{
    "1": {
        "start_text": "S T E N O G R A M A",
        "start_index": 569,
        "end_text": "Domnul Florin-Vasile Cîțu:",
        "end_index": 1122,
        "text": " \nședinței solemne comune \n a Camerei Deputaților și Senatului \nconsacrată aniversării a 15 ani \nde la aderarea României la Uniunea Europeană. \n \nȘedința a început la ora 17.37. \nLucrările şedinţei au fost conduse de domnul senator Florin-\nVasile Cîțu, președintele Senatului, asistat de domnul deputat Andrei-\nRăzvan Lupu, secretar al Camerei Deputaților, și de domnul senator \nIon-Narcis Mircescu, secretar al Senatului.  \nDin  prezidiu  a  făcut  parte  și  domnul  deputat  Ion-Marcel \nCiolacu, preşedintele Camerei Deputaţilor. \n"
    },
    "2": {
        "start_text": "Domnul Florin-Vasile Cîțu:",
        "start_index": 1122,
        "end_text": "Domnul  Jean-Yves  Le  Drian",
        "end_index": 2458,
        "text": " \nStimați colegi, \nVă rog să luați loc, să începem. \nDomnule președinte al Camerei Deputaților, \nDomnule prim-ministru, \nDomnule  Jean-Yves  Le  Drian,  ministrul  pentru  Europa  și \nafaceri externe al Republicii Franceze, \nDistinși reprezentanți ai cultelor religioase, \nDoamnelor și domnilor senatori și deputați, \nDoamnelor şi domnilor miniștri, \n                                                                                             3                                                                                          \n     \nExcelențele  Voastre,  doamnelor  și  domnilor  ambasadori, \nreprezentanți ai misiunilor diplomatice, \nStimați invitați, \nOnorată asistență, \nVă  rog  să-mi  permiteţi  să  declar  deschisă  şedinţa  solemnă \ncomună  de  astăzi,  a  Senatului  și  Camerei  Deputaților,  dedicată \naniversării a 15 ani de la aderarea României la Uniunea Europeană. \nDoamnelor şi domnilor, \nVă  invit  să  ascultăm  Imnul  naţional  al  României  și  Imnul \nUniunii Europene! \n(Se intonează Imnul naţional „Deşteaptă-te, române!”. \nSe intonează Imnul Uniunii Europene.) \nDoamnelor și domnilor senatori și deputați, \nOnorați invitați, \nÎl  invit  la  tribună  pe  Excelența  Sa,  domnul  Jean-Yves  Le \nDrian,  ministrul  pentru  Europa  și  afaceri  externe  al  Republicii \nFranceze. \n"
    },
    "3": {
        "start_text": "Domnul  Jean-Yves  Le  Drian",
        "start_index": 2458,
        "end_text": ":",
        "end_index": 2559,
        "text": "  (ministrul  pentru  Europa  și \nafaceri externe al Republicii Franceze)"
    },
    "4": {
        "start_text": ":",
        "start_index": 2559,
        "end_text": "Domnul Ion-Marcel Ciolacu:",
        "end_index": 19916,
        "text": " \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDoamnelor și domnilor miniștri, \nDoamnelor și domnilor deputați și senatori, \n15 ani după aderarea României la Uniunea Europeană. \n                                                                                             4                                                                                          \n     \nSunt  deosebit  de  fericit  să  fiu  astăzi  la  București  pentru  a \nsărbători împreună cu dumneavoastră acest eveniment care a fost un \nprogres pentru toți europenii, pentru că de 15 ani încoace Uniunea \nnoastră  este  mai  puternică  și  mai  completă  pentru  că  și \ndumneavoastră, România, faceți parte din ea. \nȘi nu spun acest lucru numai în numele prieteniei care unește \nnațiunile  noastre,  o  prietenie  înrădăcinată  în  istoria  culturală, \nintelectuală și politică pe care o împărtășim împreună. Prietenie care \nne amintește de tinerețea petrecută la Paris a părinților fondatori ai \nRomâniei  moderne  –  Alexandru  Ioan  Cuza,  Vasile  Alecsandri  sau \nchiar și Brătianu, familia Brătianu, tată și fiu. O prietenie care ni se \namintește de fiecare dată când pronunțăm numele lui Enescu, Brâncuși \nsau Cioran, care ne-au adus atât de mult cu toții. O prietenie care, \ndupă Revoluția Română, s-a exprimat prin numeroase manifestări de \nsolidaritate, de care eu îmi amintesc încă și acum, păstrez o amintire \nfoarte proaspătă a acestor manifestări. Și o prietenie care adeseori - și \neste o mare onoare pentru noi - se pronunță, se vorbește „en français” \n-  în  franceză,  această  limbă  care  a  fost  o  limbă  de  libertate  și  de \ncunoaștere  pentru  tinerii  români  care  au  studiat-o  în  anii  cei  mai \nsumbri  ai  istoriei  dumneavoastră  și  care  astăzi  vă  înscrie  pe  mulți \ndintre  dumneavoastră  într-o  comunitate  de  300  de  milioane  de \nfrancofoni de peste tot în lume. \nSpun acest lucru, de asemenea, pentru că Franța prezidează \nastăzi  Consiliul  Uniunii  Europene,  și  această  responsabilitate  ne \n                                                                                             5                                                                                          \n     \npermite  să  apreciem  atuurile,  avantajele  care  dau  putere  Europei \nnoastre. \nIncontestabil, economia dumneavoastră s-a poziționat treptat \npe sectoare de viitor, și angajarea dumneavoastră în Europa Apărării, \ninclusiv în Sahel, se numără printre toate aceste atuuri ale Europei. \nCând  v-ați  alăturat  Uniunii,  în  2007,  România  și-a  reluat \nlocul  care  îi  corespunde  în  inima  Europei  noastre.  A  fost  un  pas \nsuplimentar pe drumul care v-a permis să dați pagina, să lăsați în urma \ndumneavoastră  mai  multe  decenii  de  dictatură,  penurii  și  regim \narbitrar. A fost, de asemenea, un pas în plus pe drumul care, după un \nsecol de conflicte și despărțiri, ne-a condus împreună la reunificarea \nEuropei noastre. Și, într-adevăr, vorbesc despre reunificare. Am spus \nacest  lucru  la  Praga,  când  comemoram  revoluțiile  din  1989,  ca,  de \nexemplu, cea care a început pentru dumneavoastră la Timișoara, în \nstrigăte de libertate și dreptate. \nȘi  repet  în  fața  dumneavoastră  astăzi  -  decât  să  folosesc \ncuvântul „extindere”, care oarecum ne îndepărtează unii de ceilalți, eu \nprefer termenul „reunificare”, pentru că el ne apropie unii de ceilalți. \nMomentul istoric din 2007, pe care îl sărbătorim astăzi, a fost \npregătit de momentul istoric din 1989, când Europa noastră a putut, în \nsfârșit, să se regăsească pe sine însăși, când în sfârșit am început să \nvindecăm  împreună  această  rană  deschisă  în  1945  în  inima \ncontinentului european deja greu încercat și dezorientat de 3 decenii \nde  tragic  război  civil.  Când,  în  sfârșit,  Cortina  de  Fier  care  ne \n                                                                                             6                                                                                          \n     \ndespărțea  s-a  prăbușit,  s-a  prăbușit  și  noțiunea  total  artificială  de \n„Europa de Est”, care ne despărțea și ea, de asemenea. \nÎntr-adevăr, națiunile noastre sunt diferite, sunt diverse, dar \nnu  a  existat  dintotdeauna  decât  o  singură  Europă,  cea  pe  care \nîmpreună o numim „a noastră”, cea pe care ne-a înapoiat-o anul 1989. \nAceste două drumuri, în realitate, se confundă și nu fac decât \nunul  singur.  Este  calea  pe  care  ne-o  deschidem  noi,  în  calitate  de \neuropeni, înspre un orizont de progres care ne reunește. Un orizont de \nlibertate  și  de  democrație  ordonat  în  funcție  de  principiile \nfundamentale  ale  Uniunii  noastre  -  respectarea  statului  de  drept,  a \ndrepturilor  omului,  a  drepturilor  minorităților,  respectarea  libertății \npresei  și  libertăților  universitare.  Un  orizont  de  progres  social \nîmpărtășit, pentru că concetățenii așteaptă în mod legitim de la Europa \nca ea să fie prosperitatea în serviciul solidarității, în dimensiunea cea \nmai concretă a vieților lor. Și un orizont, de asemenea, de reunificare a \nmemoriilor noastre în toată diversitatea lor, ca să putem regăsi firul \nistoriei  europene  și  pentru  a  putea  scrie  împreună  noi  pagini  din \naceastă istorie. \nAcest orizont comun ne permite să mergem înainte, astăzi, \nîntr-o  lume  plină  de  amenințări  și  de  provocări  legate  de  mediu, \ntehnologice, economice și geopolitice, afirmând această suveranitate \neuropeană care astăzi, în fața noului context internațional, este cea mai \nbună  garanție  a  suveranităților  noastre  naționale,  pe  care  ea  le \nconsolidează fără să le știrbească. \n                                                                                             7                                                                                          \n     \nȚările  care,  cum  a  fost  cazul  în  România,  au  fost  supuse \njugului  funestei  doctrine  Brejnev  știu  că  suveranitatea  nu  poate  fi \nlimitată, ea există sau nu există, și dacă ni se confiscă, atunci trebuie \nsă o recucerim, așa cum ați făcut-o și dumneavoastră. \nÎn schimb, dacă hotărâm cu toții, împreună, putem să-i dăm o \nprelungire colectivă, pentru a o apăra mai bine, adică pentru a apăra \nmai bine capacitatea noastră de a ne face propriile alegeri și să nu ne \nsupunem strategiilor de dependență, de predare, de exploatare și de \ningerință,  care  conturează  astăzi  o  sălbăticire  îngrijorătoare  a  vieții \ninternaționale. \nAfirmând împreună suveranitatea noastră, împreună, cei 27, \nne acordăm mijloacele pentru a rezista acestei schimbări. \nSuveranitatea    europeană  este,  pur  și  simplu,  condiția \nposibilității  exercitării  depline  a  suveranităților  naționale  în  secolul \nXXI.  Acesta  este  sensul  pe  care  dorim  să-l  dăm  celei  de-a  13-a \npreședinții franceze a Consiliului UE, să declinăm, să afirmăm acest \nprincipiu imperativ politic și geopolitic de suveranitate europeană în \ntoate  domeniile,  împreună  cu  dumneavoastră  și  cu  toți  cei  27  de \nparteneri. Acesta este sensul marilor întâlniri pe care le pregătim  – \nSummitul  UE  -  Uniunea  Africană,  Forumul  ministerial  pentru \ncooperare  în  Indo-Pacific  și,  de  asemenea,  Summitul  privind  noul \nmodel european de creștere și, de asemenea, apărarea de către șefii de \nstat și de Guvern a Primei Cărți Albe a Apărării Europene, busola \nnoastră strategică. \n                                                                                             8                                                                                          \n     \nCe mă surprinde, uitându-mă la drumul pe care l-am parcurs \nîmpreună din 2007, este că proiectul nostru european este suficient de \nputernic  pentru  a  fi  atât  ceea  ce  ne  permite  să  vindecăm  rănile \nsecolului XX și, de asemenea, ne permite să intrăm în secolul XXI \nputernici, mulțumită identității noastre. \nȘi, bineînțeles, avem această dublă forță, și de aceea susținem \nperspectiva europeană a Balcanilor de Vest, care are un sens deplin, \navând în vedere trecutul și viitorul. \nPreședintele Macron a repetat acest lucru acum câteva zile, la \nParlamentul European de la Strassbourg - pentru noi, Balcanii de Vest \nîși au locul în Uniunea Europeană. \nIată  de  ce,  sub  președinție  franceză,  vom  organiza,  de \nasemenea, o conferință care va avea ca obiectiv să avansăm împreună \nînspre această nouă etapă a reunificării noastre europene, bazându-ne \nîn  special  pe  principiile  metodologiei  revizuite  a  negocierilor  de \nadeziune. \nIată  de  ce,  din  punctul  meu  de  vedere,  iată  ce  sărbătorim \nastăzi – un progres european. \nDar  actualitatea  ne  amintește  că  acest  imens  progres  se \nlovește astăzi de riscul unei regresiuni majore. \nUnii,  într-adevăr,  ar  vrea  să  ne  tragă  înapoi  înspre  lumea \nstabilită la Ialta, din care curajul și angajamentul dumneavoastră în \nconstrucția  europeană  ne-au  smuls.  Și  nu  vom  putea  accepta  acest \nlucru fără să renunțăm la tot ceea ce am construit împreună și la toate \nperspectivele de viitor pe care le-am adoptat. \n                                                                                             9                                                                                          \n     \nIată de ce, din punctul meu de vedere, una dintre cele mai \nmari provocări, căreia trebuie să-i răspundem astăzi, este să restabilim \no relație de stabilitate și de previzibilitate cu Rusia. Este o provocare \ncare se adresează unei întregi generații, dar este, în același timp, o \nprovocare urgentă, deoarece este din ce în ce mai clar, de mai mulți \nani, și cu atât mai mult astăzi, că vecinul nostru rus a hotărât să se \npoarte ca o putere care cauzează dezechilibre, refuzând să respecte \nmarile principii ale securității europene, pe care, amintesc, sunt fapte, \nRusia acceptase aceste principii, cu noi, la Helsinki, în '75, la Paris, în \n1990.  Ea  încearcă  astăzi  să  impună  o  logică  de  zone  de  influență \nfondată  pe  slăbirea  și  limitarea  suveranității  statelor  limitrofe  și \namenințând  anumiți  aliați  ai  noștri,  ai  NATO  și  parteneri  ai  UE  și \ndesfășurând manevre de ingerință chiar pe teritoriul Uniunii Europene \nși al NATO. \nPentru a găsi un nou echilibru cu vecinul nostru rus trebuie să \nformulăm  principii  cu  aliații  și  partenerii  noștri.  Și  tocmai  aceasta \nfacem. \nDar trebuie, de asemenea, ca noi, europenii, așa cum am început \ndeja să facem, trebuie să articulăm conținutul acestor principii, pentru \ncă această sarcină ne duce la chestiuni care nu afectează pe nimeni atât \nde  mult  ca  pe  noi  -  chestiunea  reunificării  continentului  nostru,  al \ncărui preț l-am amintit, chestiunea securității într-o lume de jocuri de \nputere și de raport de forțe care, în această lume, ia o cotitură înspre \nsălbăticire. Numai aceasta ne permite să rămânem actori ai destinului \nnostru, stăpâni pe destinul nostru, tocmai pentru că suntem uniți. \n                                                                                             10                                                                                          \n     \nȘi întrebarea care ni se pune astăzi este următoarea - cum să \nfacem față împreună? \nDin  punctul  meu  de  vedere,  răspunsul  se  declină  în  trei \npuncte. \nMai întâi, arătând că principiile fundamentale ale organizării \nsecurității  colective  în  Europa  nu  sunt  negociabile.  Mă  gândesc  la \nsuveranitatea  statelor,  care  trebuie  să  fie  pe  deplin  respectată, \ninviolabilitatea  frontierelor  și  integritatea  teritorială  a  statelor, \nlibertatea  pe  care  o  are  fiecare  stat,  să-și  hotărască  alianțele  și \norganizațiile la care dorește să adere și, în plus, la drepturile omului și \nlibertățile fundamentale, a căror aplicare este universală. \nNimic, astăzi, nu ar putea justifica slăbirea acestor principii \ncare se află în centrul, repet, Actului Final al Helsinki și al Cartei de la \nParis,  pe  care  Rusia  le-a  acceptat.  Tocmai  aceste  principii  sunt \namenințate astăzi de către Rusia. \nÎn ceea ce privește Ucraina, vreau să fiu deosebit de clar - \nRusia trebuie să fie conștientă de lovitura pe care și-ar da-o sie însăși \ndacă ar purta un nou atac împotriva acestei țări, pentru că europenii nu \nar accepta acest lucru, ne-am luat cu toții angajamentul solemn și încă \nde pe acum am început să pregătim sancțiunile masive pe care le-am \nadopta, fără să ezităm față de Rusia, dacă se va ajunge până acolo. \nPe  baza  acestor  principii,  responsabilitatea  noastră  este  să \nîncercăm să definim împreună cu Rusia termenii unui dialog exigent \nprivind reglementarea relației noastre de concurență strategică. Acest \ndialog este indispensabil, cu condiția ca el să fie purtat pe baza unei \n                                                                                             11                                                                                          \n     \nordini de zi pe care am hotărât-o noi, împreună, pentru că vedem că \nastăzi, fără reguli, o coabitare cu Rusia este o coabitare instabilă și \npericuloasă. \nPe termen scurt, prioritatea noastră trebuie să fie să căutăm \ncalea unei detensionări. Este efortul căruia ne consacrăm, în cadrul \nformatului Normandia, împreună cu Germania, pentru a obține gesturi \ncare să permită să ajungem la implementarea Acordurilor de la Minsk. \nAceste eforturi au fost reluate la Reuniunea de la Paris, acum câteva \nzile, și se vor continua. \nMai pe larg, de 20 de ani am asistat la distrugerea treptată a \ntuturor regulilor care încadrau concurența strategică, ceea ce ne-a dus \nîn fond la o lume care este cea a anilor '60, adică la o lume unde \ncompetiția militară și strategică riscă să se exprime în stare pură, fără \nnicio regulă, fără nicio constrângere. \nÎntr-adevăr, tratatele care ne legau nu mai există sau nu mai \nsunt în concordață cu realitățile militare contemporane. \nTrebuie, deci, fără să cedăm nimic din respectul pe care îl \ndatorăm  marilor  principii  menționate  adineauri,  trebuie,  deci,  să \nnegociem  regulile  adaptate  provocărilor  actuale,  că  e  vorba  de \narmamentele nucleare strategice, care fac obiectul unui dialog între \nRusia  și  Statele  Unite,  pe  care  și  noi  ne  coordonăm  strâns  cu \nWashingtonul,  sau  că  este  vorba  de  armamentele  convenționale, \nexercițiile militare sau mecanismele de previzibilitate ale activităților \nmilitare. \n                                                                                             12                                                                                          \n     \nÎn cadrul acestui dialog, europenii trebuie să poarte o viziune \nși  poziții  comune,  folosindu-se  de  mecanismele  de  coordonare \nexistente. \nȘi, în sfârșit, având în vedere că ne angajăm în acest dialog \ncu  Rusia  alături  de  aliații  noștri,  dar  și  în  calitate  de  europeni, \nîncercăm să facem să se audă un singur glas european de fiecare dată \ncând este vorba de securitatea europeană, reafirmând, în același timp, \nangajamentul  nostru  deplin  în  cadrul  NATO  și  al  politicii  sale  de \napărare și de descurajare. \nPrima  etapă  a  integrării  României  într-o  comunitate \neuroatlantică  de  solidaritate  și  responsabilitate  a  fost  aderarea  sa  la \nNATO,  în  2004.  Este  mândria  noastră  că  am  contribuit  la  această \nintegrare și, de asemenea, suntem mândri astăzi, în calitate de aliat, \npartener  european  și  țară  prietenă,  să  ne  aflăm  alături  de \ndumneavoastră  în  aceste  vremuri  când  contextul  de  securitate  se \ndegradează  la  frontierele  dumneavoastră,  și  ele  sunt  astăzi  și \nfrontierele noastre. \nAcesta este sensul anunțului făcut de președintele republicii, \nprivind  disponibilitatea  noastră,  să  contribuim  la  noi  măsuri  de \nreasigurare  în  beneficiul  României.  Acest  angajament  se  înscrie  în \ncontinuitatea acțiunii noastre pentru securitatea noastră comună, ca și \nmisiunile de poliție aeriană și în cadrul misiunilor eFP, prezențelor \navansate în Estonia și Lituania pe care Franța le va menține. \nSpun, de asemenea, că intransigența față de principii, atunci \ncând  stabilitatea  și  securitatea  continentului  nostru  se  află  în  joc, \n                                                                                             13                                                                                          \n     \ncăutarea unui dialog exigent cu Rusia, un angajament concret, atât în \nApărarea  Europeană,  cât  și  în  Alianța  Atlantică,  numai  astfel  vom \nputea să afirmăm ceea ce suntem în mod colectiv, adică o mare putere \ncapabilă să-și apere propriile interese și să se facă respectată, o putere \nde  echilibru  și  de  stabilitate  care  își  manifestă  atașamentul  față  de \nreguli. \nIată, dragi prieteni, ceea ce doream să vă spun la această a \n15-a aniversare a aderării României la Uniunea noastră. \nÎn numele istoriei europene care ne-a reunificat, în numele \nviitorului  de  suveranitate  pe  care  îl  putem  construi  împreună  și  în \nnumele  fermității  și  unității  pe  care  o  demonstrăm  astăzi  pentru  a \npăstra aceste cuceriri și pentru a apăra acest orizont, vă mulțumesc. \n(Aplauze.) \n"
    },
    "5": {
        "start_text": "Domnul Ion-Marcel Ciolacu:",
        "start_index": 19916,
        "end_text": "Domnul Florin-Vasile Cîțu:",
        "end_index": 20030,
        "text": " \nÎl  invit  la  tribună  pe  domnul  Florin  Cîțu,  președintele \nSenatului României. \n"
    },
    "6": {
        "start_text": "Domnul Florin-Vasile Cîțu:",
        "start_index": 20030,
        "end_text": "Domnul Ion-Marcel Ciolacu:",
        "end_index": 26630,
        "text": " \n(Coboară la tribună.) \nDomnule președinte al Camerei Deputaților, \nDomnule prim-ministru, \nDomnule  Jean-Yves  Le  Drian,  ministrul  pentru  Europa  și \nafaceri externe al Republicii Franceze, \nDistinși reprezentanți ai cultelor religioase, \nDoamnelor și domnilor senatori și deputați, \n                                                                                             14                                                                                          \n     \nDoamnelor şi domnilor miniștri, \nExcelențele  Voastre,  doamnelor  și  domnilor  ambasadori  și \nreprezentanți ai misiunilor diplomatice, \nStimați invitați, \nOnorată asistență, \nIntrarea  în  Uniunea  Europeană  este  benefică  pentru  toți \nromânii, dar în același timp necesară, chiar dacă unii dintre noi au alte \nopinii. \nPoate prea des, în ultimii ani, unii politicieni s-au folosit sau \nau promovat negativ aderarea României la Uniunea Europeană. \nTotuși, este o realitate de necontestat faptul că aderarea la \nUniunea Europeană a adus bunăstare, libertate, securitatea României, \ncare  astăzi  este  mai  importantă  decât  oricând,  și  a  românilor, \nindiferent de forma ei, definită de Constituție, alimentară, financiară, \nsocială sau sanitară. \nCele mai mari câștiguri pentru România și români sunt cele 3 \nmari libertăți care nu au existat înainte de aderare – libera circulație a \npersoanelor, a mărfurilor și a capitalurilor. \nDacă ne uităm în jurul României, toate țările au luat o decizie \nimportantă. Noi am luat decizia că suntem o țară europeană. A fost \nprima dată în istoria României când a existat consens transpartinic, \ntoate partidele politice s-au pus de acord cu privire la drumul european \nal țării noastre. \nAceastă aderare a atins și a pătruns toate nivelurile societății \nromânești. \n                                                                                             15                                                                                          \n     \nNivelul politic - România face parte acum din marile familii \npolitice europene. \nTotuși, în România, unii politicieni au tendința să dea vina pe \nUniunea  Europeană  pentru  toate  nerealizările  lor,  pentru  lucruri  ca \ndistrugerea  industriei  și  pentru  faptul  că  nu  se  mai  cumpără  doar \nproduse românești, ci și produse străine. \nAdevărul este exact invers - aderarea la Uniunea Europeană a \ncreat calea pentru ca poporul român să vorbească și să aplice lucruri \nca: standarde internaționale, competență, profesionalism, meritocrație, \nevaluare, piață liberă, cu care am început să ne obișnuim la doar câțiva \nani după aderare. \nPentru mine și pentru Partidul Național Liberal, aderarea la \nUniunea  Europeană  a  constituit  un  prilej  prin  care  fundamentele \nliberale au avut ocazia să se afirme și să demonstreze că fac parte din \npolitica europeană. \nȘi, da, astăzi ia românească este una dintre cele mai apreciate \nproduse românești în Uniunea Europeană, iar Dacia Duster - care, nu \nștiu,  este  o  mașină  românească  făcută  de  o  firmă  franțuzească  sau \ninvers - este în topul preferințelor cumpărătorilor din Franța, Olanda și \nGermania. \nCel mai mare câștig al României și al românilor este că nu ne \nmai  bucurăm  doar  noi  de  produsele  românești  și  le-am  dat  ocazia \ntuturor să se bucure de acestea. \nÎn esență, lucrul important este că Uniunea Europeană ne-a \nadus împreună. Împreună cu marile națiuni cu tradiții din Europa, de \n                                                                                             16                                                                                          \n     \nla egal la egal. Ne-a permis practic să ne întoarcem într-un loc căruia \nRomânia i-a aparținut dintotdeauna. \nEuropa înseamnă că ne apărăm împreună, creștem împreună, \nfacem planuri pentru viitor împreună. \nA  permis  multor  români  care  nu-și  găseau  satisfacția \nprofesională  sau  materială  în  țară  să  o  facă  în  interiorul  familiei \nUniunii Europene, dar ei neuitând niciodată că sunt români. \nTinerii noștri, viitorul nostru, pot astăzi să se formeze și să \nstudieze ușor și liber oriunde în Europa. \nÎn ultimii 15 ani, România a progresat ca națiune europeană, \noportunitățile de muncă, de studiu, de investiții au crescut exponențial. \nDecalajul economic - așa cum s-a văzut și în cel mai recent \nraport al OECD  - și social, în comparație cu țările occidentale,  s-a \nmicșorat.  Am  devenit  o  societate  mai  atractivă  pentru  investitorii \nstrăini  și  pentru  marile  companii  internaționale,  iar  demnitatea, \nlibertatea,  drepturile  individuale  ale  omului  și  egalitatea  au  devenit \nvalori de necontestat. \nRomânia a contribuit în mod constant, prin acțiuni comune, la \nîmbunătățirea mecanismelor de dezvoltare ale UE și la perfecționarea \ninstrumentelor politice stabilite la nivel comunitar. \nPrin unitate și solidaritate, am gestionat una dintre cele mai \ndificile crize sanitare pe care UE le-a traversat încă de la fondarea \nComunității Europene. \nPrin reformele pe care și le-a asumat, România este astăzi un \nactor  european  care  poate  să  asigure  continuitate  în  susținerea \n                                                                                             17                                                                                          \n     \nstabilității și predictibilității sistemului fiscal. Continuă să faciliteze un \ndialog onest și echilibrat cu toți investitorii și să identifice soluții de \ndezvoltare economică pe termen mediu și lung. \nSuntem puternic angajați în asigurarea securității și stabilității \ngranițelor de est, iar evoluția complexă și imprevizibilă a situației din \nproximitatea țării noastre ne determină să ne consolidăm și postura de \nfurnizor important de securitate și stabilitate. \nDe aceea, vă spun foarte clar - viitorul României este strâns \nlegat de viitorul construcției europene. \nEforturile  noastre  trebuie  concentrate  pe  identificarea  unor \ndirecții care să faciliteze creșterea sustenabilă a calității vieții tuturor \ncetățenilor. \nÎn  același  timp,  viziunea  și  acțiunile  noastre  comune  la \nnivelul UE trebuie să fie calibrate schimbărilor ample care se produc \nchiar acum, sub ochii noștri, la nivel regional și european. \nPentru  mine  și  pentru  Partidul  Național  Liberal,  Uniunea \nEuropeană este singura opțiune. \nVă mulțumesc. (Aplauze.) \n(Revine la prezidiu.) \nÎl invit la tribună pe Excelența Sa, domnul Marcel Ciolacu, \npreședintele Camerei Deputaților. (Râsete. Aplauze. Vociferări.) \n"
    },
    "7": {
        "start_text": "Domnul Ion-Marcel Ciolacu:",
        "start_index": 26630,
        "end_text": "Domnul Florin-Vasile Cîțu:",
        "end_index": 31442,
        "text": " \nDomnule ministru pentru Europa și afaceri externe al Franței, \nExcelența Voastră, domnule președinte al Senatului,  \nDomnule prim-ministru,  \n                                                                                             18                                                                                          \n     \nDoamnelor și domnilor miniștri, \nStimați reprezentanți ai cultelor religioase, \nDoamnelor și domnilor europarlamentari,  \nStimați reprezentanți ai Corpului Diplomatic, \nDistinși invitați, \nDomnule prim-ministru Adrian Năstase,  \nDomnule prim-ministru Călin Popescu-Tăriceanu, (Aplauze.) \nCu mare bucurie vă urez un călduros bine ați venit la ședința \nsolemnă comună pentru aniversarea a 15 ani de la aderarea României \nla Uniunea Europeană! \nÎncă de la apariția statului român modern, poporul român a \nîmbrățișat, cu entuziasm și pasiune, cultura occidentală și, în special, \npe cea franceză.  \nÎn perioada pașoptiștilor, în cea a regalității, în timpul și între \ncele  două  Războaie  Mondiale,  alegerea  românilor  a  fost  mereu \nEuropa.  \nDupă o îndepărtare forțată în anii comunismului, anul 1989 a \nînsemnat  reafirmarea,  cu  toată  puterea  și  determinarea  unui  popor \ndornic de libertate, apartenenței la proiectul european.  \nA  urmat  un  drum  lung,  marcat  de  numeroase  decizii  și \nreforme dificile, dar care a culminat, în anul 2007, cu unul dintre cele \nmai  semnificative  momente  ale  istoriei  noastre  recente,  aderarea  la \nUniunea Europeană. Acel moment a fost o mare victorie a României, \ndar, în egală măsură, și o victorie a Europei.  \n                                                                                             19                                                                                          \n     \nÎn contextul prezenței la București a domnului ministru Le \nDrian, aș dori să remarc faptul că țara Domniei Sale a fost, în istorie, \nunul dintre marii susținători ai României. \nDe aceea, domnule ministru, vă mulțumesc pentru gestul de \nmare prietenie de a vă alătura în cadrul acestei ședinței solemne, mai \nales având în vedere agenda dumneavoastră atât de complexă în acest \nsemestru al președinției franceze a Consiliului Uniunii Europene.  \nDistinsă audiență, \nUniunea Europeană este un proiect în continuă dezvoltare, al \ncărei viitor îl conturăm împreună.  \nÎn  vremurile  bune  ne  bucurăm  de  prosperitate,  de  libera \ncirculație, de oportunitatea de a avea studii și cariere paneuropene, iar \nîn vremurile grele ne bucurăm de protecția și solidaritatea europeană.  \nMecanismul  european  de  redresare  și  reziliență,  și  din \nperspectiva României, PNRR, reprezintă o șansă extraordinară pentru \nalinierea economiei noastre la cele mai moderne standarde.  \nAcum traversăm un context geopolitic extrem de complicat. \nMai întâi criza pandemică, la care se adaugă evoluțiile deosebit de \nîngrijorătoare de la frontiera de est. \nDupă cum știți, România este un partener de încredere atât \ndin punct de vedere militar și al prezenței sale în NATO, cât și din \npostura de gardian al frontierelor externe ale Uniunii Europene, prin \nparticiparea la misiunile Frontex.  \nSuntem convinși că o vecinătate sigură, cu țări prospere și \nstabile, reprezintă cea mai bună cale spre propria pace.  \n                                                                                             20                                                                                          \n     \nSalut,  cu  acest  prilej,  acțiunile  care  vizează  avansarea \nparcursului european al statelor din Balcanii de Vest și intensificarea \ndialogului cu statele Parteneriatului Estic.  \nStimați oaspeți,  \nNe  aflăm  în  Anul  european  al  tineretului,  un  moment  de \nrecunoaștere  a  provocărilor  pe  care  le-au  avut  tinerii  pe  perioada \npandemiei. \nEste  un  moment  cu  atât  mai  bun  să  ne  amintim  că  tinerii \nnoștri  sunt  cei  care  vor  trăi  în  lumea  pe  care  noi  o  construim.  Ei \ntrebuie să se regăsească atât în valorile generoase care au condus la \ncrearea Uniunii, cât și în deciziile cele mai concrete care vor avea un \nimpact direct asupra vieții lor de zi cu zi.  \nLa  15  ani  de  la  aderarea  României  la  Uniunea  Europeană \navem nevoie de un nou pact politic, precum momentul Snagov, care să \ndea direcție României în Uniunea Europeană în perioada următoare – \no  nouă  agendă  europeană  pentru  țara  noastră,  care  să  asigure \ndezvoltarea României și folosirea oportunităților disponibile la nivel \neuropean în interesul românilor. \nDe  aceea,  închei  acest  discurs  cu  gândul  că  trebuie  să  le \noferim tinerilor noștri tot sprijinul de care au nevoie, pentru ca și ei să \nlupte la rândul lor pentru visul Europei unite.  \nVă mulțumesc. (Aplauze.) \n"
    },
    "8": {
        "start_text": "Domnul Florin-Vasile Cîțu:",
        "start_index": 31442,
        "end_text": "Domnul Nicolae Ionel Ciucă  :",
        "end_index": -1,
        "text": " \nMulțumim. \n                                                                                             21                                                                                          \n     \nÎl invit la tribună pe Excelența Sa, domnul Nicolae  Ciucă, \nprim-ministrul României. \nDomnul Nicolae Ionel Ciucă (prim-ministrul României): \nDomnule președinte al Camerei Deputaților,  \nDomnule președinte al Senatului României, \nDomnule ministru Le Drian,  \nDistinși membri ai Parlamentului României, \nDistinși membri ai Guvernului, \nDistinși reprezentanți ai cultelor religioase, \nStimați membri ai Corpului diplomatic acreditat la București, \nDoamnelor și domnilor, \nȘedința solemnă de astăzi este un moment important de bilanț \nși perspectivă. Cei 15 ani de la  aderarea României au echivalat cu \ntransformări  semnificative  în  beneficiul  cetățenilor  noștri.  De \nasemenea,  a  fost  o  perioadă  în  care  am  înțeles  importanța  și  am \nsusținut o Uniune Europeană puternică, solidară, coezivă. România și-\na  dorit  să  intre  în  Uniune  și  a  fost  primită  ca  urmare  a  voinței \nromânilor  care  și-au  dorit  democrație,  libertate,  economie  de  piață \natunci  când  au  ieșit  în  stradă  pentru  a  răsturna  regimul  totalitar \ncomunist. \nUniunea Europeană se află astăzi într-un moment definitoriu \nal  existenței  sale,  dacă  privim  experiența  recentă  determinată  de \npandemia de COVID-19 sau ambițiile legate de tranziția ecologică și \ndigitală. Aș putea spune că este un moment important nu doar pentru \nrelansarea  proiectului  european  după  dificultățile  generate  de  criza \n                                                                                             22                                                                                          \n     \nsanitară,  ci  și  un  context  de  turnură  către  ceea  ce  va  trebui  să  fie \nEuropa  viitorului  -  conectată,  ecologică,  inovatoare.  Sunt  profund \nconvins  că  acest  semestru  al  Președinției  franceze  a  Consiliului \nUniunii  Europene  va  contribui  la  consolidarea  inițiativelor  noastre \ncomune  necesare  creșterii  rezilienței  Uniunii  Europene  și  pregătirii \nacesteia pentru economia viitorului. \nAnul acesta a debutat cu o serie de evoluții îngrijorătoare în \nvecinătatea Uniunii Europene. Suntem martorii unui narativ pe care îl \ncredeam o manifestare a secolelor trecute: sfere de influență, negarea \ndreptului suveran al statelor de a-și alege alianțele din care doresc să \nfacă parte. Aceste atitudini, declarații și posturi de forță ne confirmă, o \ndată în plus, două lucruri.  \nÎn  primul  rând,  stabilitatea,  prosperitatea  și  securitatea \nRomâniei  sunt  garantate  prin  apartenența  noastră  la  Uniunea \nEuropeană și la NATO.  \nÎn  al  doilea  rând,  unitatea  și  solidaritatea  europeană  și \ntransatlantică  sunt  unica  opțiune  viabilă  pentru  a  putea  gestiona \neficient  provocările  și  a  valorifica  oportunitățile.  Uniunea  și \nparteneriatele sunt răspunsul! \nUniunea Europeană a fost o opțiune fără echivoc a cetățenilor \nromâni, confirmată prin orientarea proeuropeană constantă a opiniei \npublice. Înainte de aderarea la UE, această opțiune europeană reflecta \ndorința românilor de a fi parte a spațiului de valori și prosperitate al \nUniunii. După aderare, europenismul României  a fost consolidat de \n                                                                                             23                                                                                          \n     \nexperimentarea  directă  de  către  cetățeni  a  beneficiilor  concrete  ale \napartenenței la Uniunea Europeană. \nExpertiza  și  finanțarea  europeană  și-au  pus  indisolubil \namprenta în aproape toate domeniile economice, fie că vorbim despre \nproiecte  de  reabilitare  și  infrastructură  la  nivel  local  sau  regional, \ndespre susținerea dezvoltării și modernizării agriculturii românești sau \ndespre  participarea  la  proiecte  de  cercetare.  Mai  mult  decât  atât, \nmilioane de români lucrează, învață ori își petrec vacanțele în alte țări \ndin  Uniunea  Europeană.  Majoritatea  exporturilor  românești  sunt \noperate  de  către  state  membre  ale  Uniunii  Europene.  Piața  Unică \nEuropeană  este  deschisă  antreprenorilor  români  care  beneficiază  de \nacces liber și sprijin acordat prin finanțările europene. Tinerii români \nparticipă intens în schimburile universitare finanțate prin programele \nErasmus. \nDupă aderarea la Uniunea Europeană, Produsul Intern Brut al \nRomâniei s-a triplat: 2006 - 342,7 miliarde lei; 2021 - 1.190 miliarde \nlei, iar PIB-ul pe cap de locuitor a devenit de aproape patru ori mai \nmare: 2006 - 16.170 lei; 2021 - 61.368 lei. \nÎn calitatea sa de membru al Uniunii Europene, România nu \neste  numai  beneficiar  al  prosperității  economice  generate  de  cadrul \neuropean,  ci  are  astăzi  șansa  de  a  contribui  direct  la  conturarea \npoliticilor europene și la construcția unui viitor al Uniunii.  \nDezbaterile  în  desfășurare  din  cadrul  Conferinței  privind \nviitorul Europei ne confirmă că cetățenii români, la fel ca majoritatea \n                                                                                             24                                                                                          \n     \ncetățenilor  europeni,  doresc  mai  multă  Europă  și  mai  multă \nconvergență în dezvoltarea sa. \nUnitatea  în  protejarea  valorilor  europene,  în  promovarea \nelementelor  fundamentale  ale  democrației  și  statului  de  drept  în \nUniune  și  în  vecinătatea  acesteia  este  esențială  pentru  a  răspunde \nașteptărilor cetățenilor. De asemenea, obiectivele vizând o Uniune mai \nputernică  pot  fi  atinse  doar  prin  manifestarea  unei  veritabile \nsolidarități și unități europene. \nDoamnelor și domnilor, \nLa 15 ani de la aderarea la Uniunea Europeană, avem o nouă \nperspectivă  determinantă  pentru  viitorul  României.  Avem \noportunitatea  de  a  recupera  în  dezvoltarea  de  infrastructură  care  să \nasigure conectarea fizică a României la rețelele de transport europene. \nAvem șansa unor progrese importante în sfera digitalizării, a educației \nși  pentru  oferirea  unor  servicii  de  sănătate  de  calitate.  Avem  și \nposibilitatea  de  a  avansa  către  decarbonizarea  economiei,  prin \ninvestiții  în  tehnologii  cu  emisii  reduse  de  CO .  Într-adevăr,  prin \n2\naceste reforme și investiții, România poate să garanteze o dezvoltare \nincluzivă, de care să beneficieze pe termen mediu și lung toți românii, \nindiferent dacă locuiesc în zonele urbane sau rurale, în oricare parte a \nRomâniei.  În  același  timp,  avem  datoria  să  ne  asigurăm  că  aceste \nschimbări  sunt  implementate  de  o  manieră  echilibrată  și  justă,  cu \nluarea în considerare a realităților și provocărilor cu care se confruntă \nastăzi cetățenii noștri. \n                                                                                             25                                                                                          \n     \nPentru  a  implementa  reforme  și  investiții,  România  va \nbeneficia, în perioada 2021-2027, de aproape 80 de miliarde de euro, \nprin  intermediul  celor  două  mari  instrumente  agreate  la  nivelul \nUniunii Europene: bugetul multianual pe 7 ani și Planul European de \nRedresare. \nTotodată, acțiunea României în plan european va continua să \nfie ghidată de respectul deplin pentru statul de drept, pentru principiile \nși valorile înscrise în Tratatele Uniunii Europene, ca piloni de bază ai \nUniunii, precum și pentru dreptul european, în general. \nParticiparea directă la Uniunea Europeană, în calitatea de stat \nmembru, ne-a reconfirmat și faptul că solidaritatea și unitatea sunt un \nparcurs  cu  dublu  sens.  Prin  exercitarea  Președinției  Consiliului \nUniunii Europene în 2019, România a confirmat că are  maturitatea \nnecesară  de  a  susține,  promova  și  ghida  Uniunea  în  atingerea \nobiectivelor  sale  strategice.  Declarația  de  la  Sibiu  a  reușit,  de \nasemenea,  să  contureze  liniile  strategice  pentru  evoluția  Uniunii, \nconfirmând  ambiția  pentru  a  avansa  proiectul  european.  În  egală \nmăsură,  pregătirea  pentru  aderarea  la  Spațiul  Schengen,  ca  și \nobiectivul  de  integrare  în  Zona  Euro,  sunt  contribuții  directe  la \naprofundarea integrării europene. \nRomânia continuă să rămână angajată în sprijinirea activă a \nobiectivului  de  consolidare  a  Uniunii  Europene.  Aceasta  este  și  o \nașteptare confirmată în cursul dezbaterilor recente la nivel național, în \ncontextul Conferinței privind viitorul Europei, care evidențiază nevoia \nde  unitate  și  convergență  în  Uniunea  Europeană.  Este  imperativ  să \n                                                                                             26                                                                                          \n     \nrăspundem așteptărilor cetățenilor prin inițiative și soluții concrete la \nnivel european. \nAcest lucru mă determină să reamintesc aprecierile europene \nale lui Robert Schuman, părintele fondator al Europei unite și ministru \nde  externe  al  Republicii  Franceze:  „Lecțiile  dure  de  istorie  m-au \nînvățat  să  mă  feresc  de  improvizațiile  pripite,  de  proiectele  prea \nambițioase, dar m-au învățat și că, atunci când o judecată obiectivă, \nmatură,  bazată  pe  realitatea  faptelor  și  a  interesului  superior  al \noamenilor  ne  conduce  la  inițiative  noi,  chiar  revoluționare,  este \nimportant  –  chiar  dacă  acestea  contravin  obiceiurilor  consacrate, \nantagonismelor seculare și vechilor rutine – să rămânem fermi și să \nperseverăm”. \nDoamnelor și domnilor, \nForța Uniunii Europene și a României, ca stat membru, este \ndeterminată  și  de  capacitatea  sa  de  a-și  proiecta  valorile  și  de  a \nconsolida  parteneriatele  în  vecinătatea  sa.  Ca  stat  care  valorifică \nexperiența propriei aderări la Uniune, suntem pregătiți să acționăm în \ncontinuare  pentru  a  transmite  mai  departe  valorile  și  principiile \neuropene în vecinătatea noastră, către partenerii noștri care au făcut o \nopțiune  strategică  solidă,  pe  calea  reformelor  și  a  proceselor  de \nmodernizare europeană. \nÎn  egală  măsură,  sunt  convins  că  Uniunea  Europeană  și \nstatele  sale  membre  trebuie  să  continue  să  lucreze  cu  partenerii \nstrategici – state și organizații cu care avem în comun valori și cu care \nîmpărtășim  obiectivul  unei  societăți  echitabile  și  durabile, \n                                                                                             27                                                                                          \n     \nfundamentată  pe  democrație,  drepturile  omului,  stat  de  drept  și \neconomie  de  piață.  Avem  nevoie  de  aceste  parteneriate,  inclusiv \npentru a capacita Uniunea să proiecteze mai departe modelul său de \ndezvoltare, care a generat prosperitate și stabilitate mai mult de 50 de \nani și care continuă să rămână valid. \nÎn concluzie, parcurgem momente istorice din toate punctele \nde  vedere:  tehnologic,  social,  securitar.  Traversăm  provocări  fără \nprecedent, fie că vorbim de pandemie sau de impactul transformărilor \ndigitale. Prezentul necesită o atenție particulară, pentru că ne definește \nviitorul.  În  același  timp,  trebuie  să  învățăm  din  erorile  trecutului \npentru a creiona un viitor mai bun, iar Uniunea Europeană are forța \nintrinsecă de a asigura o perspectivă de creștere și stabilitate pentru \ngenerațiile  viitoare.  Pentru  aceasta  avem  nevoie  de  aportul  tuturor \nstatelor membre ale Uniunii Europene, de unitate și de solidaritate. \nÎnsă, mai cu seamă, este nevoie de păstrarea valorilor democratice ale \nUniunii, care sunt fundamentul păcii, securității și prosperității noastre \ncomune.  Acest  lucru  nu  trebuie  uitat.  Valorile  Uniunii  trebuie  să \nreprezinte  punctul  de  gravitație  al  acțiunilor  noastre  prezente  și \nviitoare. \nAș dori să închei acest mesaj cu reflecția unui mare promotor \nromân al unității europene. Politicianul și diplomatul Grigore Gafencu \nscria în jurnalul său din 1941-1943, la un moment de mare răscruce \npentru continentul nostru: „Europa e trecutul nostru; ea trebuie să fie \nși viitorul. Ea cuprinde o idee de unitate, după cum cuprinde o idee de \ndiversitate și de echilibru”.  \n                                                                                             28                                                                                          \n     \nVă mulțumesc. (Aplauze.) \nDomnul Florin-Vasile Cîțu: \nMulțumesc, domnule prim-ministru. \nDoamnelor și domnilor senatori și deputați, \nOnorați invitați, \nPotrivit celor convenite, în această ședință solemnă vor avea \nintervenții reprezentanți ai grupurilor parlamentare reunite, în limita a \n10  minute  pentru  fiecare  grup  parlamentar,  iar  deputaților  și \nsenatorilor  neafiliați  li  se  alocă  3  minute,  cu  o  singură  intervenție \nprintr-un reprezentant comun. \nDau  cuvântul,  din  partea  Grupului  parlamentar  al  PSD, \ndomnului senator Angel Tîlvăr. \nDomnul Angel Tîlvăr: \nVă mulțumesc.  \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDoamnelor și domnilor senatori și deputați, \nDomnule ministru pentru Europa și afaceri externe,  \nDomnilor miniștri,  \nStimați reprezentanți ai cultelor religioase,  \nDoamnelor și domnilor europarlamentari, \nStimați reprezentanți ai Corpului diplomatic,  \nDistinși invitați, \n                                                                                             29                                                                                          \n     \nMarcăm astăzi unul dintre cele  mai importante evenimente \ndin  istoria  României,  eveniment  care  a  produs  schimbări  ample  la \nnivelul  societății  românești,  în  ansamblu,  dar  mai  ales  la  nivelul \nfiecăruia dintre noi, aderarea la Uniunea Europeană. \nOpțiunea  firească  de  a  se  îndrepta  spre  Occident,  afirmată \nîncă din 1989, se bazează pe dorința poporului român de a construi o \ndemocrație funcțională și de a-și asigura prosperitatea. \nProcesul de aderare nu a fost unul ușor. A început în 1993, \ncând a fost semnat acordul de asociere la Uniunea Europeană. \nÎn 1995, România a depus oficial cererea de aderare, iar în \n1999, Consiliul European, la Helsinki, a decis începerea negocierilor \npentru ca, după semnarea Tratatului de aderare, în 2005, România să \ndevină stat membru al Uniunii Europene, la 1 ianuarie 2007. \nAm menționat acest parcurs pentru că el a avut la bază un \nacord  larg  al  clasei  politice  românești,  o  situație  de  convergență, \nexprimând voința românilor. \nDoamnelor și domnilor, \nAderarea României la Uniunea Europeană a fost un obiectiv \nasumat de întreaga clasă politică, a fost o dovadă a responsabilității, a \ncapacității de a coopera și de a acționa unitar în vederea atingerii unui \nobiectiv de interes național. \nAderarea  a  fost  un  pas  important.  El  a  însemnat \nimplementarea  de  reforme  necesare  țării  noastre,  dar,  cred  eu, \nimportant  este  procesul  continuu  al  integrării,  al  recuperării \n                                                                                             30                                                                                          \n     \ndecalajului de dezvoltare, al racordării complete a României la spațiul \neuropean.  \nÎn  acești  15  ani,  România  a  făcut  pași  evidenți  în  această \ndirecție. Poate viteza nu a fost cea dorită, ne-am mai poticnit, am mai \ngreșit,  dar  pașii  înainte  sunt  evidenți.  România  se  află  astăzi  într-o \npoziție mai bună decât acum 15 ani. Sunt multe date care ne trimit la \naceastă afirmație. Dar ceea ce contează însă este ca românii să simtă și \nsă  conștientizeze  evoluția  și  beneficiile  care  vin  ca  urmare  a \napartenenței la Uniunea Europeană. \nAvem de lucru în continuare pentru a reduce decalajele de \ndezvoltare dintre regiuni, atât în interiorul țării, cât și dintre România \nși  alte  țări  membre,  așa  cum  sunt  multe  de  îmbunătățit  în  ceea  ce \nprivește utilizarea instrumentelor financiare europene. \nImpactul  pozitiv  al  aderării  la  Uniune  rămâne  unul \nperceptibil, fie prin proiectele pe care România le implementează, cu \nfinanțare europeană, fie prin beneficiile pe care sistemul de valori și \nlibertăți europene le aduc.  \nTotuși, toți acești ani au dus la modernizarea României, la \nîmbunătățirea capacității instituționale și administrative, la dezvoltarea \neconomică și, nu în ultimul rând, la consolidarea democrației. \nDoamnelor și domnilor, \nProcesul de integrare a însemnat și o participare consistentă \nla  mecanismele  decizionale  europene  și  vreau  să  reamintesc \nexercitarea  de  către  țara  noastră,  pentru  prima  dată,  a  președinției \nrotative  a  Consiliului  Uniunii  Europene,  din  ianuarie  până  în  iunie \n                                                                                             31                                                                                          \n     \n2019. Spun asta pentru că România trebuie să rămână proactivă în \nconturarea agendei europene. \nPentru  că,  după  15  ani,  țara  noastră  are,  cred  eu, \ninstrumentele necesare pentru a deveni inițiator de măsuri și politici de \ndezvoltare economică. \nRomânia are nevoie de Uniunea Europeană, așa cum Uniunea \nEuropeană  are nevoie de România, iar provocările ultimei perioade \ndovedesc  că  viitorul  României  este  strâns  legat  de  viitorul  Uniunii \nEuropene.  \nSper  ca  reflecția  asupra  proiectului  european,  generată  de \nconferința privind viitorul Europei, să ne permită să ne exprimăm în \ndomenii  care  merită  toată  atenția:  schimbări  climatice,  sănătate, \nsecuritate  comună,  transformare  digitală,  democrație,  migrație, \neducație, cultură, tineret, sport și rolul parlamentelor naționale. \nDoamnelor și domnilor,  \nRomânia  este  un  stat  european  responsabil  și  implicat  în \ncontextul în care avem nevoie de o Uniune întărită în interior, dar și în \nplan global, pentru că o Uniune Europeană  puternică este  esențială \npentru  prosperitatea  și  stabilitatea  regională.  Criza  actuală  de \nsecuritate din vecinătate confirmă acest lucru. \nConsider că Uniunea Europeană poate fi  mai puternică, de \naceea  ușa  Uniunii  Europene  trebuie  să  rămână  deschisă  pentru \npartenerii care împărtășesc valorile noastre comune. \nTotodată,  Uniunea  Europeană  are  vocația  de  a  proiecta  în \njurul său stabilitate, democrație, dezvoltare economică și prosperitate. \n                                                                                             32                                                                                          \n     \nLucrurile pe care le-am adus în atenția dumneavoastră cred că \nvorbesc  despre  o  realitate  care  încurajează  susținerea  proiectului \neuropean.  Această  realitate  trebuie  întărită  și  dezvoltată  în \npermanență,  zi  de  zi,  mai  ales  în  contextul  presiunilor  la  care  este \nsupusă în prezent Uniunea Europeană, a tendințelor distructive care-i \namenință unitatea și a încercărilor permanente de destabilizare. \nAlături de NATO sau Parteneriatul Strategic cu Statele Unite \nale Americii, apartenența României la Uniunea Europeană este o șansă \nde dezvoltare, și acest lucru trebuie afirmat și transpus în beneficii \npentru români. \nÎnchei  în  spiritul  dezideratului  exprimat  de  Jean  Monnet: \n„Continuați, continuați! Nu există alt viitor pentru popoarele Europei \ndecât în Uniune”. \nVă mulțumesc foarte mult. (Aplauze.) \nDomnul Florin-Vasile Cîțu: \nMulțumim, domnule senator. \nDin partea Grupurilor parlamentare ale PNL, domnul deputat \nIonuț-Marian Stroe. \nDomnul Ionuț-Marian Stroe: \nDomnule președinte al Senatului, \nDomnule președinte al Camerei Deputaților, \nDomnule prim-ministru Nicolae Ciucă, \nDomnule ministru Jean-Yves Le Drian, \nStimați invitați, \n                                                                                             33                                                                                          \n     \nExcelențele  Dumneavoastră,  doamnelor  și  domnilor \nambasadori, \nDragi colegi din Executiv și din Parlament, \nRomânia este Uniunea Europeană. \n Este o afirmație atât de simplă, dar care, după 15 ani, vedem \nși simțim, în viața de zi cu zi, înseamnă mult mai mult decât ne-am fi \nputut imagina atunci. \nEuropa a fost „acasă” pentru noi, românii, întotdeauna, chiar \ndacă aspirațiile noastre europene s-au împlinit abia în anul 2007. \nTocmai  de  aceea,  în  astfel  de  momente  precum  cel  al \nintegrării, deciziile au venit normal, natural pentru că sunt lucruri care \nne definesc ca nație, pentru că sunt lucruri care ne aparțin, pentru că \nsunt lucruri pe care cu toții ni le-am dorit. \nEuropa este aici, iar progresul României este în acești 15 ani \nevident, chiar dacă sunt - și trebuie să o spunem și să o recunoaștem - \nîncă foarte multe lucruri de făcut. \nFie  că  trăiești  într-un  oraș  modernizat  grație  fondurilor \neuropene, fie că tinerii studiază într-o universitate modernă sau mergi \nla o competiție sportivă, pe unul dintre stadioanele modernizate, fie că \nmergi  pe  o  autostradă,  pe  un  drum  reabilitat,  într-o  stațiune  cu \nobiective turistice realizate din bani europeni, ori într-o comună cu \nșcoli modernizate, în localități unde au fost introduse rețele de apă și \ncanalizare  sau  fie  că  întâlnești  antreprenori  care  au  putut  să  își \ndezvolte afaceri sau să-și instruiască angajații, vei afla atunci că foarte \n                                                                                             34                                                                                          \n     \nmulte  dintre  ele  au  fost  posibile  pentru  că  banii,  proiectele  și \nprogramele europene au funcționat în România. \nChiar și așa, bineînțeles, am fi putut avea o absorbție mult \nmai  mare  și,  cu  siguranță,  rezultatele  ar  fi  putut  fi  sau  ar  fi  putut \ndeveni spectaculoase. \nDin  fericire  pentru  noi,  dragi  colegi,  timpul  nu  este  încă \npierdut. \nLa fel cum vei afla, vorbind cu orice român, că libertatea de a \ncircula, de a călători și - un lucru foarte important - libertatea de a \nmunci în spațiul european, acest drept, au devenit pentru noi, românii, \nnormalități. Ne-am bucurat de ele, beneficiem de ele. \nÎn cei 15 ani de apartenență la Uniunea Europeană, România \ns-a bucurat de cea mai mare ascensiune economică din istoria ei. În \n2006, PIB-ul abia se apropia de 100 de miliarde de euro, iar în 2021 \nam făcut deja un salt de două ori și jumătate, ajungând la un PIB de \n240 de miliarde de euro. \nÎn  veniturile  românilor  vedem  aceeași  creștere.  În  2007, \nsalariul mediu abia atingea 300 de euro. Astăzi, în schimb, am ajuns la \nborna de 600 de euro. \nUniunea Europeană a fost în acești 15 ani un partener generos \nși  corect  cu  țara  noastră.  Am  primit  finanțări  din  partea  Uniunii \nEuropene de aproape 3 ori mai mult decât am contribuit - un plus de \n40 de miliarde de euro. \nPutem să ne uităm, de exemplu, la agricultură, unul dintre \ndomeniile care a avut cel mai mult de câștigat – pe lângă banii din \n                                                                                             35                                                                                          \n     \nproiecte, aproape 11 miliarde de euro au intrat direct în buzunarele \nfermierilor printr-un mecanism simplu și ușor de accesat, subvenția. \nPrin programele adresate tinerilor - Erasmus - zeci de mii de \ntineri din România au reușit să se formeze ca specialiști în universități \nde top din Europa. \nLa început, una dintre cele  mai importante priorități a fost \nreforma  justiției  și  lupta  anti-corupție.  Am  ajuns  astăzi  la  rezultate \npalpabile, chiar dacă sunt încă necesare anumite corecturi și reforme. \nPandemia, dragi colegi, ne-a arătat  și ea cât de importantă \neste solidaritatea europeană în momente de criză. Solidaritate care s-a \ntradus  în  acces  rapid  la  medicamente,  la  echipamente  medicale  și, \nbineînțeles, la vaccin. \nȘi poate cel mai important, privind acum spre viitor, avem \nacces pentru următorii ani la cel mai mare program de finanțare pentru \ndezvoltare - PNRR. \nTrebuie  să  facem  tot  ceea  ce  este  în  puterea  și  pasiunea \nnoastră, bineînțeles, pentru a împlini și a ne împlini noi, românii, în \nEuropa și pentru a deveni o forță, de ce nu? (Aplauze.) \nHai  să  lămurim  puțin  lucrurile...  (Aplauze.  Vociferări.)    - \nnimeni nu ne dă teme pentru a ne... (Aplauze. Vociferări.) \nHai să ne lămurim - nimeni nu ne dă teme în Europa și noi \nsuntem singurii responsabili de reușita noastră. \nRomânia  trebuie  să  aibă  curajul  de  a  deveni  influentă  în \ndeciziile europene, de a-și asuma proiecte ambițioase care să aducă un \nviitor mai sigur, mai bun și mai curat generațiilor viitoare. \n                                                                                             36                                                                                          \n     \nPe  lângă  prioritățile  clare  -  modernizarea  localităților,  a \neconomiei românești - țara trebuie să privească înainte, să investească \nîntr-un viitor sustenabil. \nTranziția  verde,  digitalizarea,  securitatea  energetică  sunt \nsubiecte  care  nu  trebuie  pierdute  din  vedere  și  care  fac  parte, \nbineînțeles, din proiectul nostru de viitor. \nAceastă nouă generație, sută la sută europeană, și cea care a \nreușit acum 15 ani integrarea în Uniune nu pot intra în conflict sau \nîntr-o  competiție,  este  absolut  necesar  să  colaboreze  pentru  că \nRomânia trebuie să fie parte a viitorului secol european. Depinde doar \nde noi. \nLa mulți ani României europene! (Aplauze.) \nDomnul Florin-Vasile Cîțu: \nMulțumesc, domnule deputat. \nDin partea Grupurilor parlamentare ale USR, domnul deputat  \nIlie Dan Barna. \nDomnul Ilie Dan Barna: \nExcelența Voastră, domnule ministru pentru Europa și afaceri \nexterne al Republicii Franceze, \nDomnilor prea excelenți președinți ai Camerei Deputaților și \nSenatului, \n(Râsete. Aplauze.) \nDomnule premier, \nDomnilor miniștri și doamnelor miniștri, \n                                                                                             37                                                                                          \n     \nStimați colegi, \nDragi invitați, \nVă  provoc  astăzi  la  un  exercițiu  de  imaginație  –  să  ne \nînchipuim  cum  ar  fi  fost  România  fără  structurile  europene  și \neuroatlantice. \nVă  invit  să  vă  uitați  la  ce  se  întâmplă  cu  statele  din  jurul \nnostru care au ratat acest tren. \nNiciuna  dintre  țările  din  regiune  care  au  ratat  aderarea  nu \npoate să spună astăzi că a avut o strategie înțeleaptă. Toate aceste țări \nse zbat astăzi în incertitudine și nesiguranță. \nRomânia, din fericire, la momentul acela, nu a ezitat. \nMai corect spus, de fapt, românii nu au ezitat. Pentru că statul \nnostru a tratat adesea integrarea neconvins și neentuziast, mai mult ca \nslogan decât ca angajament ferm. \nȘi, chiar dacă această ședință solemnă e cumva, ca o lecție la \nclasă, în care, având inspecție, fiecare vorbește frumos și politicos, ca \nsă  arătăm  ce  clasă  bună  suntem,  cred  că  o  imagine  realistă  despre \nacești  15  ani  ar  fi,  de  asemenea,  utilă  pentru  România  și  pentru \nEuropa. \nȘi o să punctez câteva lucruri. \nSpun  asta  pentru  că  politicienii  de  rit  vechi,  în  momentul \nintegrării, au înțeles că o lupă uriașă va veni asupra României, care va \nface foarte vizibile și nepotismul și corupția și incompetența. Și, din \nacest moment, în loc să aderăm cu premianții din centrul Europei, în \n                                                                                             38                                                                                          \n     \n2004, am reușit acest lucru alături de Bulgaria, doar în 2007. Dar a \nfost un lucru excelent. \nÎnsă  am  aderat  cu  tinicheaua  MCV  de  coadă.  Pentru  că \nreprezentanții  noștri,  ai  statului  român,  nu  au  fost  în  stare  să  dea \ngaranții că România va avea cu adevărat un stat de drept funcțional. \nAstăzi, astăzi, 15 ani mai târziu, încă suportăm această rușine. \nȘi, mai grav, dacă ne uităm la acțiunile Guvernului nostru, \nvedem că nu sunt semne că vom scăpa prea curând de această tinichea \nși nici de perspectiva de a intra în Schengen nu... ne îngrijorăm. \nInclusiv în această onorată adunare încă mai sunt oameni care \ncred și încearcă să ne convingă că „Secția Specială” de investigare și \nșantajare  a  magistraților  este  ceva  ce  poate  fi  păstrat,  în  ciuda \navertismentelor Comisiei Europene și a Comisiei de la Veneția. \nNu!  Nu,  dragi  colegi  și  invitați!  „Secția  Specială”  nu  face \ndecât  să  prelungească  MCV  și,  odată  cu  el,  imaginea  aceasta \npăcătoasă, dar reală, că în sânul clasei politice românești, inclusiv la \nvârful  ei,  nu  există  nici  voința  și  nici  putința  de  a  consolida  cu \nadevărat statul de drept în România, așa, european, cum îl pretindem. \nDoamnelor și domnilor, \nLa 15 ani de la aderarea la Uniunea Europeană, scopul nostru \nastăzi  ar  fi  trebuit  să  fie  o  integrare  mai  profundă  într-un  bloc \ncomunitar care, ne place sau nu, a început de ani de zile să vorbească \ndespre o Europă cu mai multe viteze. Și, în loc să mărim viteza, părem \ncă dorim cu tot dinadinsul să intrăm în marșarier. Nu e o metaforă, e \npurul adevăr pe care îl trăiesc cetățenii noștri. \n                                                                                             39                                                                                          \n     \nUitați-vă la exemplul cu eforturile de aderare la moneda euro! \nÎn  2016,  îndeplineam  4  din  cele  5  criterii  de  convergență. \nAstăzi, abia mai îndeplinim unul din ele. Iar șansa ca termenul anunțat \nde actualul ministru de finanțe - 2029 - să fie unul real este ridicol de \nmică. \nAproape  toate  Guvernele  care  s-au  succedat  de  la  aderare \nîncoace au preferat să pice în capcana ieftină a scandalurilor ieftine și \nzilnice, a scandalurilor populiste și au abandonat viziunea pe termen \nlung. \nO responsabilitate colectivă - să nu uităm din când în când să \nmai privim și dincolo de ziua de azi - lipsește cu desăvârșire. \nDacă nu ne înțelegem între noi pe aceste obiective importante \nnu rămâne prea multă speranță pentru România. \nV-o  spun  cu  toată  responsabilitatea  că  e  timpul  să  ne \nîntoarcem la obiective majore, să ne definim clar ce proiect de țară are \naceastă  generație.  Pentru  că  dacă  nu  o  facem,  o  să  ne  pierdem  în \ncontinuare inginerii și muncitorii și medicii, care aleg să meargă acolo \nunde Uniunea Europeană chiar funcționează. \nPentru mulți dintre compatrioții noștri - și o știți fiecare foarte \nbine  -  România  e  locul  în  care  se  mimează  reguli.  E  locul  acelui \npârdalnic „Merge și așa!”, țara în care dezastrul  este așteptat să se \nîntâmple. Oamenii, pe bună dreptate, s-au săturat și nu mai îndrăznesc \nsă mai spere. \nPlecarea fiecăruia dintre românii care aleg să trăiască în altă \nparte, indiferent de pregătirea sau aspirațiile lor, este un vot de blam la \n                                                                                             40                                                                                          \n     \nadresa administrațiilor publice - și centrale și locale - și avem astăzi \nmilioane de voturi de blam. \nAminteam  de  proiectul  de  țară.  Da,  aderarea  la  Uniunea \nEuropeană a fost un astfel de proiect reușit. Din păcate, ultimul mare \nproiect reușit. \nApoi,  ni  s-au  prezentat  diverse  propuneri,  pe  care  ne  tot \nchinuim  să  le  transformăm  în  reușite.  „România  Educată”  e  unul \ndintre ele. \nCât de ridicoli putem fi să vorbim de o Românie educată într-\no țară în care plagiatul a devenit aproape un standard! O țară în care \npână și femeia de serviciu trebuie să fie membră de partid ca să-și \npăstreze jobul! Sau la managementul Deltei numim persoane care nu \nau nicio legătură cu domeniul! \nTrebuie să înțelegem că din nou, din nou ni se oferă o mare \nșansă.  Mă  refer  la  PNRR,  la  acest  Plan  Național  de  Redresare  și \nReziliență. La cele 30 de miliarde pentru a avea autostrăzi, spitale, \nșcoli și o modernizare a administrației, care a intrat în secolul XXI cu \ndosar cu șină. \nSunt  deja  destule  semnale  de  alarmă  însă  cu  privire  la \njaloanele pe care ne-am angajat să le atingem. Și folosesc acest prilej \npentru  a  atrage  atenția  că  orice  ratare  se  calculează  în  bani  pentru \ndezvoltarea României. Și nu în puțini bani! \nDoamnelor și domnilor, \nEuropa  a  avut  și  încă  are  încredere  în  noi.  Prezența \nministrului  de  externe  al  Republicii  Franceze  este  un  foarte  bun \n                                                                                             41                                                                                          \n     \nargument. Încă ne mai acordă încredere. Una dintre dovezi este exact \nacest PNRR despre care am vorbit. \nRomânii însă nu mai au răbdare. Și vedem asta din sondaje în \ncare  încrederea  în  Uniunea  Europeană  crește,  iar  încrederea  în \ninstituțiile naționale stagnează sau scade. \nRomânii sunt sceptici când se uită spre această clădire de care \nsuntem atât de mândri și, dacă nu  schimbăm ceva repede, în curând și \nalții își vor pierde răbdarea și încrederea. \nCum să pretindem că avem un sistem educațional, de sănătate \nfuncțional când avem elevi de clasa a opta care nu înțeleg ce citesc? \nCum să pretindem că avem un climat economic cinstit când \nîn Parlament se pregătește să se pună ștampila pe un tun imobiliar așa \ncum este Romexpo? \nCum să pretindem că e stat de drept când judecătorii cinstiți \nsunt dați afară din Magistratură, sub pretexte ridicole? \nCum  să  pretindem  că  practicăm  democrația  când  sunt  unii \noameni din partide care amenință femei politicieni în cel mai josnic \nmod posibil? (Vociferări.) \nSă mai spun că avem aici colegi, în sală, care cred că e o idee \nbună să se asocieze cu indivizi care ne țin predici despre înțelepciunea \ndictaturii rusești? (Vociferări.) \nSe  întreabă  unii  cât  am  câștigat  de  pe  urma  aderării  la \nUniunea Europeană. \nPremierul a prezentat câteva cifre. \n                                                                                             42                                                                                          \n     \nÎn 2007, PIB-ul României era 120 de miliarde. Astăzi, la 15 \nani  după,  e  240.  Practic,  o  dublare  a  ceea  ce  înseamnă  beneficiul \nnostru, ca stat. \nDoamnelor și domnilor, \nAderarea la Uniunea Europeană a fost cel mai bun lucru care \ni s-a întâmplat României în ultimii 30 de ani. \nÎnsă,  doamnelor  și  domnilor,  dacă  ținem  seama  doar  de \ndrepturi, nu și de obligații, nu ar trebui să ne mirăm că vocea noastră \nlipsește din conversațiile mari. Nu ar trebui să ne mirăm că discuțiile \ndespre război și pace se poartă mai mult pe lângă noi, fără noi. \nNu e vina niciunei conspirații, ci doar a noastră. Când te ții de \ncuvânt doar pe jumătate, nu poți avea pretenția să fii luat în serios \nfoarte mult. \nȘi  s-a  promis  românilor  și  lumii  că  România  va  fi  o  țară \nprosperă și democratică. Am reușit doar parțial și foarte puțin. \nUniunea Salvați România este de la înființare un partid ferm, \npro-occidental,  pro-european  și  pro-democratic,  și  atunci  când  ne \nauziți  criticându-vă,  vă  asigur  că  asta  se  întâmplă  pentru  că  ne-am \nsăturat, alături de miile de români, ca dezvoltarea să se facă în ritm de \nmelc. Vrem ca România să se dezvolte rapid și în folosul cetățenilor. \nO  Românie  înscrisă  cu  încăpățânare  pe  drumul  acesta \neuropean folosește și cetățenilor ei și Europei. \nDragi colegi, \nTrăim de prea multă vreme întrebându-ne ca Ilie Moromete - \n„Niculae, unde mergem noi, domnule?”. \n                                                                                             43                                                                                          \n     \nHaideți  să  nu  ne  mai  întrebăm  și  să  trecem  la  acele  fapte \ndespre care doar vorbim! La faptele pentru care ne-am angajat atunci \ncând am aderat la Uniunea Europeană. \nPeste alți 15 ani, sper să nu mai căutăm România la coada \nclasamentelor țărilor dezvoltate din Europa! Le suntem datori cu acest \nlucru generațiilor actuale și generațiilor viitoare! \nVă mulțumesc. (Aplauze.) \nDomnul Florin-Vasile Cîțu: \nDin partea Grupurilor parlamentare AUR, timpul alocat - 10 \nminute, domnul senator Sorin Lavric. \nDomnul Sorin Lavric: \nVă mulțumesc, domnule președinte. \nDragi colegi, \nDomnule prim-ministru, \nDomnilor miniștri, \nÎntr-adevăr, suntem la o ședință solemnă, însă vă mărturisesc \ncă  e  o  mică  tortură  ca  să  vedem  atâția  politicieni  cum  vin  și \nrostogolesc aici, citind de pe hârtii, niște texte atât de convenționale, \nde protocolare și, firesc, plicticoase. \nDacă  v-aș  întreba  pe  fiecare  dintre  dumneavoastră  ce  ați \nreținut din ce s-a vorbit până acum, când tot timpul ați stat cu ochii în \ntelefon, mă îndoiesc că puteți să-mi spuneți. \nEu  sper  să  nu  vă  spun  niște  clișee,  așa  cum  au  făcut \nantevorbitorii mei. \n                                                                                             44                                                                                          \n     \nSingurul care a dat impresia că nu este un robot, rostogolind \ndiscursuri terne, a fost domnul Barna. \nȘi  sper  ca  dânsului  și  dumneavoastră  să  vă  răspund  la \nîntrebarea - unde mergem, încotro ne îndreptăm? \nȘi am să încerc să vă descriu lapidar viziunea Partidului AUR \nîn privința Uniunii Europene și a locului României în această Uniune. \nCu atât mai mult cu cât știți foarte bine că a devenit un laitmotiv ca \ndespre  cei  de  la  AUR  să  se  spună  că  sunt  eurosceptici,  că  sunt \nantioccidentali, că ni s-a cuibărit în cap ideea ROExit-ului, că trebuie \nmusai ca România să iasă din Uniunea Europeană. \nȘi,  firește,  ca  tacâmul  să  fie  complet,  domnul  Barna,  cu \n„înțelepciunea rusească” - noi, ce la AUR, suntem rusofili și, firește, \nputiniști. \nȚin să vă spulber toate aceste temeri și să vă spun din capul \nlocului - AUR este un partid pro-european, în mod răspicat... (Râsete. \nAplauze.) \nPăi, lăsați-mă să vă argumentez! (Vociferări.) \nEste un partid devotat valorilor... (Vociferări.) ...europene... \n(Râsete.) ...nici nu ne trece prin cap... (Vociferări.) ...să fim adepții \nROExit-ului pe care ni-l imputați atâta și cu atât mai putin... (Râsete.) \n...puțin... (Râsete.) ...nu putem să fim... (Râsete.) ...putiniști... (Râsete.)  \n...de vreme ce suntem în NATO. Știm prea bine că de fiecare dată \ncând am avut de-a face cu rușii lucrurile s-au sfârșit prost pentru noi. \nSuntem  în  tabăra  NATO  și  suntem  loiali  partenerilor  noștri.  Nici \nvorbă de a privi cu simpatie către Rusia. (Aplauze.) \n                                                                                             45                                                                                          \n     \nDa, locul României este în Uniunea Europeană, nu există altă \ndirecție,  este  singura  opțiune.  Dar  noi  când  spunem  „Uniunea \nEuropeană” ne gândim la acel proiect inițial pe care părinții fondatori \nai Uniunii Europene l-au avut în minte - este vorba de o coaliție, de un \nclub select de națiuni creștine și de state suverane. \nNiciun  antevorbitor...  (Aplauze.)  ...vorbind  despre  unitatea \nEuropei  și  despre  solidaritatea  Europei,  n-a  vorbit  despre  națiuni \ncreștine și despre state suverane. Nu s-a vorbit decât despre unitatea \nEuropei și atât. \nNu! AUR împărtășește proiectul inițial al părinților fondatori \n- al lui Adenauer, al lui Schuman, al lui Monnet - și anume o uniune \neuropeană  alcătuită  din  națiuni  creștine  și  state  suverane.  Este \nesențial... (Aplauze.) ... acest lucru. (Aplauze.) \nTocmai de aceea  suntem pro-europeni, domnule Barna sau \ndomnule Bulai,  chiar dacă vă stârnesc râsul!  Suntem pro-europeani \nîntr-o asemenea Uniune Europeană. \nFără suveranitatea statelor și fără religia creștină, Europa se \nduce de-a berbeleacul. \nVă  amintesc  simbolul  Uniunii  Europene.  Simbolul  Uniunii \nEuropene este cununa, diadema de 12 stele. Acele 12 stele nu se referă \nla  numărul  statelor,  că  suntem  27  de  state  în  Uniunea  Europeană. \nAcele stele se referă la cei 12 Apostoli și, în același timp, la Cununa \nMaicii Domnului. (Aplauze.) \n                                                                                             46                                                                                          \n     \nPărinții  fondatori  ai  Uniunii  Europene  erau  catolici \npracticanți. Ei credeau în Uniunea Europeană și erau încredințați că \nreligia creștină va fi un liant al Uniunii Europene. \nAcest  simbol  a  fost  votat,  a  fost  adoptat  de  către  părinții \nfondatori pe care i-am pomenit, pe 8 decembrie 1955. Pe 8 decembrie \n1955, când au votat, ei s-au gândit la această zi - de ce? - pentru că în \ncalendarul catolic, 8 Decembrie este Ziua Zămislirii Maicii Domnului. \nNu  ștergeți  din  memoria  românilor  acest  act  fondator  cu \nrezonanță creștină pentru că este esențial! \nVă spuneam că vă argumentez de ce nu suntem eurosceptici, \nba dimpotrivă, suntem pro-europeni și de ce suntem devotați valorilor \neuropene. \nCând  spunem  valori  europene  ne  referim  la  acel  canon \nvaloric  care  este  axat  pe  adevăr,  frumos  și  bine,  care  sunt  valori \ngrecești, iar acest canon valoric care a fost consacrat și verificat de-a \nlungul mileniilor stă pe 3 temelii, pe 3 piloni - filosofia greacă, dreptul \nroman și religia creștină. (Aplauze.) \nO Europă din care scoateți... (Aplauze.) ...aceste 3 temelii... \n(Aplauze.) ...nu va mai fi Europa pe care o gândim noi, cei de la AUR. \nPentru noi, progresul în Uniunea Europeană înseamnă să dăm \nviață  proiectului  și  valorilor  pe  care  le-au  avut  în  minte  părinții \nfondatori. Este esențial acest lucru. Asta înseamnă progres pentru noi. \nÎn  schimb,  dacă  progres  înseamnă  atingerea  unei  uniuni \neuropene înțelese ca un stat suprafederal, cu o singură capitală, cu un \n                                                                                             47                                                                                          \n     \nsingur  Parlament  și  cu  un  singur  președinte,  noi  nu  împărtășim  o \nasemenea idee. \nAmintiți-vă, vă rog, de precursorul doamnei Ursula von der \nLeyen!  Vă  mai  amintiți  de  el?  Jean-Claude  Juncker,  acel  grotesc \ndrăgălaș  președinte  al  Comisiei  Europene.  Vă  amintiți  când  se \nîmpleticea,  mort  de  beat,  și  era  ținut  de  colegi,  pentru  că,  nu,  se \nclătina? \nDacă Uniunea Europeană va fi privită ca un stat suprafederal, \ndestinul ei va fi destinul împleticirii lui Jean-Claude Juncker. (Râsete. \nAplauze.) \nPentru  noi,  singurul  viitor  este  cel  al  Uniunii  Europene \nînțelese  ca  un  club  select  de  națiuni  creștine  și  de  state  suverane. \nAltfel nu se poate, vom avea destinul acestui sinistru și foarte prost \npolitician care a condus, din păcate, Uniunea Europeană, mai mulți \nani. \nCred că am fost destul de limpede. \nÎn privința putinismului pe care ni-l tot imputați, v-am spus, \nde  vreme  ce  suntem  în  NATO  și  în  tabăra  aceasta,  suntem  loiali \npartenerilor noștri, nu se pune problema de a privi cu simpatie tendința \nimperialistă rusească. \nȘi nu ne  mai bănuiți că avem în spate cine știe ce agenții \nvenite de la Moscova! \nÎnchei  spunându-vă:  trăiască  România  într-o  Uniune  a \nnațiunilor creștine și a statelor suverane! \nVă mulțumesc. (Aplauze.) \n                                                                                             48                                                                                          \n     \nVoci din sală: \nBravo! Bravo! (Aplauze.) \nDomnul Florin-Vasile Cîțu: \nMulțumim pentru scuze și explicații. \nUrmează domnul deputat Daniel-Gheorghe Rusu. \nDomnul Daniel-Gheorghe Rusu: \nDomnule ministru francez pentru Europa și afaceri externe, \nDomnule prim-ministru al României, \nDomnilor miniștri, \nDomnilor președinți, \nStimați reprezentanți ai cultelor religioase, \nStimați invitați, \nStimați colegi senatori și deputați care ați mai rămas în sală, \nDrag popor român din Europa și de pretutindeni, \nVreau să vă transmit un salut sincer din partea Grupului pe \ncare îl reprezint și mai ales din partea unuia dintre președinți, care, cu \nregret, nu a putut să fie astăzi aici, domnul George Simion, dar a ținut \nsă vă salute, prin intermediul meu, și să vă roage să transmiteți, la \nrândul  dumneavoastră,  domnule  ministru,  un  salut  sincer  către \nDomnia Sa, Éric Zemmour, cel mai bun președinte pe care Franța îl va \navea din luna iunie încolo! (Râsete. Vociferări. Aplauze.) \nRespect  pentru  demnitatea  umană,  toleranță,  solidaritate, \nnediscriminare, libertate, democrație, egalitate, stat de drept, drepturile \nomului - sunt valori care au stat la baza constituirii Uniunii Europene \n                                                                                             49                                                                                          \n     \nși care sunt împărtășite de toate statele Uniunii Europene și așa ne \ndorim să și rămână. \nPoate unii cred că aderarea la Uniunea Europeană a venit așa, \nde la sine, pur și simplu. \nGreșit,  domnilor!  De  fapt,  a  fost  voința  poporului  român, \nsătul de comunismul umilitor și josnic al ultimelor zeci de ani și a \nunor lideri ai României, de a duce și de a îndrepta țara noastră către \nVest. \nA  fost  Cererea  oficială  de  aderare  la  Uniunea  Europeană, \nsemnată în iunie 1995, a fost Planul de la Snagov, lansat în anul 2000, \na fost Summitul din 1999 de la Helsinki și altele. Dar înainte de asta a \nfost  gândirea  strategică  a  unor  lideri  europeni  și  români,  în  orice \nlumină s-ar afla ei astăzi. \nUnde este România după 15 ani de la aderarea la Uniunea \nEuropeană?  Ce  am  câștigat?  Ce  am  pierdut?  Sau  încotro  mergem? \nSunt întrebări legitime pe care orice cetățean al Uniunii Europene de \nbună-credință și le poate pune. \nPIB-ul și bugetul țării, este adevărat, sunt duble, dacă nu mai \nmari, față de 2007, anul aderării. \nBanii  pentru  agricultură,  pentru  proiecte  de  infrastructură, \nsănătate, educație s-au dublat, la rândul lor. \nÎnsă  foarte  mulți  oameni  -  i-am  văzut  chiar  și  săptămâna \ntrecută, în Europa -, sunt nemulțumiți, deși țările în care locuiesc le \nconferă și le oferă o protecție socială deosebită, ei se simt părăsiți de \n                                                                                             50                                                                                          \n     \nGuvernul nostru și de oamenii noștri de stat. Ei trimit acasă către 3-4 \nmiliarde de euro, mai mult decât investițiile străine în România. \nSalariul mediu s-a dublat, puterea de cumpărare a românilor a \ncrescut până la un moment dat. \nDar noi toți ar trebui să fim mândri că facem parte dintr-o \nEuropă unită, în care drepturile să ne fie respectate. La fel, și valorile \ncreștine și morale. Să ne mândrim că facem parte dintr-o Europă a \npopoarelor  care  să  se  respecte  reciproc,  în  care  libera  exprimare  a \nopiniilor fiecăruia dintre noi să fie luată în considerare ca un lucru bun \nși constructiv, și nu ca un afront menit să dezbine  ceea ce  alții au \nreușit să clădească. \nRenunțând la metafore, trebuie să vă spun răspicat că cei 15 \nani  de  apartenență  la  Uniunea  Europeană  ne-au  adus  foarte  multe \navantaje, atât României, cât și poporului român, dar totuși, din varii \nmotive,  nu  am  reușit  să  facem  saltul  preconizat  pentru  a  avea  o \nadministrație  reală  și  prosperă,  o  dezvoltare  durabilă,  fără  decalaje \nîntre nivelul nostru de trai și nivelul de trai al concetățenilor noștri \neuropeni. \nNe dorim să stăm drept, să fim respectați și consultați în mod \negal, ca membrii celorlalte țări, la masa tratativelor și a negocierilor și \nnu  am  vrea  să  credem  vreodată  că  suntem  considerați  o  țară  și  un \npopor de o categorie inferioară. \nNu în ultimul rând, aș dori să reiterez faptul că Alianța pentru \nUnirea Românilor este o construcție politică pro-europeană și așa va \nrămâne atâta timp cât această relație a Uniunii Europene și a României \n                                                                                             51                                                                                          \n     \nse  bazează  pe  respect  reciproc  între  membrii  ei  și  atâta  timp  cât \nvalorile creștine și morale, precum și pilonii pe care a fost construită \naceastă fortăreață a națiunilor rămân ca temelie în gândirea și acțiunea \nliderilor ei. \nNe iubim poporul, iubim România și ne mândrim că facem \nparte din Europa. \nLa  mulți  ani...,  (Aplauze.)  ...România...,  (Aplauze.)  ...într-o \nEuropă... (Aplauze.) ...a tuturor... (Aplauze.) ...românilor... (Aplauze.)  \n...și a tuturor europenilor! (Aplauze.) \nMulțumesc. (Aplauze.) \nDomnul Florin-Vasile Cîțu: \nDin  partea  Grupurilor  parlamentare  ale  UDMR,  domnul \ndeputat Csoma Botond. \nDomnul Csoma Botond: \nDoamnelor și domnilor, \nStimați colegi,  \nStimate colege, \nStimați invitați, \nS-au  împlinit  15  ani  de  la  aderarea  României  la  Uniunea \nEuropeană. După 1990, intrarea în Alianța Nord-Atlantică și aderarea \nla Uniunea Europeană au fost obiectivele esențiale ale țării noastre. \nAderarea la Uniunea Europeană a însemnat pentru România o \nrecunoaștere, dincolo de granițele estului, un pas important pe drumul \n                                                                                             52                                                                                          \n     \nunei dezvoltări durabile și deschiderea spre un nou model social, spre \nnoi perspective în beneficiul tuturor cetățenilor acestei țări. \nAu trecut 15 ani în care am fost martorii unor transformări \nmajore. Au fost 15 ani de dezvoltare și de consolidare – dezvoltare și \nconsolidare  a  democrației,  firește!  -,  dar  trebuie  să  vă  spun  că  au \nexistat și anumite puncte nevralgice. Și aici m-aș referi în principal la \nanumite aspecte privind drepturile minorităților naționale din această \nțară. \nCel mai mare avantaj al aderării, în sens material, firește, au \nfost fondurile europene, menite să contribuie la dezvoltarea țării și la \nrecuperarea decalajelor față de statele cu vechime ale Uniunii, însă - \ntrebuie să spunem și chestia asta - România nu a reușit întotdeauna să \natragă  toate  sumele  alocate  de  Bruxelles,  situându-se  pe  ultimele \nlocuri între țările Uniunii la acest capitol. \nUn alt avantaj al cetățenilor din România este libera circulație \nîn spațiul UE, dar, în același timp, acest fapt a însemnat și plecarea a \nmilioane de cetățeni români să lucreze în alte țări europene. \nCa orice membru al Uniunii Europene, România are drepturi, \ndar și obligații, față de toți cetățenii ei, însă nu întotdeauna au fost \nrespectate aceste obligații asumate. \nRomânia încă așteaptă intrarea în spațiul Schengen, deziderat \ncare, în acest moment, se situează la nivelul de promisiuni. \nCu toate acestea, însă, după 15 ani, România susține ferm că \nnu  există  alternativă  la  această  Uniune  politică  și  economică.  Însă \ntotul evoluează și într-o direcție pentru care și noi,  cetățenii țărilor \n                                                                                             53                                                                                          \n     \nmembre, suntem responsabili. De aceea, când vorbim despre viitorul \nUniunii Europene, este nevoie de un dialog amplu și de implicare. \nPentru că, stimați colegi, trăim vremuri complicate. Pandemia \nde  coronavirus  ne-a  afectat  grav,  ne-a  dat  multe  lecții,  însă  datoria \nnoastră  este  să  învățăm  din  faptul  că  Uniunea  Europeană,  țările \nmembre, nu au fost suficient de pregătite și nu am avut un răspuns \nprompt în fața acestei situații fără precedent. \nTrebuie  să  învățăm  și  din  lecțiile  trecutului  cu  privire  la \nistoria și dezvoltarea Uniunii Europene. În fața provocărilor vechi și \nnoi,  pe  baza  unor  valori  democratice  solide  și  libertăți  comune, \nUniunea Europeană trebuie să sprijine statele membre acolo unde este \nnevoie  și  cât  este  nevoie,  cu  delimitarea  clară  a  competențelor \nexercitate în comun și a competențelor ce revin fiecărui stat membru. \nCooperarea statelor  membre  ale UE trebuie să rămână una \npragmatică, orientată spre dezvoltarea comună a societăților noastre și \nîntărirea poziției Uniunii pe scena globală. \nPoate ne-am fi descurcat mult mai bine pe plan global dacă \nam fi avut o politică externă mai bine coagulată. Și poate am fi putut \nsă evităm o serie de pericole dacă am avea o armată europeană de \nanvergură. \nUDMR  salută  președinția  franceză  la  Consiliul  Uniunii \nEuropene  și  în  special  eforturile  depuse  de  Franța  în  vederea \nconsolidării  și  dezvoltării  proiectului  armatei  europene,  un  proiect \ndificil, dar, credem noi, în același timp foarte necesar. \nStimați colegi, \n                                                                                             54                                                                                          \n     \nSunt câteva lecții pe care trebuie să le învățăm, avem nevoie \nde o colaborare mai strânsă între actorii politici, atât pe plan intern, cât \nși în cadrul forului comunitar. \nÎntr-adevăr, este mult mai ușor să explici ce nu este Uniunea \nEuropeană, decât ceea ce este. Dacă vă amintiți, fostul președinte al \nComisiei Europene, Jacques Delors, a denumit Uniunea Europeană, \naceastă construcție, „un obiect politic neidentificat”. Avem deci în față \no construcție originală, fără precedent și fără corespondent în lume. \nUniunea  Europeană  trece  dincolo  de  cadrul  de  concepte  politice \ntradiționale. Ea este o valoare unică, iar noi,  ce îi suntem cetățeni, \ntrebuie să o apreciem și să ne străduim să o dezvoltăm. \nCa  stat  membru  al  Uniunii  Europene,  trebuie  să  putem \nasigura calitatea vieții cetățenilor noștri și, în acest sens, trebuie să ne \nasigurăm că deținem suficientă putere economică și strategii care să \nfie concretizate în planuri concrete, în planuri de acțiune cu termene \nclare.  Astfel,  rolul  actorilor  economici  este  foarte  important  și, \nadăugând  politici  sociale  viabile  și  strategii  de  dezvoltare  durabilă, \nimplementarea responsabilă a acestora, cu siguranță se vor înregistra \nrezultate. Iar rezultatele se măsoară în siguranța, bunăstarea și nivelul \nde trai al cetățenilor noștri și, în același timp, putem asigura un viitor \nsigur generațiilor următoare. \nAcum, când tendințele extremiste se accentuează - și trebuie \nsă vorbim și despre acest fenomen, stimați colegi,  - iar la frontiera \nestică a Uniunii sunt încercări de a declanșa un conflict armat, credem \ncă este nevoie de mai multă unitate și de dialog. \n                                                                                             55                                                                                          \n     \nÎn ceea ce privește creșterea tot mai vizibilă a partidelor de \nextremă dreapta, trebuie să ne punem câteva întrebări, stimați colegi: \ncare  sunt  motivele  pentru  care  oamenii  sunt  deschiși  la  asemenea \nretorici?  Unde  a  greșit,  eventual  –  poate  că  a  greșit  –  și  Uniunea \nEuropeană? Este oare departe de cetățeni, pare netransparentă? \nUnde am greșit noi, politicienii? \nCred că la aceste întrebări trebuie să ne gândim și trebuie să \nîncercăm să formulăm un răspuns cât de cât concludent și bazat pe \nargumente. \nRomânia și-a exprimat ferm poziția în regiune prin susținerea \nunei Uniuni Europene stabile atât din punct de vedere economic, cât și \ngeopolitic. \nReiterez, Uniunea Europeană reprezintă o valoare unică, iar \nnoi,  cetățenii  săi,  avem  datoria  să  o  păstrăm  și  să  contribuim  la \ndezvoltarea ei. Avem datoria morală să o apărăm, ca să nu cadă pradă \ncelor ce vor să o distrugă, deși susțin altceva. \nÎnsă  toate  acestea  nu  înseamnă  că  nu  ne  putem  strădui  să \nîmbunătățim Uniunea noastră. Și noi, cetățenii europeni, ne dorim o \nUniune  Europeană  tot  mai  perfectă,  mai  apropiată  de  cetățeni,  și, \nsigur, mai implicată în viața noastră cotidiană. \nRomânia, prin obligațiile asumate odată cu aderarea la UE \nacum  15  ani,  își  propune  să  contribuie  la  consolidarea  acestei \nconstrucții  europene  și  să  contribuie  la  protejarea  ei  în  fața  tuturor \npericolelor  ce  apar  pe  parcurs.  O  putem  face  noi,  cetățenii,  noi, \ndecidenții, și o putem face noi, cetățenii europeni. \n                                                                                             56                                                                                          \n     \nVă mulțumesc, stimați colegi, pentru atenție. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  Grupului  parlamentar  al  minorităților  naționale, \ndomnul deputat Ovidiu Victor Ganț. \nDomnul Ovidiu Victor Ganț: \nVă mulțumesc frumos. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule  ministru pentru Europa și al afacerilor externe al \nRepublicii Franceze,  \nDoamnă, domnilor miniștri, \nDoamnelor și domnilor ambasadori, \nStimați invitați, \nDoamnelor și domnilor senatori și deputați,  \nAm  avut  inițiativa  organizării  acestei  ședințe  festive  de \nsărbătorire a 15 ani de la aderarea României la Uniunea Europeană, \npentru că acest eveniment reprezintă în opinia noastră, a deputaților \ndin Grupul parlamentar al minorităților naționale, un moment crucial \nîn istoria României. El este șansa unică de a reînnoda relația noastră \nde apartenență ca națiune la lumea occidentală, o năzuință istorică, \nmanifestată  permanent,  începând  cu  secolul  al  XIX-lea  în  Țările \nRomâne. Principalii intelectuali și politicieni români ai acelui secol au \n                                                                                             57                                                                                          \n     \nstudiat  la  universități  franceze,  germane,  austriece  sau  italiene, \npromovând  ulterior  în  țară,  în  mod  asiduu,  valorile  civilizației \noccidentale. \nLa  sfârșitul  anilor  ʾ30,  tot  acest  proces  de  integrare  și \ndezvoltare a României ca parte a spațiului de valori europene a fost \ncurmat brusc de instaurarea succesivă a fascismului și comunismului, \ndublată de pierderea unei părți a teritoriului național și impunerea unui \nfel  de  a  gândi  străin  de  orice  tradiție  de  la  noi.  A  fost  o  perioadă \nîntunecată  din  istoria  noastră,  atunci  când  am  avut  parte  doar  de \ndictaturi de tip fascist și comunist, cu tot reculul pe care acestea l-au \nadus în plan uman, social și economic. \nDin  fericire,  național-comunismul  a  luat  sfârșit  datorită \nRevoluției  din  decembrie  1989  și  sacrificiului  pe  care  l-au  făcut \ncetățenii țării noastre atunci, indiferent de apartenența lor etnică sau \nreligioasă, creștini, evrei sau musulmani. \nA urmat o perioadă foarte grea, marcată de crize sociale și \neconomice - mineriade, falimentul economiei socialiste, hiperinflație -\npe care am depășit-o cu greu, dar care s-a terminat prin două realizări \nmajore:  intrarea  în  NATO  și  Uniunea  Europeană.  Au  fost  două \nmomente  de  consens  național,  de  altfel  foarte  rare  în  politica \nromânească. Să reamintim faptul că Tratatul de aderare la Uniunea \nEuropeană  a  fost  ratificat  în  unanimitate  de  către  Parlamentul \nRomâniei.  În  ceea  ce  ne  privește,  am  susținut  activ  demersul,  prin \nrelațiile pe care le avem cu țările membre de care suntem legați prin \nlimbă și cultură. \n                                                                                             58                                                                                          \n     \nAstfel s-a deschis calea spre o democrație de tip occidental și \no dezvoltare economico-socială fără precedent. \nȘi  perioada  de  preaderare,  de  adoptare  a  legislației,  de \npreluare  a  aquis-ului  comunitar  și  de  transformare  instituțională \ntrebuie  amintită  ca  fiind  un  efort  comun  al  tuturor  forțelor  politice \nproeuropene  și  evident  al  Parlamentului  României,  ca  expresie  a \nsuveranității  națiunii  române.  Ne-am  asumat  toate  prevederile  din \ntratatul de aderare, inclusiv ceea ce scrie în art. 148 din Constituția \nRomâniei,  alin.  (2):  „Ca  urmare  a  aderării,  prevederile  tratatelor \nconstitutive  ale  Uniunii  Europene,  precum  și  celelalte  reglementări \ncomunitare  cu  caracter  obligatoriu,  au  prioritate  față  de  dispozițiile \ncontrare  din  legile  interne,  cu  respectarea  prevederilor  actului  de \naderare”.  \nPentru că niciodată aici nu s-au reliefat două aspecte, doresc \nsă  o  fac  eu  astăzi,  pentru  că  le-am  trăit  în  mod  nemijlocit.  Regret \nabsența domnului profesor doctor Vasile Pușcaș, negociatorul șef al \nRomâniei, care a reușit, împreună cu echipa sa, să finalizeze la timp \nnegocierile  de  aderare  în  decembrie  2004  și  doresc  să-i  mulțumesc \npublic pentru această realizare, care a permis semnarea tratatului de \naderare în timp util, pentru respectarea termenului de 1 ianuarie 2007. \nAl  doilea  aspect  pe  care  doresc  să-l  amintesc  este  munca \nechipei  de  observatori  la  Parlamentul  European,  într-un  efort \ntranspartinic, dar și multietnic al delegației noastre. \nA fost o onoare deosebită pentru mine faptul că, desemnat \nfiind de către Grupul parlamentar al minorităților naționale, am făcut \n                                                                                             59                                                                                          \n     \nparte  din  delegație,  alături  de  alți  parlamentari  români,  care  își \ncontinuă și astăzi activitatea parlamentară: doamnele senator Roberta \nAnastase și Gabriela Crețu și domnii senatori Vasile Dîncu și Titus \nCorlățean.  Împreună  am  reușit  să  combatem  prejudecăți  și  să \nschimbăm  opinii  asupra  aderării  țării  noastre,  inclusiv  votul  unor \nîntregi delegații naționale din grupurile noastre politice asupra acestui \nsubiect, de la avizul conform, unde a fost împotrivă, la ultimul raport \nMoscovici,  unde  a  fost  pentru.  Am  convingerea  că  sunt  în \nasentimentul colegilor mei, foști observatori, față de cele afirmate.  \nMomentul  aderării  la  1  ianuarie  2007  a  fost  sărbătorit  la \nBucurești  împreună  cu  ministrul  federal  de  externe  al  Germaniei, \nFrank-Walter Steinmeier, astăzi președinte federal, care asigura la data \nrespectivă  președinția  Consiliului  Uniunii  Europene.  Din  păcate, \nseparat:  într-un  loc  cu  președintele  României,  în  alt  loc  cu  prim-\nministrul de atunci. Un semn de rău augur pentru ce avea să urmeze \natât  în  politica  internă,  cât  și  în  ceea  ce  privește  demersul  politic \neuropean al României. \nPoate că acum, la 15 ani după, vom înțelege ce mare rău îl \nreprezintă permanentele disensiuni și crize politice. \nMă  bucur  să  sărbătorim  astăzi  15  ani  de  la  aderare,  în \nprezența  ministrului  de  externe  al  Franței,  domnul  Jean-Yves  Le \nDrian, într-un arc peste timp simbolic și doresc să-i mulțumesc în mod \ndeosebit  pentru  efortul  de  a  fi  alături  de  noi.  Vedem  în  prezența \nDomniei Sale un nou gest de prietenie al Franței față de România.  \nDoamnelor și domnilor, \n                                                                                             60                                                                                          \n     \nReconcilierea  franco-germană  reprezintă  fundamentul \nUniunii  Europene  de  astăzi.  Cred  că  Robert  Schuman  și  Konrad \nAdenauer  ar  fi  mândri  de  cele  realizate,  însă  ar  exprima  și  unele \nnemulțumiri legate de Uniunea Europeană. \nDespre acestea din urmă doresc să vă vorbesc. Am pierdut \nrecent un membru, Marea Britanie, care într-un demers unilateral a \ndecis  să  ne  părăsească  -  lucru  pe  care  îl  regret.  Avem  tot  felul  de \nexcepții și opt out-uri pentru anumiți membri. Nu se respectă întocmai \ntratatele,  birocrația  rămâne  sufocantă,  uneori  există  un  tratament \ndiferențiat aplicat unor state membre sau opinii grav divergente între \nanumite state membre, în chestiunea valorilor fundamentale care stau \nla baza construcției europene. \nDoresc  să  fac  apel  la  solidaritate  și  echitate  în  interiorul \nUniunii  Europene,  foarte  bune  exemple  fiind  lupta  împotriva \npandemiei și finanțarea planurilor naționale de redresare și reziliență \nale statelor membre. \nTotuși, cred că a venit timpul să punem capăt discriminării la \ncare este supusă România, prin neacceptarea în spațiul Schengen, deși \nam  investit  sute  de  milioane  de  euro  în  aplicarea  sistemului  și  în \npofida faptului că din 2011 satisfacem criteriile de aderare. Această \nstare de fapt nu face decât să scadă încrederea cetățenilor români în \nUniunea  Europeană,  afectând  libera  circulație  a  persoanelor  și  a \nbunurilor. \nTotodată  pledăm  ca  pe  baza  unor  rezultate  concrete  – \nsubliniez, pe baza unor rezultate concrete – pe care le va obține țara \n                                                                                             61                                                                                          \n     \nnoastră în perioada următoare să se încheie aplicarea mecanismului de \ncooperare  și  verificare.  În  ceea  ce  ne  privește,  vom  susține  orice \nmăsură legislativă necesară în acest sens. \nSper să ne facem și noi treaba în plan intern și să ducem la \nbun  sfârșit  reformele  anunțate:  modificarea  Constituției,  reforma \nadministrativă,  în  sensul  aplicării  în  mod  real  a  principiului \nsubsidiarității și al unei descentralizări mult clamate în anii din urmă, \ndezvoltarea infrastructurii rutiere și feroviare, a celei din sănătate și \nînvățământ, a digitalizării etc. \nNe  dorim,  totodată,  ca  procesul  de  extindere  al  Uniunii \nEuropene în Balcanii de Vest să fie dinamizat, permițând oamenilor \ndin regiune să se bucure de șansa de a fi cetățeni ai Uniunii Europene, \ndiminuând în același timp influențe externe nefaste asupra regiunii.  \nSperăm că președinția Franței a Consiliului Uniunii Europene \nsă ne ajute în rezolvarea unei părți din aceste probleme, respectiv să \naducă progrese importante la aceste capitole. \nConform unui sondaj recent, încrederea cetățenilor români în \nUniunea Europeană este în continuare la una din cele mai înalte cote \ndin statele membre, iar în ceea ce privește încrederea lor în alte state \nde pe mapamond Germania este pe locul întâi, iar Franța pe locul trei. \nDoamnelor și domnilor, \nÎn concluzie, avem convingerea că apartenența României la \nUniunea Europeană este garanția pentru noi de a beneficia de pace, \ndemocrație  și  bunăstare  și  deci  Grupul  parlamentar  al  minorităților \n                                                                                             62                                                                                          \n     \nnaționale  va  continua  să  susțină  necondiționat  demersurile \nproeuropene ale României. \nVă mulțumesc frumos pentru atenție. (Aplauze.) \nDomnul Florin-Vasile Cîțu: \nMulțumim, domnule deputat. \nTot  din  partea  Grupului  parlamentar  al  minorităților \nnaționale, domnul Silviu Vexler.  \nDomnul Silviu Vexler: \nDoamnelor și domnilor, \nAm  învățat  și  am  crezut  întotdeauna  în  faptul  că  Uniunea \nEuropeană este construită pe șase valori fundamentale: respect pentru \ndemnitatea  umană,  libertate,  democrație,  egalitate,  stat  de  drept, \nrespectarea drepturilor omului, inclusiv cele ale minorităților. \nȘi  îmi  aduc  aminte,  în  acest  moment,  înmormântarea \ndoamnei  Simone  Veil,  prima  femeie  președinte  a  Parlamentului \nEuropean,  reprezentând  Franța,  supraviețuitor  al  lagărelor  de  la \nAuschwitz și Bergen-Belsen, și  mai ales un fragment din cuvintele \nspuse de președintele Macron, respectiv că este aici „pentru a exprima \no imensă recunoștință, în numele poporului francez, pentru unul din \ncei mai iubiți copii ai săi”. \nTotuși, în acest moment deosebit, aniversar, și care ar trebui \nsă fie vesel, domnule ministru Le Drian, doamnă ambasador Auer, îmi \ncer scuze și regret că a trebuit să fiți martor la declarațiile mistico-\nreligioase  ale  unui  coleg  care  atunci  când  nu  elogiază  criminali  de \n                                                                                             63                                                                                          \n     \nrăzboi și nu neagă Holocaustul, încearcă să șteargă din viziunea unei \nEurope moderne existența comunităților musulmane și evreiești. \nDomnule  senator  Lavric,  cu  toată  dorința  dumneavoastră, \nregret! \nSuntem aici și vom continua să fim aici, cu aceeași demnitate \ncu  care  am  contribuit  întotdeauna  la  construirea  și  modernizarea \nUniunii Europene. \nÎmi cer scuze pentru această intervenție! \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  deputaților  și  senatorilor  neafiliați,  doamna \nsenator Diana Șoșoacă. (Rumoare.) \nDoamna Diana Iovanovici-Șoșoacă: \nVă  mulțumesc.  (Este  îmbrăcată  în  ie  și  poartă  drapelul \nRomâniei pe umeri.) \nNu  credeam  că  arborarea  steagului  României  vă  va  stârni \natâtea  râsete!  Este  rușinos,  dar  ce  poți  să  îi  ceri  unui  astfel  de \nParlament?! \nMi  s-a  părut  inoportună  intervenția  domnului  Vexler,  în \ncondițiile în care nici măcar nu i s-a pronunțat numele! Mă fac și eu \navocatul domnului Lavric, pro bono, de data asta! \n                                                                                             64                                                                                          \n     \nSuntem la o aniversare de 15 ani și am auzit aici discursuri \ncare  mi-au  adus  aminte  de  Congresul  al  XIV-lea  al  Partidului \nComunist Român. \nMă așteptam la ceva mai mult din partea dumneavoastră, mai \nales că unii aveți vreo trei-patru legislaturi pe aici, deci ați putea cel \npuțin să învățați să nu mai citiți de pe hârtie, ci să și aveți un pic de \ninspirație pentru a purta discursuri. \nNu am auzi însă... elogii, bunăstare, deci trăim într-adevăr în \nlumi paralele. \nPoporul român trăiește într-o lume pe care dumneavoastră nu \no vedeți. Uniunea Europeană s-a format - și era bine cum s-a format - \npentru a avea o dezvoltare economică bună, să existe bunăstare, pentru \na concura Statele Unite ale Americii. Din păcate, după 15 ani în care \nni se spune că suntem parteneri egali ai statelor Uniunii Europene, nu \navem acces în Schengen. În schimb, avem firme austriece care ne-au \npreluat cam tot ce înseamnă petrol, gaz, bogății, avem firme franceze \ncare ne-au luat alte bogății, avem firme italiene care ne-au luat alte \nbogății. Nu e prost cine le ia, e prost cine le dă! În toți acești 15 ani, \nRomânia a pierdut cel mai mult. Da, într-adevăr, avem posibilitatea să \nne plimbăm în afara granițelor țării, dar, - ce să vezi?! - avem peste 10 \nmilioane de români în afara granițelor țării. Suntem țara cu cea mai \nmare migrație pe timp de pace, iar românii noștri sunt discriminați în \nUniunea Europeană! Nu am văzut ambasadele României că se luptă \npentru români și n-am văzut nici UE că se luptă pentru români, care \nsunt cetățeni egali în drepturi cu ceilalți cetățeni ai statelor europene. \n                                                                                             65                                                                                          \n     \nMai mult decât atât, în ultimii doi ani suntem siderați, mai \nales noi, juriștii, să vedem cum drepturile și libertățile fundamentale, \natât  din  Carta  drepturilor  omului,  dar  și  din  Carta  europeană  a \ndrepturilor  fundamentale  ale  Uniunii  Europene,  sunt  încălcate  cu \nobstinație! Se încalcă orice drept, în numele unui interes colectiv s-au \nanulat drepturile personale, ceea ce nu poate fi admis, pentru că asta \nfăceau comuniștii. \nNe-am  întors  în  timp,  iar  Uniunea  Europeană,  dacă  nu  se \ntrezește, va rămâne fără foarte multe state pentru că, îmi pare rău să o \nspun, nu că o doresc eu, eu încă mai cred că Uniunea Europeană poate \nsă se trezească și să revină la ceea ce a început. Dar 60% din români \nîși doresc ROExit. Atenție foarte mare! Și aveți grijă că anul acesta, \ndoamnelor  de  la  PNL  care  doriți  să  fiți  judecător  la  Curtea \nConstituțională și trageți sfori pentru acest lucru, pentru că vi s-a cerut \nsă anulați Constituția României în favoarea dreptului european. Așa \nceva... îi spun Uniunii Europene: „Pe aici nu se trece!”. Constituția \nRomâniei este cea mai de preț lege. În Constituție se află drepturi și \nlibertăți fundamentale europene. Respectăm dreptul european - dreptul \neuropean  poate  fi  cel  mult  complementar  -,  dar  nu  să  fie  superior \nConstituției României! \nMai mult decât atât, ...(Vociferări.) \nLăsați,  doamnă,  că  n-o  să  vă  aleagă  nimeni  la  Curtea \nConstituțională! \nMai mult decât atât... \n                                                                                             66                                                                                          \n     \nDoamna  Scântei,  lăsați,  că  știm...  Știți,  cu  milionul  ăla  de \neuro într-un an! \nVreau  să-i  amintesc  Uniunii  Europene  ce  înseamnă  aceste \nmotive de pe o ie românească. (Arată pe ia pe care o poartă.)  \nDa, fă-ți cruce! Poate așa vei deveni creștin, domnule! \nAceste  motive  sunt  milenare.  Aici,  pe  pământul  acesta \nromânesc,  s-au  descoperit  plăcuțele  de  la  Tărtăria,  primul  scris  din \nlume. Nici nu se inventase civilizația sumeriană! (Râsete.) \nAici... \nAșa este! Râdeți! Prostul râde când nu știe! \nPuneți mâna pe carte și citiți, că ați făcut de râs Parlamentul \nRomâniei!  \nPentru  România  steagul  României  este  acesta!  (Arată \ndrapelul.) Alt steag nu există! Pentru acest tricolor s-a murit! Și să-i \nmai  aducem  aminte  Uniunii  Europene  de  cruciadele  creștine,  când \ndomnitorii români stăteau aici de pavăză, astfel încât țările Europei să \nse dezvolte și să-și înalțe catedrale, unde acum ori sunt închise, ori \nsunt baruri și restaurante! \nUniunea Europeană trebuie să se trezească!  \nUitați-vă cum Ursula von der Leyen este într-un dosar penal \npentru contracte cu Pfizer! \nAți adus vaccinarea obligatorie ca unic drept și unică condiție \npentru a trăi! \nDomnul Florin-Vasile Cîțu: \nDoamnă senator, vă rog să vă îndreptați către sfârșit... \n                                                                                             67                                                                                          \n     \nDoamna Diana Iovanovici-Șoșoacă: \nO să mă îndrept către sfârșit, sfârșitul dumneavoastră! \nDomnul Florin-Vasile Cîțu: \nCele 10 milioane de români din străinătate vă mulțumesc. \nDoamna Diana Iovanovici-Șoșoacă: \nȘi voiam să vă mai spun un lucru. Pentru toți cei din Uniunea \nEuropeană care solicitați să ne vaccinăm și nu ne mai lăsați nici să \nrespirăm decât dacă ne vaccinăm: Dumnezeu nu este vaccinat și nu va \nfi niciodată! \nTrăiască România liberă și suverană! (Aplauze.) \nDomnul Florin-Vasile Cîțu: \nDin  partea  Grupului  parlamentar  al  PNL,  doamna  senator \nAlina Gorghiu. \nDoamna Alina-Ștefania Gorghiu: \nBună seara, stimați colegi! \nStimați invitați, \nÎntotdeauna  populismul  are  un  nume!  Dar  vă  asigur  că \nultimele minute vor fi ale unui discurs proeuropean, onest și autentic. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule ministru Le Drian,  \nStimată doamnă ambasador a Republicii Franceze,  \nStimați colegi, \n                                                                                             68                                                                                          \n     \n1 ianuarie 2007 a fost, într-adevăr, un moment de excepție \npentru noi toți și sunt, așa cum spuneau toți colegii mei, 15 ani  de \nUniune Europeană pentru România. \nCa națiune europeană, am aderat la un proiect politic care are \nla bază valori precum demnitatea, statul de drept, libertatea, egalitatea, \ntoleranța și, poate cel mai important dintre toate acestea, respectarea \ndrepturilor omului. Mult mai recent, spiritul Declarației de la Sibiu, \nadoptată în mai 2019, în România, a consfințit ceea ce este Europa de \nastăzi - o uniune a valorilor și a libertăților. \nStimați colegi senatori,  \nStimați colegi deputați, \nRezultatele  la  care  au  ajuns  statele  membre  ale  Uniunii \nEuropene, datorită integrării europene, vorbesc de la sine. Și pentru \nRomânia acest lucru a însemnat o creștere de aproape trei ori a PIB-\nului României, o creștere de patru ori a PIB-ului pe cap de locuitor, \nam beneficiat de fonduri europene pentru dezvoltare cu peste 46 de \nmiliarde  de  euro  mai  mult  decât  a  contribuit  România  la  bugetul \nUniunii, iar expresia „din fonduri europene” aduce multă mândrie și \ncertifică un lucru necesar și bine făcut. \nA fi european înseamnă însă multe lucruri, unele extrem de \nsimple, unele însă ceva mai complicate și provocatoare. \nCertificatul verde este un proiect european. \nDrepturile minorităților, de orice fel ar fi aceste minorități, și \ntoleranța, sunt valori europene. \nLa fel și respingerea discriminării și a excluziunii sociale. \n                                                                                             69                                                                                          \n     \nRespectarea  principiului  supremației  dreptului  european  în \ndomeniile stabilite prin tratate și cedarea de suveranitate, da, sunt, de \nasemenea,  principii  de  bază  ale  ideii  unității  europene.  La  fel  și \nrespectarea deplină a deciziilor Curții de Justiție a Uniunii Europene. \nNu poți, stimați colegi, să fii astăzi european o zi și a doua zi \nsă-ți  dai  haina  jos,  deși  mai  vedem  lucrul  acesta  în  discursuri  din \npricina populismului. Și atunci, în loc de oameni politici de stat, în loc \nde oameni politici înțelepți, vizionari, vezi lideri populiști care se bat \ncu  pumnul  în  piept,  nu  doar  în  România,  riscând  destrămarea \nproiectului european.  \nAcum, când lumea întreagă se confruntă cu noi și noi crize de \nsănătate,  economice,  ecologice,  tensiuni  geopolitice,  România  vă \nasigur că va contribui din plin la proiectul viitorului Europei.  \nVom  avea  o  Uniune  mai  puternică,  mai  rezilientă,  mai \nconvergentă, mai solidară. Și când vorbim de viitor trebuie să știm \nlimpede că avem ca stat european și obligații, dar avem și drepturi. \nSunt speranțe puse în 2007 și unele dintre ele încă nematerializate.  \nVorbea colegul nostru de la UDMR despre aderarea la spațiul \nSchengen. \nDa, este un drept al României, îndeplinim de mult timp toate \ncriteriile și condițiile tehnice și îi rugăm pe partenerii europeni să țină \ncont de acest lucru și să ne sprijine în acest demers al României.  \nȘi adoptarea monedei euro este un alt proiect pentru care ne \npregătim și probabil că o să ne pregătim mai serios de acum încolo. \n                                                                                             70                                                                                          \n     \nDeși  în  acești  15  ani  au  existat  foarte  multe  provocări, \nRomânia rămâne în continuare, în ciuda celor pe care le-ați auzit mai \ndevreme, una dintre cele mai favorabile țări pentru construcția Uniunii \nEuropene. \nUn  sondaj  recent,  de  acum  două  zile,  arată  că  peste  75% \ndintre români susțin în continuare proiectul european. \nDa,  e  îmbucurător  că  noi,  românii,  credem  în  această \nconstrucție,  iar  eu,  ca  un  cetățean  proeuropean  convins,  cred  că  și \nEuropa își va onora la rândul său toate obligațiile față de România. \nVă mulțumesc, stimați colegi, pentru această oportunitate. \nMulțumesc, domnule ministru, Excelență, pentru îngăduință. \nO seară plăcută! (Aplauze.) \nDomnul Florin-Vasile Cîțu: \nMulțumim, doamnă senator. \nDoamnelor și domnilor,  \nAm încheiat intervențiile. \nMulțumindu-vă pentru participare, vă rog să-mi permiteți să \ndeclar închisă ședința solemnă – așa se voia – comună a Senatului și \nCamerei Deputaților. \nVă mulțumesc.  \n \nȘedința s-a încheiat la ora 19.43. \n \n \n \n "
    },
    "9": {
        "start_text": "Domnul Nicolae Ionel Ciucă  :",
        "start_index": -1,
        "end_text": "Domnul Florin-Vasile Cîțu:",
        "end_index": -1,
        "text": "                                                              1                                                                                          \n     \n02 februarie 2022 – ședință comună \n \n \nS U M A R \n \n1.  Alocuţiuni consacrate aniversării a 15 ani de  2. \nla aderarea României la Uniunea Europeană. \n \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \nS T E N O G R A M A \nședinței solemne comune \n a Camerei Deputaților și Senatului \nconsacrată aniversării a 15 ani \nde la aderarea României la Uniunea Europeană. \n \nȘedința a început la ora 17.37. \nLucrările şedinţei au fost conduse de domnul senator Florin-\nVasile Cîțu, președintele Senatului, asistat de domnul deputat Andrei-\nRăzvan Lupu, secretar al Camerei Deputaților, și de domnul senator \nIon-Narcis Mircescu, secretar al Senatului.  \nDin  prezidiu  a  făcut  parte  și  domnul  deputat  Ion-Marcel \nCiolacu, preşedintele Camerei Deputaţilor. \nDomnul Florin-Vasile Cîțu: \nStimați colegi, \nVă rog să luați loc, să începem. \nDomnule președinte al Camerei Deputaților, \nDomnule prim-ministru, \nDomnule  Jean-Yves  Le  Drian,  ministrul  pentru  Europa  și \nafaceri externe al Republicii Franceze, \nDistinși reprezentanți ai cultelor religioase, \nDoamnelor și domnilor senatori și deputați, \nDoamnelor şi domnilor miniștri, \n                                                                                             3                                                                                          \n     \nExcelențele  Voastre,  doamnelor  și  domnilor  ambasadori, \nreprezentanți ai misiunilor diplomatice, \nStimați invitați, \nOnorată asistență, \nVă  rog  să-mi  permiteţi  să  declar  deschisă  şedinţa  solemnă \ncomună  de  astăzi,  a  Senatului  și  Camerei  Deputaților,  dedicată \naniversării a 15 ani de la aderarea României la Uniunea Europeană. \nDoamnelor şi domnilor, \nVă  invit  să  ascultăm  Imnul  naţional  al  României  și  Imnul \nUniunii Europene! \n(Se intonează Imnul naţional „Deşteaptă-te, române!”. \nSe intonează Imnul Uniunii Europene.) \nDoamnelor și domnilor senatori și deputați, \nOnorați invitați, \nÎl  invit  la  tribună  pe  Excelența  Sa,  domnul  Jean-Yves  Le \nDrian,  ministrul  pentru  Europa  și  afaceri  externe  al  Republicii \nFranceze. \nDomnul  Jean-Yves  Le  Drian  (ministrul  pentru  Europa  și \nafaceri externe al Republicii Franceze): \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDoamnelor și domnilor miniștri, \nDoamnelor și domnilor deputați și senatori, \n15 ani după aderarea României la Uniunea Europeană. \n                                                                                             4                                                                                          \n     \nSunt  deosebit  de  fericit  să  fiu  astăzi  la  București  pentru  a \nsărbători împreună cu dumneavoastră acest eveniment care a fost un \nprogres pentru toți europenii, pentru că de 15 ani încoace Uniunea \nnoastră  este  mai  puternică  și  mai  completă  pentru  că  și \ndumneavoastră, România, faceți parte din ea. \nȘi nu spun acest lucru numai în numele prieteniei care unește \nnațiunile  noastre,  o  prietenie  înrădăcinată  în  istoria  culturală, \nintelectuală și politică pe care o împărtășim împreună. Prietenie care \nne amintește de tinerețea petrecută la Paris a părinților fondatori ai \nRomâniei  moderne  –  Alexandru  Ioan  Cuza,  Vasile  Alecsandri  sau \nchiar și Brătianu, familia Brătianu, tată și fiu. O prietenie care ni se \namintește de fiecare dată când pronunțăm numele lui Enescu, Brâncuși \nsau Cioran, care ne-au adus atât de mult cu toții. O prietenie care, \ndupă Revoluția Română, s-a exprimat prin numeroase manifestări de \nsolidaritate, de care eu îmi amintesc încă și acum, păstrez o amintire \nfoarte proaspătă a acestor manifestări. Și o prietenie care adeseori - și \neste o mare onoare pentru noi - se pronunță, se vorbește „en français” \n-  în  franceză,  această  limbă  care  a  fost  o  limbă  de  libertate  și  de \ncunoaștere  pentru  tinerii  români  care  au  studiat-o  în  anii  cei  mai \nsumbri  ai  istoriei  dumneavoastră  și  care  astăzi  vă  înscrie  pe  mulți \ndintre  dumneavoastră  într-o  comunitate  de  300  de  milioane  de \nfrancofoni de peste tot în lume. \nSpun acest lucru, de asemenea, pentru că Franța prezidează \nastăzi  Consiliul  Uniunii  Europene,  și  această  responsabilitate  ne \n                                                                                             5                                                                                          \n     \npermite  să  apreciem  atuurile,  avantajele  care  dau  putere  Europei \nnoastre. \nIncontestabil, economia dumneavoastră s-a poziționat treptat \npe sectoare de viitor, și angajarea dumneavoastră în Europa Apărării, \ninclusiv în Sahel, se numără printre toate aceste atuuri ale Europei. \nCând  v-ați  alăturat  Uniunii,  în  2007,  România  și-a  reluat \nlocul  care  îi  corespunde  în  inima  Europei  noastre.  A  fost  un  pas \nsuplimentar pe drumul care v-a permis să dați pagina, să lăsați în urma \ndumneavoastră  mai  multe  decenii  de  dictatură,  penurii  și  regim \narbitrar. A fost, de asemenea, un pas în plus pe drumul care, după un \nsecol de conflicte și despărțiri, ne-a condus împreună la reunificarea \nEuropei noastre. Și, într-adevăr, vorbesc despre reunificare. Am spus \nacest  lucru  la  Praga,  când  comemoram  revoluțiile  din  1989,  ca,  de \nexemplu, cea care a început pentru dumneavoastră la Timișoara, în \nstrigăte de libertate și dreptate. \nȘi  repet  în  fața  dumneavoastră  astăzi  -  decât  să  folosesc \ncuvântul „extindere”, care oarecum ne îndepărtează unii de ceilalți, eu \nprefer termenul „reunificare”, pentru că el ne apropie unii de ceilalți. \nMomentul istoric din 2007, pe care îl sărbătorim astăzi, a fost \npregătit de momentul istoric din 1989, când Europa noastră a putut, în \nsfârșit, să se regăsească pe sine însăși, când în sfârșit am început să \nvindecăm  împreună  această  rană  deschisă  în  1945  în  inima \ncontinentului european deja greu încercat și dezorientat de 3 decenii \nde  tragic  război  civil.  Când,  în  sfârșit,  Cortina  de  Fier  care  ne \n                                                                                             6                                                                                          \n     \ndespărțea  s-a  prăbușit,  s-a  prăbușit  și  noțiunea  total  artificială  de \n„Europa de Est”, care ne despărțea și ea, de asemenea. \nÎntr-adevăr, națiunile noastre sunt diferite, sunt diverse, dar \nnu  a  existat  dintotdeauna  decât  o  singură  Europă,  cea  pe  care \nîmpreună o numim „a noastră”, cea pe care ne-a înapoiat-o anul 1989. \nAceste două drumuri, în realitate, se confundă și nu fac decât \nunul  singur.  Este  calea  pe  care  ne-o  deschidem  noi,  în  calitate  de \neuropeni, înspre un orizont de progres care ne reunește. Un orizont de \nlibertate  și  de  democrație  ordonat  în  funcție  de  principiile \nfundamentale  ale  Uniunii  noastre  -  respectarea  statului  de  drept,  a \ndrepturilor  omului,  a  drepturilor  minorităților,  respectarea  libertății \npresei  și  libertăților  universitare.  Un  orizont  de  progres  social \nîmpărtășit, pentru că concetățenii așteaptă în mod legitim de la Europa \nca ea să fie prosperitatea în serviciul solidarității, în dimensiunea cea \nmai concretă a vieților lor. Și un orizont, de asemenea, de reunificare a \nmemoriilor noastre în toată diversitatea lor, ca să putem regăsi firul \nistoriei  europene  și  pentru  a  putea  scrie  împreună  noi  pagini  din \naceastă istorie. \nAcest orizont comun ne permite să mergem înainte, astăzi, \nîntr-o  lume  plină  de  amenințări  și  de  provocări  legate  de  mediu, \ntehnologice, economice și geopolitice, afirmând această suveranitate \neuropeană care astăzi, în fața noului context internațional, este cea mai \nbună  garanție  a  suveranităților  noastre  naționale,  pe  care  ea  le \nconsolidează fără să le știrbească. \n                                                                                             7                                                                                          \n     \nȚările  care,  cum  a  fost  cazul  în  România,  au  fost  supuse \njugului  funestei  doctrine  Brejnev  știu  că  suveranitatea  nu  poate  fi \nlimitată, ea există sau nu există, și dacă ni se confiscă, atunci trebuie \nsă o recucerim, așa cum ați făcut-o și dumneavoastră. \nÎn schimb, dacă hotărâm cu toții, împreună, putem să-i dăm o \nprelungire colectivă, pentru a o apăra mai bine, adică pentru a apăra \nmai bine capacitatea noastră de a ne face propriile alegeri și să nu ne \nsupunem strategiilor de dependență, de predare, de exploatare și de \ningerință,  care  conturează  astăzi  o  sălbăticire  îngrijorătoare  a  vieții \ninternaționale. \nAfirmând împreună suveranitatea noastră, împreună, cei 27, \nne acordăm mijloacele pentru a rezista acestei schimbări. \nSuveranitatea    europeană  este,  pur  și  simplu,  condiția \nposibilității  exercitării  depline  a  suveranităților  naționale  în  secolul \nXXI.  Acesta  este  sensul  pe  care  dorim  să-l  dăm  celei  de-a  13-a \npreședinții franceze a Consiliului UE, să declinăm, să afirmăm acest \nprincipiu imperativ politic și geopolitic de suveranitate europeană în \ntoate  domeniile,  împreună  cu  dumneavoastră  și  cu  toți  cei  27  de \nparteneri. Acesta este sensul marilor întâlniri pe care le pregătim  – \nSummitul  UE  -  Uniunea  Africană,  Forumul  ministerial  pentru \ncooperare  în  Indo-Pacific  și,  de  asemenea,  Summitul  privind  noul \nmodel european de creștere și, de asemenea, apărarea de către șefii de \nstat și de Guvern a Primei Cărți Albe a Apărării Europene, busola \nnoastră strategică. \n                                                                                             8                                                                                          \n     \nCe mă surprinde, uitându-mă la drumul pe care l-am parcurs \nîmpreună din 2007, este că proiectul nostru european este suficient de \nputernic  pentru  a  fi  atât  ceea  ce  ne  permite  să  vindecăm  rănile \nsecolului XX și, de asemenea, ne permite să intrăm în secolul XXI \nputernici, mulțumită identității noastre. \nȘi, bineînțeles, avem această dublă forță, și de aceea susținem \nperspectiva europeană a Balcanilor de Vest, care are un sens deplin, \navând în vedere trecutul și viitorul. \nPreședintele Macron a repetat acest lucru acum câteva zile, la \nParlamentul European de la Strassbourg - pentru noi, Balcanii de Vest \nîși au locul în Uniunea Europeană. \nIată  de  ce,  sub  președinție  franceză,  vom  organiza,  de \nasemenea, o conferință care va avea ca obiectiv să avansăm împreună \nînspre această nouă etapă a reunificării noastre europene, bazându-ne \nîn  special  pe  principiile  metodologiei  revizuite  a  negocierilor  de \nadeziune. \nIată  de  ce,  din  punctul  meu  de  vedere,  iată  ce  sărbătorim \nastăzi – un progres european. \nDar  actualitatea  ne  amintește  că  acest  imens  progres  se \nlovește astăzi de riscul unei regresiuni majore. \nUnii,  într-adevăr,  ar  vrea  să  ne  tragă  înapoi  înspre  lumea \nstabilită la Ialta, din care curajul și angajamentul dumneavoastră în \nconstrucția  europeană  ne-au  smuls.  Și  nu  vom  putea  accepta  acest \nlucru fără să renunțăm la tot ceea ce am construit împreună și la toate \nperspectivele de viitor pe care le-am adoptat. \n                                                                                             9                                                                                          \n     \nIată de ce, din punctul meu de vedere, una dintre cele mai \nmari provocări, căreia trebuie să-i răspundem astăzi, este să restabilim \no relație de stabilitate și de previzibilitate cu Rusia. Este o provocare \ncare se adresează unei întregi generații, dar este, în același timp, o \nprovocare urgentă, deoarece este din ce în ce mai clar, de mai mulți \nani, și cu atât mai mult astăzi, că vecinul nostru rus a hotărât să se \npoarte ca o putere care cauzează dezechilibre, refuzând să respecte \nmarile principii ale securității europene, pe care, amintesc, sunt fapte, \nRusia acceptase aceste principii, cu noi, la Helsinki, în '75, la Paris, în \n1990.  Ea  încearcă  astăzi  să  impună  o  logică  de  zone  de  influență \nfondată  pe  slăbirea  și  limitarea  suveranității  statelor  limitrofe  și \namenințând  anumiți  aliați  ai  noștri,  ai  NATO  și  parteneri  ai  UE  și \ndesfășurând manevre de ingerință chiar pe teritoriul Uniunii Europene \nși al NATO. \nPentru a găsi un nou echilibru cu vecinul nostru rus trebuie să \nformulăm  principii  cu  aliații  și  partenerii  noștri.  Și  tocmai  aceasta \nfacem. \nDar trebuie, de asemenea, ca noi, europenii, așa cum am început \ndeja să facem, trebuie să articulăm conținutul acestor principii, pentru \ncă această sarcină ne duce la chestiuni care nu afectează pe nimeni atât \nde  mult  ca  pe  noi  -  chestiunea  reunificării  continentului  nostru,  al \ncărui preț l-am amintit, chestiunea securității într-o lume de jocuri de \nputere și de raport de forțe care, în această lume, ia o cotitură înspre \nsălbăticire. Numai aceasta ne permite să rămânem actori ai destinului \nnostru, stăpâni pe destinul nostru, tocmai pentru că suntem uniți. \n                                                                                             10                                                                                          \n     \nȘi întrebarea care ni se pune astăzi este următoarea - cum să \nfacem față împreună? \nDin  punctul  meu  de  vedere,  răspunsul  se  declină  în  trei \npuncte. \nMai întâi, arătând că principiile fundamentale ale organizării \nsecurității  colective  în  Europa  nu  sunt  negociabile.  Mă  gândesc  la \nsuveranitatea  statelor,  care  trebuie  să  fie  pe  deplin  respectată, \ninviolabilitatea  frontierelor  și  integritatea  teritorială  a  statelor, \nlibertatea  pe  care  o  are  fiecare  stat,  să-și  hotărască  alianțele  și \norganizațiile la care dorește să adere și, în plus, la drepturile omului și \nlibertățile fundamentale, a căror aplicare este universală. \nNimic, astăzi, nu ar putea justifica slăbirea acestor principii \ncare se află în centrul, repet, Actului Final al Helsinki și al Cartei de la \nParis,  pe  care  Rusia  le-a  acceptat.  Tocmai  aceste  principii  sunt \namenințate astăzi de către Rusia. \nÎn ceea ce privește Ucraina, vreau să fiu deosebit de clar - \nRusia trebuie să fie conștientă de lovitura pe care și-ar da-o sie însăși \ndacă ar purta un nou atac împotriva acestei țări, pentru că europenii nu \nar accepta acest lucru, ne-am luat cu toții angajamentul solemn și încă \nde pe acum am început să pregătim sancțiunile masive pe care le-am \nadopta, fără să ezităm față de Rusia, dacă se va ajunge până acolo. \nPe  baza  acestor  principii,  responsabilitatea  noastră  este  să \nîncercăm să definim împreună cu Rusia termenii unui dialog exigent \nprivind reglementarea relației noastre de concurență strategică. Acest \ndialog este indispensabil, cu condiția ca el să fie purtat pe baza unei \n                                                                                             11                                                                                          \n     \nordini de zi pe care am hotărât-o noi, împreună, pentru că vedem că \nastăzi, fără reguli, o coabitare cu Rusia este o coabitare instabilă și \npericuloasă. \nPe termen scurt, prioritatea noastră trebuie să fie să căutăm \ncalea unei detensionări. Este efortul căruia ne consacrăm, în cadrul \nformatului Normandia, împreună cu Germania, pentru a obține gesturi \ncare să permită să ajungem la implementarea Acordurilor de la Minsk. \nAceste eforturi au fost reluate la Reuniunea de la Paris, acum câteva \nzile, și se vor continua. \nMai pe larg, de 20 de ani am asistat la distrugerea treptată a \ntuturor regulilor care încadrau concurența strategică, ceea ce ne-a dus \nîn fond la o lume care este cea a anilor '60, adică la o lume unde \ncompetiția militară și strategică riscă să se exprime în stare pură, fără \nnicio regulă, fără nicio constrângere. \nÎntr-adevăr, tratatele care ne legau nu mai există sau nu mai \nsunt în concordață cu realitățile militare contemporane. \nTrebuie, deci, fără să cedăm nimic din respectul pe care îl \ndatorăm  marilor  principii  menționate  adineauri,  trebuie,  deci,  să \nnegociem  regulile  adaptate  provocărilor  actuale,  că  e  vorba  de \narmamentele nucleare strategice, care fac obiectul unui dialog între \nRusia  și  Statele  Unite,  pe  care  și  noi  ne  coordonăm  strâns  cu \nWashingtonul,  sau  că  este  vorba  de  armamentele  convenționale, \nexercițiile militare sau mecanismele de previzibilitate ale activităților \nmilitare. \n                                                                                             12                                                                                          \n     \nÎn cadrul acestui dialog, europenii trebuie să poarte o viziune \nși  poziții  comune,  folosindu-se  de  mecanismele  de  coordonare \nexistente. \nȘi, în sfârșit, având în vedere că ne angajăm în acest dialog \ncu  Rusia  alături  de  aliații  noștri,  dar  și  în  calitate  de  europeni, \nîncercăm să facem să se audă un singur glas european de fiecare dată \ncând este vorba de securitatea europeană, reafirmând, în același timp, \nangajamentul  nostru  deplin  în  cadrul  NATO  și  al  politicii  sale  de \napărare și de descurajare. \nPrima  etapă  a  integrării  României  într-o  comunitate \neuroatlantică  de  solidaritate  și  responsabilitate  a  fost  aderarea  sa  la \nNATO,  în  2004.  Este  mândria  noastră  că  am  contribuit  la  această \nintegrare și, de asemenea, suntem mândri astăzi, în calitate de aliat, \npartener  european  și  țară  prietenă,  să  ne  aflăm  alături  de \ndumneavoastră  în  aceste  vremuri  când  contextul  de  securitate  se \ndegradează  la  frontierele  dumneavoastră,  și  ele  sunt  astăzi  și \nfrontierele noastre. \nAcesta este sensul anunțului făcut de președintele republicii, \nprivind  disponibilitatea  noastră,  să  contribuim  la  noi  măsuri  de \nreasigurare  în  beneficiul  României.  Acest  angajament  se  înscrie  în \ncontinuitatea acțiunii noastre pentru securitatea noastră comună, ca și \nmisiunile de poliție aeriană și în cadrul misiunilor eFP, prezențelor \navansate în Estonia și Lituania pe care Franța le va menține. \nSpun, de asemenea, că intransigența față de principii, atunci \ncând  stabilitatea  și  securitatea  continentului  nostru  se  află  în  joc, \n                                                                                             13                                                                                          \n     \ncăutarea unui dialog exigent cu Rusia, un angajament concret, atât în \nApărarea  Europeană,  cât  și  în  Alianța  Atlantică,  numai  astfel  vom \nputea să afirmăm ceea ce suntem în mod colectiv, adică o mare putere \ncapabilă să-și apere propriile interese și să se facă respectată, o putere \nde  echilibru  și  de  stabilitate  care  își  manifestă  atașamentul  față  de \nreguli. \nIată, dragi prieteni, ceea ce doream să vă spun la această a \n15-a aniversare a aderării României la Uniunea noastră. \nÎn numele istoriei europene care ne-a reunificat, în numele \nviitorului  de  suveranitate  pe  care  îl  putem  construi  împreună  și  în \nnumele  fermității  și  unității  pe  care  o  demonstrăm  astăzi  pentru  a \npăstra aceste cuceriri și pentru a apăra acest orizont, vă mulțumesc. \n(Aplauze.) \nDomnul Ion-Marcel Ciolacu: \nÎl  invit  la  tribună  pe  domnul  Florin  Cîțu,  președintele \nSenatului României. \nDomnul Florin-Vasile Cîțu: \n(Coboară la tribună.) \nDomnule președinte al Camerei Deputaților, \nDomnule prim-ministru, \nDomnule  Jean-Yves  Le  Drian,  ministrul  pentru  Europa  și \nafaceri externe al Republicii Franceze, \nDistinși reprezentanți ai cultelor religioase, \nDoamnelor și domnilor senatori și deputați, \n                                                                                             14                                                                                          \n     \nDoamnelor şi domnilor miniștri, \nExcelențele  Voastre,  doamnelor  și  domnilor  ambasadori  și \nreprezentanți ai misiunilor diplomatice, \nStimați invitați, \nOnorată asistență, \nIntrarea  în  Uniunea  Europeană  este  benefică  pentru  toți \nromânii, dar în același timp necesară, chiar dacă unii dintre noi au alte \nopinii. \nPoate prea des, în ultimii ani, unii politicieni s-au folosit sau \nau promovat negativ aderarea României la Uniunea Europeană. \nTotuși, este o realitate de necontestat faptul că aderarea la \nUniunea Europeană a adus bunăstare, libertate, securitatea României, \ncare  astăzi  este  mai  importantă  decât  oricând,  și  a  românilor, \nindiferent de forma ei, definită de Constituție, alimentară, financiară, \nsocială sau sanitară. \nCele mai mari câștiguri pentru România și români sunt cele 3 \nmari libertăți care nu au existat înainte de aderare – libera circulație a \npersoanelor, a mărfurilor și a capitalurilor. \nDacă ne uităm în jurul României, toate țările au luat o decizie \nimportantă. Noi am luat decizia că suntem o țară europeană. A fost \nprima dată în istoria României când a existat consens transpartinic, \ntoate partidele politice s-au pus de acord cu privire la drumul european \nal țării noastre. \nAceastă aderare a atins și a pătruns toate nivelurile societății \nromânești. \n                                                                                             15                                                                                          \n     \nNivelul politic - România face parte acum din marile familii \npolitice europene. \nTotuși, în România, unii politicieni au tendința să dea vina pe \nUniunea  Europeană  pentru  toate  nerealizările  lor,  pentru  lucruri  ca \ndistrugerea  industriei  și  pentru  faptul  că  nu  se  mai  cumpără  doar \nproduse românești, ci și produse străine. \nAdevărul este exact invers - aderarea la Uniunea Europeană a \ncreat calea pentru ca poporul român să vorbească și să aplice lucruri \nca: standarde internaționale, competență, profesionalism, meritocrație, \nevaluare, piață liberă, cu care am început să ne obișnuim la doar câțiva \nani după aderare. \nPentru mine și pentru Partidul Național Liberal, aderarea la \nUniunea  Europeană  a  constituit  un  prilej  prin  care  fundamentele \nliberale au avut ocazia să se afirme și să demonstreze că fac parte din \npolitica europeană. \nȘi, da, astăzi ia românească este una dintre cele mai apreciate \nproduse românești în Uniunea Europeană, iar Dacia Duster - care, nu \nștiu,  este  o  mașină  românească  făcută  de  o  firmă  franțuzească  sau \ninvers - este în topul preferințelor cumpărătorilor din Franța, Olanda și \nGermania. \nCel mai mare câștig al României și al românilor este că nu ne \nmai  bucurăm  doar  noi  de  produsele  românești  și  le-am  dat  ocazia \ntuturor să se bucure de acestea. \nÎn esență, lucrul important este că Uniunea Europeană ne-a \nadus împreună. Împreună cu marile națiuni cu tradiții din Europa, de \n                                                                                             16                                                                                          \n     \nla egal la egal. Ne-a permis practic să ne întoarcem într-un loc căruia \nRomânia i-a aparținut dintotdeauna. \nEuropa înseamnă că ne apărăm împreună, creștem împreună, \nfacem planuri pentru viitor împreună. \nA  permis  multor  români  care  nu-și  găseau  satisfacția \nprofesională  sau  materială  în  țară  să  o  facă  în  interiorul  familiei \nUniunii Europene, dar ei neuitând niciodată că sunt români. \nTinerii noștri, viitorul nostru, pot astăzi să se formeze și să \nstudieze ușor și liber oriunde în Europa. \nÎn ultimii 15 ani, România a progresat ca națiune europeană, \noportunitățile de muncă, de studiu, de investiții au crescut exponențial. \nDecalajul economic - așa cum s-a văzut și în cel mai recent \nraport al OECD  - și social, în comparație cu țările occidentale,  s-a \nmicșorat.  Am  devenit  o  societate  mai  atractivă  pentru  investitorii \nstrăini  și  pentru  marile  companii  internaționale,  iar  demnitatea, \nlibertatea,  drepturile  individuale  ale  omului  și  egalitatea  au  devenit \nvalori de necontestat. \nRomânia a contribuit în mod constant, prin acțiuni comune, la \nîmbunătățirea mecanismelor de dezvoltare ale UE și la perfecționarea \ninstrumentelor politice stabilite la nivel comunitar. \nPrin unitate și solidaritate, am gestionat una dintre cele mai \ndificile crize sanitare pe care UE le-a traversat încă de la fondarea \nComunității Europene. \nPrin reformele pe care și le-a asumat, România este astăzi un \nactor  european  care  poate  să  asigure  continuitate  în  susținerea \n                                                                                             17                                                                                          \n     \nstabilității și predictibilității sistemului fiscal. Continuă să faciliteze un \ndialog onest și echilibrat cu toți investitorii și să identifice soluții de \ndezvoltare economică pe termen mediu și lung. \nSuntem puternic angajați în asigurarea securității și stabilității \ngranițelor de est, iar evoluția complexă și imprevizibilă a situației din \nproximitatea țării noastre ne determină să ne consolidăm și postura de \nfurnizor important de securitate și stabilitate. \nDe aceea, vă spun foarte clar - viitorul României este strâns \nlegat de viitorul construcției europene. \nEforturile  noastre  trebuie  concentrate  pe  identificarea  unor \ndirecții care să faciliteze creșterea sustenabilă a calității vieții tuturor \ncetățenilor. \nÎn  același  timp,  viziunea  și  acțiunile  noastre  comune  la \nnivelul UE trebuie să fie calibrate schimbărilor ample care se produc \nchiar acum, sub ochii noștri, la nivel regional și european. \nPentru  mine  și  pentru  Partidul  Național  Liberal,  Uniunea \nEuropeană este singura opțiune. \nVă mulțumesc. (Aplauze.) \n(Revine la prezidiu.) \nÎl invit la tribună pe Excelența Sa, domnul Marcel Ciolacu, \npreședintele Camerei Deputaților. (Râsete. Aplauze. Vociferări.) \nDomnul Ion-Marcel Ciolacu: \nDomnule ministru pentru Europa și afaceri externe al Franței, \nExcelența Voastră, domnule președinte al Senatului,  \nDomnule prim-ministru,  \n                                                                                             18                                                                                          \n     \nDoamnelor și domnilor miniștri, \nStimați reprezentanți ai cultelor religioase, \nDoamnelor și domnilor europarlamentari,  \nStimați reprezentanți ai Corpului Diplomatic, \nDistinși invitați, \nDomnule prim-ministru Adrian Năstase,  \nDomnule prim-ministru Călin Popescu-Tăriceanu, (Aplauze.) \nCu mare bucurie vă urez un călduros bine ați venit la ședința \nsolemnă comună pentru aniversarea a 15 ani de la aderarea României \nla Uniunea Europeană! \nÎncă de la apariția statului român modern, poporul român a \nîmbrățișat, cu entuziasm și pasiune, cultura occidentală și, în special, \npe cea franceză.  \nÎn perioada pașoptiștilor, în cea a regalității, în timpul și între \ncele  două  Războaie  Mondiale,  alegerea  românilor  a  fost  mereu \nEuropa.  \nDupă o îndepărtare forțată în anii comunismului, anul 1989 a \nînsemnat  reafirmarea,  cu  toată  puterea  și  determinarea  unui  popor \ndornic de libertate, apartenenței la proiectul european.  \nA  urmat  un  drum  lung,  marcat  de  numeroase  decizii  și \nreforme dificile, dar care a culminat, în anul 2007, cu unul dintre cele \nmai  semnificative  momente  ale  istoriei  noastre  recente,  aderarea  la \nUniunea Europeană. Acel moment a fost o mare victorie a României, \ndar, în egală măsură, și o victorie a Europei.  \n                                                                                             19                                                                                          \n     \nÎn contextul prezenței la București a domnului ministru Le \nDrian, aș dori să remarc faptul că țara Domniei Sale a fost, în istorie, \nunul dintre marii susținători ai României. \nDe aceea, domnule ministru, vă mulțumesc pentru gestul de \nmare prietenie de a vă alătura în cadrul acestei ședinței solemne, mai \nales având în vedere agenda dumneavoastră atât de complexă în acest \nsemestru al președinției franceze a Consiliului Uniunii Europene.  \nDistinsă audiență, \nUniunea Europeană este un proiect în continuă dezvoltare, al \ncărei viitor îl conturăm împreună.  \nÎn  vremurile  bune  ne  bucurăm  de  prosperitate,  de  libera \ncirculație, de oportunitatea de a avea studii și cariere paneuropene, iar \nîn vremurile grele ne bucurăm de protecția și solidaritatea europeană.  \nMecanismul  european  de  redresare  și  reziliență,  și  din \nperspectiva României, PNRR, reprezintă o șansă extraordinară pentru \nalinierea economiei noastre la cele mai moderne standarde.  \nAcum traversăm un context geopolitic extrem de complicat. \nMai întâi criza pandemică, la care se adaugă evoluțiile deosebit de \nîngrijorătoare de la frontiera de est. \nDupă cum știți, România este un partener de încredere atât \ndin punct de vedere militar și al prezenței sale în NATO, cât și din \npostura de gardian al frontierelor externe ale Uniunii Europene, prin \nparticiparea la misiunile Frontex.  \nSuntem convinși că o vecinătate sigură, cu țări prospere și \nstabile, reprezintă cea mai bună cale spre propria pace.  \n                                                                                             20                                                                                          \n     \nSalut,  cu  acest  prilej,  acțiunile  care  vizează  avansarea \nparcursului european al statelor din Balcanii de Vest și intensificarea \ndialogului cu statele Parteneriatului Estic.  \nStimați oaspeți,  \nNe  aflăm  în  Anul  european  al  tineretului,  un  moment  de \nrecunoaștere  a  provocărilor  pe  care  le-au  avut  tinerii  pe  perioada \npandemiei. \nEste  un  moment  cu  atât  mai  bun  să  ne  amintim  că  tinerii \nnoștri  sunt  cei  care  vor  trăi  în  lumea  pe  care  noi  o  construim.  Ei \ntrebuie să se regăsească atât în valorile generoase care au condus la \ncrearea Uniunii, cât și în deciziile cele mai concrete care vor avea un \nimpact direct asupra vieții lor de zi cu zi.  \nLa  15  ani  de  la  aderarea  României  la  Uniunea  Europeană \navem nevoie de un nou pact politic, precum momentul Snagov, care să \ndea direcție României în Uniunea Europeană în perioada următoare – \no  nouă  agendă  europeană  pentru  țara  noastră,  care  să  asigure \ndezvoltarea României și folosirea oportunităților disponibile la nivel \neuropean în interesul românilor. \nDe  aceea,  închei  acest  discurs  cu  gândul  că  trebuie  să  le \noferim tinerilor noștri tot sprijinul de care au nevoie, pentru ca și ei să \nlupte la rândul lor pentru visul Europei unite.  \nVă mulțumesc. (Aplauze.) \nDomnul Florin-Vasile Cîțu: \nMulțumim. \n                                                                                             21                                                                                          \n     \nÎl invit la tribună pe Excelența Sa, domnul Nicolae  Ciucă, \nprim-ministrul României. \nDomnul Nicolae Ionel Ciucă (prim-ministrul României): \nDomnule președinte al Camerei Deputaților,  \nDomnule președinte al Senatului României, \nDomnule ministru Le Drian,  \nDistinși membri ai Parlamentului României, \nDistinși membri ai Guvernului, \nDistinși reprezentanți ai cultelor religioase, \nStimați membri ai Corpului diplomatic acreditat la București, \nDoamnelor și domnilor, \nȘedința solemnă de astăzi este un moment important de bilanț \nși perspectivă. Cei 15 ani de la  aderarea României au echivalat cu \ntransformări  semnificative  în  beneficiul  cetățenilor  noștri.  De \nasemenea,  a  fost  o  perioadă  în  care  am  înțeles  importanța  și  am \nsusținut o Uniune Europeană puternică, solidară, coezivă. România și-\na  dorit  să  intre  în  Uniune  și  a  fost  primită  ca  urmare  a  voinței \nromânilor  care  și-au  dorit  democrație,  libertate,  economie  de  piață \natunci  când  au  ieșit  în  stradă  pentru  a  răsturna  regimul  totalitar \ncomunist. \nUniunea Europeană se află astăzi într-un moment definitoriu \nal  existenței  sale,  dacă  privim  experiența  recentă  determinată  de \npandemia de COVID-19 sau ambițiile legate de tranziția ecologică și \ndigitală. Aș putea spune că este un moment important nu doar pentru \nrelansarea  proiectului  european  după  dificultățile  generate  de  criza \n                                                                                             22                                                                                          \n     \nsanitară,  ci  și  un  context  de  turnură  către  ceea  ce  va  trebui  să  fie \nEuropa  viitorului  -  conectată,  ecologică,  inovatoare.  Sunt  profund \nconvins  că  acest  semestru  al  Președinției  franceze  a  Consiliului \nUniunii  Europene  va  contribui  la  consolidarea  inițiativelor  noastre \ncomune  necesare  creșterii  rezilienței  Uniunii  Europene  și  pregătirii \nacesteia pentru economia viitorului. \nAnul acesta a debutat cu o serie de evoluții îngrijorătoare în \nvecinătatea Uniunii Europene. Suntem martorii unui narativ pe care îl \ncredeam o manifestare a secolelor trecute: sfere de influență, negarea \ndreptului suveran al statelor de a-și alege alianțele din care doresc să \nfacă parte. Aceste atitudini, declarații și posturi de forță ne confirmă, o \ndată în plus, două lucruri.  \nÎn  primul  rând,  stabilitatea,  prosperitatea  și  securitatea \nRomâniei  sunt  garantate  prin  apartenența  noastră  la  Uniunea \nEuropeană și la NATO.  \nÎn  al  doilea  rând,  unitatea  și  solidaritatea  europeană  și \ntransatlantică  sunt  unica  opțiune  viabilă  pentru  a  putea  gestiona \neficient  provocările  și  a  valorifica  oportunitățile.  Uniunea  și \nparteneriatele sunt răspunsul! \nUniunea Europeană a fost o opțiune fără echivoc a cetățenilor \nromâni, confirmată prin orientarea proeuropeană constantă a opiniei \npublice. Înainte de aderarea la UE, această opțiune europeană reflecta \ndorința românilor de a fi parte a spațiului de valori și prosperitate al \nUniunii. După aderare, europenismul României  a fost consolidat de \n                                                                                             23                                                                                          \n     \nexperimentarea  directă  de  către  cetățeni  a  beneficiilor  concrete  ale \napartenenței la Uniunea Europeană. \nExpertiza  și  finanțarea  europeană  și-au  pus  indisolubil \namprenta în aproape toate domeniile economice, fie că vorbim despre \nproiecte  de  reabilitare  și  infrastructură  la  nivel  local  sau  regional, \ndespre susținerea dezvoltării și modernizării agriculturii românești sau \ndespre  participarea  la  proiecte  de  cercetare.  Mai  mult  decât  atât, \nmilioane de români lucrează, învață ori își petrec vacanțele în alte țări \ndin  Uniunea  Europeană.  Majoritatea  exporturilor  românești  sunt \noperate  de  către  state  membre  ale  Uniunii  Europene.  Piața  Unică \nEuropeană  este  deschisă  antreprenorilor  români  care  beneficiază  de \nacces liber și sprijin acordat prin finanțările europene. Tinerii români \nparticipă intens în schimburile universitare finanțate prin programele \nErasmus. \nDupă aderarea la Uniunea Europeană, Produsul Intern Brut al \nRomâniei s-a triplat: 2006 - 342,7 miliarde lei; 2021 - 1.190 miliarde \nlei, iar PIB-ul pe cap de locuitor a devenit de aproape patru ori mai \nmare: 2006 - 16.170 lei; 2021 - 61.368 lei. \nÎn calitatea sa de membru al Uniunii Europene, România nu \neste  numai  beneficiar  al  prosperității  economice  generate  de  cadrul \neuropean,  ci  are  astăzi  șansa  de  a  contribui  direct  la  conturarea \npoliticilor europene și la construcția unui viitor al Uniunii.  \nDezbaterile  în  desfășurare  din  cadrul  Conferinței  privind \nviitorul Europei ne confirmă că cetățenii români, la fel ca majoritatea \n                                                                                             24                                                                                          \n     \ncetățenilor  europeni,  doresc  mai  multă  Europă  și  mai  multă \nconvergență în dezvoltarea sa. \nUnitatea  în  protejarea  valorilor  europene,  în  promovarea \nelementelor  fundamentale  ale  democrației  și  statului  de  drept  în \nUniune  și  în  vecinătatea  acesteia  este  esențială  pentru  a  răspunde \nașteptărilor cetățenilor. De asemenea, obiectivele vizând o Uniune mai \nputernică  pot  fi  atinse  doar  prin  manifestarea  unei  veritabile \nsolidarități și unități europene. \nDoamnelor și domnilor, \nLa 15 ani de la aderarea la Uniunea Europeană, avem o nouă \nperspectivă  determinantă  pentru  viitorul  României.  Avem \noportunitatea  de  a  recupera  în  dezvoltarea  de  infrastructură  care  să \nasigure conectarea fizică a României la rețelele de transport europene. \nAvem șansa unor progrese importante în sfera digitalizării, a educației \nși  pentru  oferirea  unor  servicii  de  sănătate  de  calitate.  Avem  și \nposibilitatea  de  a  avansa  către  decarbonizarea  economiei,  prin \ninvestiții  în  tehnologii  cu  emisii  reduse  de  CO .  Într-adevăr,  prin \n2\naceste reforme și investiții, România poate să garanteze o dezvoltare \nincluzivă, de care să beneficieze pe termen mediu și lung toți românii, \nindiferent dacă locuiesc în zonele urbane sau rurale, în oricare parte a \nRomâniei.  În  același  timp,  avem  datoria  să  ne  asigurăm  că  aceste \nschimbări  sunt  implementate  de  o  manieră  echilibrată  și  justă,  cu \nluarea în considerare a realităților și provocărilor cu care se confruntă \nastăzi cetățenii noștri. \n                                                                                             25                                                                                          \n     \nPentru  a  implementa  reforme  și  investiții,  România  va \nbeneficia, în perioada 2021-2027, de aproape 80 de miliarde de euro, \nprin  intermediul  celor  două  mari  instrumente  agreate  la  nivelul \nUniunii Europene: bugetul multianual pe 7 ani și Planul European de \nRedresare. \nTotodată, acțiunea României în plan european va continua să \nfie ghidată de respectul deplin pentru statul de drept, pentru principiile \nși valorile înscrise în Tratatele Uniunii Europene, ca piloni de bază ai \nUniunii, precum și pentru dreptul european, în general. \nParticiparea directă la Uniunea Europeană, în calitatea de stat \nmembru, ne-a reconfirmat și faptul că solidaritatea și unitatea sunt un \nparcurs  cu  dublu  sens.  Prin  exercitarea  Președinției  Consiliului \nUniunii Europene în 2019, România a confirmat că are  maturitatea \nnecesară  de  a  susține,  promova  și  ghida  Uniunea  în  atingerea \nobiectivelor  sale  strategice.  Declarația  de  la  Sibiu  a  reușit,  de \nasemenea,  să  contureze  liniile  strategice  pentru  evoluția  Uniunii, \nconfirmând  ambiția  pentru  a  avansa  proiectul  european.  În  egală \nmăsură,  pregătirea  pentru  aderarea  la  Spațiul  Schengen,  ca  și \nobiectivul  de  integrare  în  Zona  Euro,  sunt  contribuții  directe  la \naprofundarea integrării europene. \nRomânia continuă să rămână angajată în sprijinirea activă a \nobiectivului  de  consolidare  a  Uniunii  Europene.  Aceasta  este  și  o \nașteptare confirmată în cursul dezbaterilor recente la nivel național, în \ncontextul Conferinței privind viitorul Europei, care evidențiază nevoia \nde  unitate  și  convergență  în  Uniunea  Europeană.  Este  imperativ  să \n                                                                                             26                                                                                          \n     \nrăspundem așteptărilor cetățenilor prin inițiative și soluții concrete la \nnivel european. \nAcest lucru mă determină să reamintesc aprecierile europene \nale lui Robert Schuman, părintele fondator al Europei unite și ministru \nde  externe  al  Republicii  Franceze:  „Lecțiile  dure  de  istorie  m-au \nînvățat  să  mă  feresc  de  improvizațiile  pripite,  de  proiectele  prea \nambițioase, dar m-au învățat și că, atunci când o judecată obiectivă, \nmatură,  bazată  pe  realitatea  faptelor  și  a  interesului  superior  al \noamenilor  ne  conduce  la  inițiative  noi,  chiar  revoluționare,  este \nimportant  –  chiar  dacă  acestea  contravin  obiceiurilor  consacrate, \nantagonismelor seculare și vechilor rutine – să rămânem fermi și să \nperseverăm”. \nDoamnelor și domnilor, \nForța Uniunii Europene și a României, ca stat membru, este \ndeterminată  și  de  capacitatea  sa  de  a-și  proiecta  valorile  și  de  a \nconsolida  parteneriatele  în  vecinătatea  sa.  Ca  stat  care  valorifică \nexperiența propriei aderări la Uniune, suntem pregătiți să acționăm în \ncontinuare  pentru  a  transmite  mai  departe  valorile  și  principiile \neuropene în vecinătatea noastră, către partenerii noștri care au făcut o \nopțiune  strategică  solidă,  pe  calea  reformelor  și  a  proceselor  de \nmodernizare europeană. \nÎn  egală  măsură,  sunt  convins  că  Uniunea  Europeană  și \nstatele  sale  membre  trebuie  să  continue  să  lucreze  cu  partenerii \nstrategici – state și organizații cu care avem în comun valori și cu care \nîmpărtășim  obiectivul  unei  societăți  echitabile  și  durabile, \n                                                                                             27                                                                                          \n     \nfundamentată  pe  democrație,  drepturile  omului,  stat  de  drept  și \neconomie  de  piață.  Avem  nevoie  de  aceste  parteneriate,  inclusiv \npentru a capacita Uniunea să proiecteze mai departe modelul său de \ndezvoltare, care a generat prosperitate și stabilitate mai mult de 50 de \nani și care continuă să rămână valid. \nÎn concluzie, parcurgem momente istorice din toate punctele \nde  vedere:  tehnologic,  social,  securitar.  Traversăm  provocări  fără \nprecedent, fie că vorbim de pandemie sau de impactul transformărilor \ndigitale. Prezentul necesită o atenție particulară, pentru că ne definește \nviitorul.  În  același  timp,  trebuie  să  învățăm  din  erorile  trecutului \npentru a creiona un viitor mai bun, iar Uniunea Europeană are forța \nintrinsecă de a asigura o perspectivă de creștere și stabilitate pentru \ngenerațiile  viitoare.  Pentru  aceasta  avem  nevoie  de  aportul  tuturor \nstatelor membre ale Uniunii Europene, de unitate și de solidaritate. \nÎnsă, mai cu seamă, este nevoie de păstrarea valorilor democratice ale \nUniunii, care sunt fundamentul păcii, securității și prosperității noastre \ncomune.  Acest  lucru  nu  trebuie  uitat.  Valorile  Uniunii  trebuie  să \nreprezinte  punctul  de  gravitație  al  acțiunilor  noastre  prezente  și \nviitoare. \nAș dori să închei acest mesaj cu reflecția unui mare promotor \nromân al unității europene. Politicianul și diplomatul Grigore Gafencu \nscria în jurnalul său din 1941-1943, la un moment de mare răscruce \npentru continentul nostru: „Europa e trecutul nostru; ea trebuie să fie \nși viitorul. Ea cuprinde o idee de unitate, după cum cuprinde o idee de \ndiversitate și de echilibru”.  \n                                                                                             28                                                                                          \n     \nVă mulțumesc. (Aplauze.) \nDomnul Florin-Vasile Cîțu: \nMulțumesc, domnule prim-ministru. \nDoamnelor și domnilor senatori și deputați, \nOnorați invitați, \nPotrivit celor convenite, în această ședință solemnă vor avea \nintervenții reprezentanți ai grupurilor parlamentare reunite, în limita a \n10  minute  pentru  fiecare  grup  parlamentar,  iar  deputaților  și \nsenatorilor  neafiliați  li  se  alocă  3  minute,  cu  o  singură  intervenție \nprintr-un reprezentant comun. \nDau  cuvântul,  din  partea  Grupului  parlamentar  al  PSD, \ndomnului senator Angel Tîlvăr. \nDomnul Angel Tîlvăr: \nVă mulțumesc.  \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDoamnelor și domnilor senatori și deputați, \nDomnule ministru pentru Europa și afaceri externe,  \nDomnilor miniștri,  \nStimați reprezentanți ai cultelor religioase,  \nDoamnelor și domnilor europarlamentari, \nStimați reprezentanți ai Corpului diplomatic,  \nDistinși invitați, \n                                                                                             29                                                                                          \n     \nMarcăm astăzi unul dintre cele  mai importante evenimente \ndin  istoria  României,  eveniment  care  a  produs  schimbări  ample  la \nnivelul  societății  românești,  în  ansamblu,  dar  mai  ales  la  nivelul \nfiecăruia dintre noi, aderarea la Uniunea Europeană. \nOpțiunea  firească  de  a  se  îndrepta  spre  Occident,  afirmată \nîncă din 1989, se bazează pe dorința poporului român de a construi o \ndemocrație funcțională și de a-și asigura prosperitatea. \nProcesul de aderare nu a fost unul ușor. A început în 1993, \ncând a fost semnat acordul de asociere la Uniunea Europeană. \nÎn 1995, România a depus oficial cererea de aderare, iar în \n1999, Consiliul European, la Helsinki, a decis începerea negocierilor \npentru ca, după semnarea Tratatului de aderare, în 2005, România să \ndevină stat membru al Uniunii Europene, la 1 ianuarie 2007. \nAm menționat acest parcurs pentru că el a avut la bază un \nacord  larg  al  clasei  politice  românești,  o  situație  de  convergență, \nexprimând voința românilor. \nDoamnelor și domnilor, \nAderarea României la Uniunea Europeană a fost un obiectiv \nasumat de întreaga clasă politică, a fost o dovadă a responsabilității, a \ncapacității de a coopera și de a acționa unitar în vederea atingerii unui \nobiectiv de interes național. \nAderarea  a  fost  un  pas  important.  El  a  însemnat \nimplementarea  de  reforme  necesare  țării  noastre,  dar,  cred  eu, \nimportant  este  procesul  continuu  al  integrării,  al  recuperării \n                                                                                             30                                                                                          \n     \ndecalajului de dezvoltare, al racordării complete a României la spațiul \neuropean.  \nÎn  acești  15  ani,  România  a  făcut  pași  evidenți  în  această \ndirecție. Poate viteza nu a fost cea dorită, ne-am mai poticnit, am mai \ngreșit,  dar  pașii  înainte  sunt  evidenți.  România  se  află  astăzi  într-o \npoziție mai bună decât acum 15 ani. Sunt multe date care ne trimit la \naceastă afirmație. Dar ceea ce contează însă este ca românii să simtă și \nsă  conștientizeze  evoluția  și  beneficiile  care  vin  ca  urmare  a \napartenenței la Uniunea Europeană. \nAvem de lucru în continuare pentru a reduce decalajele de \ndezvoltare dintre regiuni, atât în interiorul țării, cât și dintre România \nși  alte  țări  membre,  așa  cum  sunt  multe  de  îmbunătățit  în  ceea  ce \nprivește utilizarea instrumentelor financiare europene. \nImpactul  pozitiv  al  aderării  la  Uniune  rămâne  unul \nperceptibil, fie prin proiectele pe care România le implementează, cu \nfinanțare europeană, fie prin beneficiile pe care sistemul de valori și \nlibertăți europene le aduc.  \nTotuși, toți acești ani au dus la modernizarea României, la \nîmbunătățirea capacității instituționale și administrative, la dezvoltarea \neconomică și, nu în ultimul rând, la consolidarea democrației. \nDoamnelor și domnilor, \nProcesul de integrare a însemnat și o participare consistentă \nla  mecanismele  decizionale  europene  și  vreau  să  reamintesc \nexercitarea  de  către  țara  noastră,  pentru  prima  dată,  a  președinției \nrotative  a  Consiliului  Uniunii  Europene,  din  ianuarie  până  în  iunie \n                                                                                             31                                                                                          \n     \n2019. Spun asta pentru că România trebuie să rămână proactivă în \nconturarea agendei europene. \nPentru  că,  după  15  ani,  țara  noastră  are,  cred  eu, \ninstrumentele necesare pentru a deveni inițiator de măsuri și politici de \ndezvoltare economică. \nRomânia are nevoie de Uniunea Europeană, așa cum Uniunea \nEuropeană  are nevoie de România, iar provocările ultimei perioade \ndovedesc  că  viitorul  României  este  strâns  legat  de  viitorul  Uniunii \nEuropene.  \nSper  ca  reflecția  asupra  proiectului  european,  generată  de \nconferința privind viitorul Europei, să ne permită să ne exprimăm în \ndomenii  care  merită  toată  atenția:  schimbări  climatice,  sănătate, \nsecuritate  comună,  transformare  digitală,  democrație,  migrație, \neducație, cultură, tineret, sport și rolul parlamentelor naționale. \nDoamnelor și domnilor,  \nRomânia  este  un  stat  european  responsabil  și  implicat  în \ncontextul în care avem nevoie de o Uniune întărită în interior, dar și în \nplan global, pentru că o Uniune Europeană  puternică este  esențială \npentru  prosperitatea  și  stabilitatea  regională.  Criza  actuală  de \nsecuritate din vecinătate confirmă acest lucru. \nConsider că Uniunea Europeană poate fi  mai puternică, de \naceea  ușa  Uniunii  Europene  trebuie  să  rămână  deschisă  pentru \npartenerii care împărtășesc valorile noastre comune. \nTotodată,  Uniunea  Europeană  are  vocația  de  a  proiecta  în \njurul său stabilitate, democrație, dezvoltare economică și prosperitate. \n                                                                                             32                                                                                          \n     \nLucrurile pe care le-am adus în atenția dumneavoastră cred că \nvorbesc  despre  o  realitate  care  încurajează  susținerea  proiectului \neuropean.  Această  realitate  trebuie  întărită  și  dezvoltată  în \npermanență,  zi  de  zi,  mai  ales  în  contextul  presiunilor  la  care  este \nsupusă în prezent Uniunea Europeană, a tendințelor distructive care-i \namenință unitatea și a încercărilor permanente de destabilizare. \nAlături de NATO sau Parteneriatul Strategic cu Statele Unite \nale Americii, apartenența României la Uniunea Europeană este o șansă \nde dezvoltare, și acest lucru trebuie afirmat și transpus în beneficii \npentru români. \nÎnchei  în  spiritul  dezideratului  exprimat  de  Jean  Monnet: \n„Continuați, continuați! Nu există alt viitor pentru popoarele Europei \ndecât în Uniune”. \nVă mulțumesc foarte mult. (Aplauze.) \nDomnul Florin-Vasile Cîțu: \nMulțumim, domnule senator. \nDin partea Grupurilor parlamentare ale PNL, domnul deputat \nIonuț-Marian Stroe. \nDomnul Ionuț-Marian Stroe: \nDomnule președinte al Senatului, \nDomnule președinte al Camerei Deputaților, \nDomnule prim-ministru Nicolae Ciucă, \nDomnule ministru Jean-Yves Le Drian, \nStimați invitați, \n                                                                                             33                                                                                          \n     \nExcelențele  Dumneavoastră,  doamnelor  și  domnilor \nambasadori, \nDragi colegi din Executiv și din Parlament, \nRomânia este Uniunea Europeană. \n Este o afirmație atât de simplă, dar care, după 15 ani, vedem \nși simțim, în viața de zi cu zi, înseamnă mult mai mult decât ne-am fi \nputut imagina atunci. \nEuropa a fost „acasă” pentru noi, românii, întotdeauna, chiar \ndacă aspirațiile noastre europene s-au împlinit abia în anul 2007. \nTocmai  de  aceea,  în  astfel  de  momente  precum  cel  al \nintegrării, deciziile au venit normal, natural pentru că sunt lucruri care \nne definesc ca nație, pentru că sunt lucruri care ne aparțin, pentru că \nsunt lucruri pe care cu toții ni le-am dorit. \nEuropa este aici, iar progresul României este în acești 15 ani \nevident, chiar dacă sunt - și trebuie să o spunem și să o recunoaștem - \nîncă foarte multe lucruri de făcut. \nFie  că  trăiești  într-un  oraș  modernizat  grație  fondurilor \neuropene, fie că tinerii studiază într-o universitate modernă sau mergi \nla o competiție sportivă, pe unul dintre stadioanele modernizate, fie că \nmergi  pe  o  autostradă,  pe  un  drum  reabilitat,  într-o  stațiune  cu \nobiective turistice realizate din bani europeni, ori într-o comună cu \nșcoli modernizate, în localități unde au fost introduse rețele de apă și \ncanalizare  sau  fie  că  întâlnești  antreprenori  care  au  putut  să  își \ndezvolte afaceri sau să-și instruiască angajații, vei afla atunci că foarte \n                                                                                             34                                                                                          \n     \nmulte  dintre  ele  au  fost  posibile  pentru  că  banii,  proiectele  și \nprogramele europene au funcționat în România. \nChiar și așa, bineînțeles, am fi putut avea o absorbție mult \nmai  mare  și,  cu  siguranță,  rezultatele  ar  fi  putut  fi  sau  ar  fi  putut \ndeveni spectaculoase. \nDin  fericire  pentru  noi,  dragi  colegi,  timpul  nu  este  încă \npierdut. \nLa fel cum vei afla, vorbind cu orice român, că libertatea de a \ncircula, de a călători și - un lucru foarte important - libertatea de a \nmunci în spațiul european, acest drept, au devenit pentru noi, românii, \nnormalități. Ne-am bucurat de ele, beneficiem de ele. \nÎn cei 15 ani de apartenență la Uniunea Europeană, România \ns-a bucurat de cea mai mare ascensiune economică din istoria ei. În \n2006, PIB-ul abia se apropia de 100 de miliarde de euro, iar în 2021 \nam făcut deja un salt de două ori și jumătate, ajungând la un PIB de \n240 de miliarde de euro. \nÎn  veniturile  românilor  vedem  aceeași  creștere.  În  2007, \nsalariul mediu abia atingea 300 de euro. Astăzi, în schimb, am ajuns la \nborna de 600 de euro. \nUniunea Europeană a fost în acești 15 ani un partener generos \nși  corect  cu  țara  noastră.  Am  primit  finanțări  din  partea  Uniunii \nEuropene de aproape 3 ori mai mult decât am contribuit - un plus de \n40 de miliarde de euro. \nPutem să ne uităm, de exemplu, la agricultură, unul dintre \ndomeniile care a avut cel mai mult de câștigat – pe lângă banii din \n                                                                                             35                                                                                          \n     \nproiecte, aproape 11 miliarde de euro au intrat direct în buzunarele \nfermierilor printr-un mecanism simplu și ușor de accesat, subvenția. \nPrin programele adresate tinerilor - Erasmus - zeci de mii de \ntineri din România au reușit să se formeze ca specialiști în universități \nde top din Europa. \nLa început, una dintre cele  mai importante priorități a fost \nreforma  justiției  și  lupta  anti-corupție.  Am  ajuns  astăzi  la  rezultate \npalpabile, chiar dacă sunt încă necesare anumite corecturi și reforme. \nPandemia, dragi colegi, ne-a arătat  și ea cât de importantă \neste solidaritatea europeană în momente de criză. Solidaritate care s-a \ntradus  în  acces  rapid  la  medicamente,  la  echipamente  medicale  și, \nbineînțeles, la vaccin. \nȘi poate cel mai important, privind acum spre viitor, avem \nacces pentru următorii ani la cel mai mare program de finanțare pentru \ndezvoltare - PNRR. \nTrebuie  să  facem  tot  ceea  ce  este  în  puterea  și  pasiunea \nnoastră, bineînțeles, pentru a împlini și a ne împlini noi, românii, în \nEuropa și pentru a deveni o forță, de ce nu? (Aplauze.) \nHai  să  lămurim  puțin  lucrurile...  (Aplauze.  Vociferări.)    - \nnimeni nu ne dă teme pentru a ne... (Aplauze. Vociferări.) \nHai să ne lămurim - nimeni nu ne dă teme în Europa și noi \nsuntem singurii responsabili de reușita noastră. \nRomânia  trebuie  să  aibă  curajul  de  a  deveni  influentă  în \ndeciziile europene, de a-și asuma proiecte ambițioase care să aducă un \nviitor mai sigur, mai bun și mai curat generațiilor viitoare. \n                                                                                             36                                                                                          \n     \nPe  lângă  prioritățile  clare  -  modernizarea  localităților,  a \neconomiei românești - țara trebuie să privească înainte, să investească \nîntr-un viitor sustenabil. \nTranziția  verde,  digitalizarea,  securitatea  energetică  sunt \nsubiecte  care  nu  trebuie  pierdute  din  vedere  și  care  fac  parte, \nbineînțeles, din proiectul nostru de viitor. \nAceastă nouă generație, sută la sută europeană, și cea care a \nreușit acum 15 ani integrarea în Uniune nu pot intra în conflict sau \nîntr-o  competiție,  este  absolut  necesar  să  colaboreze  pentru  că \nRomânia trebuie să fie parte a viitorului secol european. Depinde doar \nde noi. \nLa mulți ani României europene! (Aplauze.) \nDomnul Florin-Vasile Cîțu: \nMulțumesc, domnule deputat. \nDin partea Grupurilor parlamentare ale USR, domnul deputat  \nIlie Dan Barna. \nDomnul Ilie Dan Barna: \nExcelența Voastră, domnule ministru pentru Europa și afaceri \nexterne al Republicii Franceze, \nDomnilor prea excelenți președinți ai Camerei Deputaților și \nSenatului, \n(Râsete. Aplauze.) \nDomnule premier, \nDomnilor miniștri și doamnelor miniștri, \n                                                                                             37                                                                                          \n     \nStimați colegi, \nDragi invitați, \nVă  provoc  astăzi  la  un  exercițiu  de  imaginație  –  să  ne \nînchipuim  cum  ar  fi  fost  România  fără  structurile  europene  și \neuroatlantice. \nVă  invit  să  vă  uitați  la  ce  se  întâmplă  cu  statele  din  jurul \nnostru care au ratat acest tren. \nNiciuna  dintre  țările  din  regiune  care  au  ratat  aderarea  nu \npoate să spună astăzi că a avut o strategie înțeleaptă. Toate aceste țări \nse zbat astăzi în incertitudine și nesiguranță. \nRomânia, din fericire, la momentul acela, nu a ezitat. \nMai corect spus, de fapt, românii nu au ezitat. Pentru că statul \nnostru a tratat adesea integrarea neconvins și neentuziast, mai mult ca \nslogan decât ca angajament ferm. \nȘi, chiar dacă această ședință solemnă e cumva, ca o lecție la \nclasă, în care, având inspecție, fiecare vorbește frumos și politicos, ca \nsă  arătăm  ce  clasă  bună  suntem,  cred  că  o  imagine  realistă  despre \nacești  15  ani  ar  fi,  de  asemenea,  utilă  pentru  România  și  pentru \nEuropa. \nȘi o să punctez câteva lucruri. \nSpun  asta  pentru  că  politicienii  de  rit  vechi,  în  momentul \nintegrării, au înțeles că o lupă uriașă va veni asupra României, care va \nface foarte vizibile și nepotismul și corupția și incompetența. Și, din \nacest moment, în loc să aderăm cu premianții din centrul Europei, în \n                                                                                             38                                                                                          \n     \n2004, am reușit acest lucru alături de Bulgaria, doar în 2007. Dar a \nfost un lucru excelent. \nÎnsă  am  aderat  cu  tinicheaua  MCV  de  coadă.  Pentru  că \nreprezentanții  noștri,  ai  statului  român,  nu  au  fost  în  stare  să  dea \ngaranții că România va avea cu adevărat un stat de drept funcțional. \nAstăzi, astăzi, 15 ani mai târziu, încă suportăm această rușine. \nȘi, mai grav, dacă ne uităm la acțiunile Guvernului nostru, \nvedem că nu sunt semne că vom scăpa prea curând de această tinichea \nși nici de perspectiva de a intra în Schengen nu... ne îngrijorăm. \nInclusiv în această onorată adunare încă mai sunt oameni care \ncred și încearcă să ne convingă că „Secția Specială” de investigare și \nșantajare  a  magistraților  este  ceva  ce  poate  fi  păstrat,  în  ciuda \navertismentelor Comisiei Europene și a Comisiei de la Veneția. \nNu!  Nu,  dragi  colegi  și  invitați!  „Secția  Specială”  nu  face \ndecât  să  prelungească  MCV  și,  odată  cu  el,  imaginea  aceasta \npăcătoasă, dar reală, că în sânul clasei politice românești, inclusiv la \nvârful  ei,  nu  există  nici  voința  și  nici  putința  de  a  consolida  cu \nadevărat statul de drept în România, așa, european, cum îl pretindem. \nDoamnelor și domnilor, \nLa 15 ani de la aderarea la Uniunea Europeană, scopul nostru \nastăzi  ar  fi  trebuit  să  fie  o  integrare  mai  profundă  într-un  bloc \ncomunitar care, ne place sau nu, a început de ani de zile să vorbească \ndespre o Europă cu mai multe viteze. Și, în loc să mărim viteza, părem \ncă dorim cu tot dinadinsul să intrăm în marșarier. Nu e o metaforă, e \npurul adevăr pe care îl trăiesc cetățenii noștri. \n                                                                                             39                                                                                          \n     \nUitați-vă la exemplul cu eforturile de aderare la moneda euro! \nÎn  2016,  îndeplineam  4  din  cele  5  criterii  de  convergență. \nAstăzi, abia mai îndeplinim unul din ele. Iar șansa ca termenul anunțat \nde actualul ministru de finanțe - 2029 - să fie unul real este ridicol de \nmică. \nAproape  toate  Guvernele  care  s-au  succedat  de  la  aderare \nîncoace au preferat să pice în capcana ieftină a scandalurilor ieftine și \nzilnice, a scandalurilor populiste și au abandonat viziunea pe termen \nlung. \nO responsabilitate colectivă - să nu uităm din când în când să \nmai privim și dincolo de ziua de azi - lipsește cu desăvârșire. \nDacă nu ne înțelegem între noi pe aceste obiective importante \nnu rămâne prea multă speranță pentru România. \nV-o  spun  cu  toată  responsabilitatea  că  e  timpul  să  ne \nîntoarcem la obiective majore, să ne definim clar ce proiect de țară are \naceastă  generație.  Pentru  că  dacă  nu  o  facem,  o  să  ne  pierdem  în \ncontinuare inginerii și muncitorii și medicii, care aleg să meargă acolo \nunde Uniunea Europeană chiar funcționează. \nPentru mulți dintre compatrioții noștri - și o știți fiecare foarte \nbine  -  România  e  locul  în  care  se  mimează  reguli.  E  locul  acelui \npârdalnic „Merge și așa!”, țara în care dezastrul  este așteptat să se \nîntâmple. Oamenii, pe bună dreptate, s-au săturat și nu mai îndrăznesc \nsă mai spere. \nPlecarea fiecăruia dintre românii care aleg să trăiască în altă \nparte, indiferent de pregătirea sau aspirațiile lor, este un vot de blam la \n                                                                                             40                                                                                          \n     \nadresa administrațiilor publice - și centrale și locale - și avem astăzi \nmilioane de voturi de blam. \nAminteam  de  proiectul  de  țară.  Da,  aderarea  la  Uniunea \nEuropeană a fost un astfel de proiect reușit. Din păcate, ultimul mare \nproiect reușit. \nApoi,  ni  s-au  prezentat  diverse  propuneri,  pe  care  ne  tot \nchinuim  să  le  transformăm  în  reușite.  „România  Educată”  e  unul \ndintre ele. \nCât de ridicoli putem fi să vorbim de o Românie educată într-\no țară în care plagiatul a devenit aproape un standard! O țară în care \npână și femeia de serviciu trebuie să fie membră de partid ca să-și \npăstreze jobul! Sau la managementul Deltei numim persoane care nu \nau nicio legătură cu domeniul! \nTrebuie să înțelegem că din nou, din nou ni se oferă o mare \nșansă.  Mă  refer  la  PNRR,  la  acest  Plan  Național  de  Redresare  și \nReziliență. La cele 30 de miliarde pentru a avea autostrăzi, spitale, \nșcoli și o modernizare a administrației, care a intrat în secolul XXI cu \ndosar cu șină. \nSunt  deja  destule  semnale  de  alarmă  însă  cu  privire  la \njaloanele pe care ne-am angajat să le atingem. Și folosesc acest prilej \npentru  a  atrage  atenția  că  orice  ratare  se  calculează  în  bani  pentru \ndezvoltarea României. Și nu în puțini bani! \nDoamnelor și domnilor, \nEuropa  a  avut  și  încă  are  încredere  în  noi.  Prezența \nministrului  de  externe  al  Republicii  Franceze  este  un  foarte  bun \n                                                                                             41                                                                                          \n     \nargument. Încă ne mai acordă încredere. Una dintre dovezi este exact \nacest PNRR despre care am vorbit. \nRomânii însă nu mai au răbdare. Și vedem asta din sondaje în \ncare  încrederea  în  Uniunea  Europeană  crește,  iar  încrederea  în \ninstituțiile naționale stagnează sau scade. \nRomânii sunt sceptici când se uită spre această clădire de care \nsuntem atât de mândri și, dacă nu  schimbăm ceva repede, în curând și \nalții își vor pierde răbdarea și încrederea. \nCum să pretindem că avem un sistem educațional, de sănătate \nfuncțional când avem elevi de clasa a opta care nu înțeleg ce citesc? \nCum să pretindem că avem un climat economic cinstit când \nîn Parlament se pregătește să se pună ștampila pe un tun imobiliar așa \ncum este Romexpo? \nCum să pretindem că e stat de drept când judecătorii cinstiți \nsunt dați afară din Magistratură, sub pretexte ridicole? \nCum  să  pretindem  că  practicăm  democrația  când  sunt  unii \noameni din partide care amenință femei politicieni în cel mai josnic \nmod posibil? (Vociferări.) \nSă mai spun că avem aici colegi, în sală, care cred că e o idee \nbună să se asocieze cu indivizi care ne țin predici despre înțelepciunea \ndictaturii rusești? (Vociferări.) \nSe  întreabă  unii  cât  am  câștigat  de  pe  urma  aderării  la \nUniunea Europeană. \nPremierul a prezentat câteva cifre. \n                                                                                             42                                                                                          \n     \nÎn 2007, PIB-ul României era 120 de miliarde. Astăzi, la 15 \nani  după,  e  240.  Practic,  o  dublare  a  ceea  ce  înseamnă  beneficiul \nnostru, ca stat. \nDoamnelor și domnilor, \nAderarea la Uniunea Europeană a fost cel mai bun lucru care \ni s-a întâmplat României în ultimii 30 de ani. \nÎnsă,  doamnelor  și  domnilor,  dacă  ținem  seama  doar  de \ndrepturi, nu și de obligații, nu ar trebui să ne mirăm că vocea noastră \nlipsește din conversațiile mari. Nu ar trebui să ne mirăm că discuțiile \ndespre război și pace se poartă mai mult pe lângă noi, fără noi. \nNu e vina niciunei conspirații, ci doar a noastră. Când te ții de \ncuvânt doar pe jumătate, nu poți avea pretenția să fii luat în serios \nfoarte mult. \nȘi  s-a  promis  românilor  și  lumii  că  România  va  fi  o  țară \nprosperă și democratică. Am reușit doar parțial și foarte puțin. \nUniunea Salvați România este de la înființare un partid ferm, \npro-occidental,  pro-european  și  pro-democratic,  și  atunci  când  ne \nauziți  criticându-vă,  vă  asigur  că  asta  se  întâmplă  pentru  că  ne-am \nsăturat, alături de miile de români, ca dezvoltarea să se facă în ritm de \nmelc. Vrem ca România să se dezvolte rapid și în folosul cetățenilor. \nO  Românie  înscrisă  cu  încăpățânare  pe  drumul  acesta \neuropean folosește și cetățenilor ei și Europei. \nDragi colegi, \nTrăim de prea multă vreme întrebându-ne ca Ilie Moromete - \n„Niculae, unde mergem noi, domnule?”. \n                                                                                             43                                                                                          \n     \nHaideți  să  nu  ne  mai  întrebăm  și  să  trecem  la  acele  fapte \ndespre care doar vorbim! La faptele pentru care ne-am angajat atunci \ncând am aderat la Uniunea Europeană. \nPeste alți 15 ani, sper să nu mai căutăm România la coada \nclasamentelor țărilor dezvoltate din Europa! Le suntem datori cu acest \nlucru generațiilor actuale și generațiilor viitoare! \nVă mulțumesc. (Aplauze.) \nDomnul Florin-Vasile Cîțu: \nDin partea Grupurilor parlamentare AUR, timpul alocat - 10 \nminute, domnul senator Sorin Lavric. \nDomnul Sorin Lavric: \nVă mulțumesc, domnule președinte. \nDragi colegi, \nDomnule prim-ministru, \nDomnilor miniștri, \nÎntr-adevăr, suntem la o ședință solemnă, însă vă mărturisesc \ncă  e  o  mică  tortură  ca  să  vedem  atâția  politicieni  cum  vin  și \nrostogolesc aici, citind de pe hârtii, niște texte atât de convenționale, \nde protocolare și, firesc, plicticoase. \nDacă  v-aș  întreba  pe  fiecare  dintre  dumneavoastră  ce  ați \nreținut din ce s-a vorbit până acum, când tot timpul ați stat cu ochii în \ntelefon, mă îndoiesc că puteți să-mi spuneți. \nEu  sper  să  nu  vă  spun  niște  clișee,  așa  cum  au  făcut \nantevorbitorii mei. \n                                                                                             44                                                                                          \n     \nSingurul care a dat impresia că nu este un robot, rostogolind \ndiscursuri terne, a fost domnul Barna. \nȘi  sper  ca  dânsului  și  dumneavoastră  să  vă  răspund  la \nîntrebarea - unde mergem, încotro ne îndreptăm? \nȘi am să încerc să vă descriu lapidar viziunea Partidului AUR \nîn privința Uniunii Europene și a locului României în această Uniune. \nCu atât mai mult cu cât știți foarte bine că a devenit un laitmotiv ca \ndespre  cei  de  la  AUR  să  se  spună  că  sunt  eurosceptici,  că  sunt \nantioccidentali, că ni s-a cuibărit în cap ideea ROExit-ului, că trebuie \nmusai ca România să iasă din Uniunea Europeană. \nȘi,  firește,  ca  tacâmul  să  fie  complet,  domnul  Barna,  cu \n„înțelepciunea rusească” - noi, ce la AUR, suntem rusofili și, firește, \nputiniști. \nȚin să vă spulber toate aceste temeri și să vă spun din capul \nlocului - AUR este un partid pro-european, în mod răspicat... (Râsete. \nAplauze.) \nPăi, lăsați-mă să vă argumentez! (Vociferări.) \nEste un partid devotat valorilor... (Vociferări.) ...europene... \n(Râsete.) ...nici nu ne trece prin cap... (Vociferări.) ...să fim adepții \nROExit-ului pe care ni-l imputați atâta și cu atât mai putin... (Râsete.) \n...puțin... (Râsete.) ...nu putem să fim... (Râsete.) ...putiniști... (Râsete.)  \n...de vreme ce suntem în NATO. Știm prea bine că de fiecare dată \ncând am avut de-a face cu rușii lucrurile s-au sfârșit prost pentru noi. \nSuntem  în  tabăra  NATO  și  suntem  loiali  partenerilor  noștri.  Nici \nvorbă de a privi cu simpatie către Rusia. (Aplauze.) \n                                                                                             45                                                                                          \n     \nDa, locul României este în Uniunea Europeană, nu există altă \ndirecție,  este  singura  opțiune.  Dar  noi  când  spunem  „Uniunea \nEuropeană” ne gândim la acel proiect inițial pe care părinții fondatori \nai Uniunii Europene l-au avut în minte - este vorba de o coaliție, de un \nclub select de națiuni creștine și de state suverane. \nNiciun  antevorbitor...  (Aplauze.)  ...vorbind  despre  unitatea \nEuropei  și  despre  solidaritatea  Europei,  n-a  vorbit  despre  națiuni \ncreștine și despre state suverane. Nu s-a vorbit decât despre unitatea \nEuropei și atât. \nNu! AUR împărtășește proiectul inițial al părinților fondatori \n- al lui Adenauer, al lui Schuman, al lui Monnet - și anume o uniune \neuropeană  alcătuită  din  națiuni  creștine  și  state  suverane.  Este \nesențial... (Aplauze.) ... acest lucru. (Aplauze.) \nTocmai de aceea  suntem pro-europeni, domnule Barna sau \ndomnule Bulai,  chiar dacă vă stârnesc râsul!  Suntem pro-europeani \nîntr-o asemenea Uniune Europeană. \nFără suveranitatea statelor și fără religia creștină, Europa se \nduce de-a berbeleacul. \nVă  amintesc  simbolul  Uniunii  Europene.  Simbolul  Uniunii \nEuropene este cununa, diadema de 12 stele. Acele 12 stele nu se referă \nla  numărul  statelor,  că  suntem  27  de  state  în  Uniunea  Europeană. \nAcele stele se referă la cei 12 Apostoli și, în același timp, la Cununa \nMaicii Domnului. (Aplauze.) \n                                                                                             46                                                                                          \n     \nPărinții  fondatori  ai  Uniunii  Europene  erau  catolici \npracticanți. Ei credeau în Uniunea Europeană și erau încredințați că \nreligia creștină va fi un liant al Uniunii Europene. \nAcest  simbol  a  fost  votat,  a  fost  adoptat  de  către  părinții \nfondatori pe care i-am pomenit, pe 8 decembrie 1955. Pe 8 decembrie \n1955, când au votat, ei s-au gândit la această zi - de ce? - pentru că în \ncalendarul catolic, 8 Decembrie este Ziua Zămislirii Maicii Domnului. \nNu  ștergeți  din  memoria  românilor  acest  act  fondator  cu \nrezonanță creștină pentru că este esențial! \nVă spuneam că vă argumentez de ce nu suntem eurosceptici, \nba dimpotrivă, suntem pro-europeni și de ce suntem devotați valorilor \neuropene. \nCând  spunem  valori  europene  ne  referim  la  acel  canon \nvaloric  care  este  axat  pe  adevăr,  frumos  și  bine,  care  sunt  valori \ngrecești, iar acest canon valoric care a fost consacrat și verificat de-a \nlungul mileniilor stă pe 3 temelii, pe 3 piloni - filosofia greacă, dreptul \nroman și religia creștină. (Aplauze.) \nO Europă din care scoateți... (Aplauze.) ...aceste 3 temelii... \n(Aplauze.) ...nu va mai fi Europa pe care o gândim noi, cei de la AUR. \nPentru noi, progresul în Uniunea Europeană înseamnă să dăm \nviață  proiectului  și  valorilor  pe  care  le-au  avut  în  minte  părinții \nfondatori. Este esențial acest lucru. Asta înseamnă progres pentru noi. \nÎn  schimb,  dacă  progres  înseamnă  atingerea  unei  uniuni \neuropene înțelese ca un stat suprafederal, cu o singură capitală, cu un \n                                                                                             47                                                                                          \n     \nsingur  Parlament  și  cu  un  singur  președinte,  noi  nu  împărtășim  o \nasemenea idee. \nAmintiți-vă, vă rog, de precursorul doamnei Ursula von der \nLeyen!  Vă  mai  amintiți  de  el?  Jean-Claude  Juncker,  acel  grotesc \ndrăgălaș  președinte  al  Comisiei  Europene.  Vă  amintiți  când  se \nîmpleticea,  mort  de  beat,  și  era  ținut  de  colegi,  pentru  că,  nu,  se \nclătina? \nDacă Uniunea Europeană va fi privită ca un stat suprafederal, \ndestinul ei va fi destinul împleticirii lui Jean-Claude Juncker. (Râsete. \nAplauze.) \nPentru  noi,  singurul  viitor  este  cel  al  Uniunii  Europene \nînțelese  ca  un  club  select  de  națiuni  creștine  și  de  state  suverane. \nAltfel nu se poate, vom avea destinul acestui sinistru și foarte prost \npolitician care a condus, din păcate, Uniunea Europeană, mai mulți \nani. \nCred că am fost destul de limpede. \nÎn privința putinismului pe care ni-l tot imputați, v-am spus, \nde  vreme  ce  suntem  în  NATO  și  în  tabăra  aceasta,  suntem  loiali \npartenerilor noștri, nu se pune problema de a privi cu simpatie tendința \nimperialistă rusească. \nȘi nu ne  mai bănuiți că avem în spate cine știe ce agenții \nvenite de la Moscova! \nÎnchei  spunându-vă:  trăiască  România  într-o  Uniune  a \nnațiunilor creștine și a statelor suverane! \nVă mulțumesc. (Aplauze.) \n                                                                                             48                                                                                          \n     \nVoci din sală: \nBravo! Bravo! (Aplauze.) \nDomnul Florin-Vasile Cîțu: \nMulțumim pentru scuze și explicații. \nUrmează domnul deputat Daniel-Gheorghe Rusu. \nDomnul Daniel-Gheorghe Rusu: \nDomnule ministru francez pentru Europa și afaceri externe, \nDomnule prim-ministru al României, \nDomnilor miniștri, \nDomnilor președinți, \nStimați reprezentanți ai cultelor religioase, \nStimați invitați, \nStimați colegi senatori și deputați care ați mai rămas în sală, \nDrag popor român din Europa și de pretutindeni, \nVreau să vă transmit un salut sincer din partea Grupului pe \ncare îl reprezint și mai ales din partea unuia dintre președinți, care, cu \nregret, nu a putut să fie astăzi aici, domnul George Simion, dar a ținut \nsă vă salute, prin intermediul meu, și să vă roage să transmiteți, la \nrândul  dumneavoastră,  domnule  ministru,  un  salut  sincer  către \nDomnia Sa, Éric Zemmour, cel mai bun președinte pe care Franța îl va \navea din luna iunie încolo! (Râsete. Vociferări. Aplauze.) \nRespect  pentru  demnitatea  umană,  toleranță,  solidaritate, \nnediscriminare, libertate, democrație, egalitate, stat de drept, drepturile \nomului - sunt valori care au stat la baza constituirii Uniunii Europene \n                                                                                             49                                                                                          \n     \nși care sunt împărtășite de toate statele Uniunii Europene și așa ne \ndorim să și rămână. \nPoate unii cred că aderarea la Uniunea Europeană a venit așa, \nde la sine, pur și simplu. \nGreșit,  domnilor!  De  fapt,  a  fost  voința  poporului  român, \nsătul de comunismul umilitor și josnic al ultimelor zeci de ani și a \nunor lideri ai României, de a duce și de a îndrepta țara noastră către \nVest. \nA  fost  Cererea  oficială  de  aderare  la  Uniunea  Europeană, \nsemnată în iunie 1995, a fost Planul de la Snagov, lansat în anul 2000, \na fost Summitul din 1999 de la Helsinki și altele. Dar înainte de asta a \nfost  gândirea  strategică  a  unor  lideri  europeni  și  români,  în  orice \nlumină s-ar afla ei astăzi. \nUnde este România după 15 ani de la aderarea la Uniunea \nEuropeană?  Ce  am  câștigat?  Ce  am  pierdut?  Sau  încotro  mergem? \nSunt întrebări legitime pe care orice cetățean al Uniunii Europene de \nbună-credință și le poate pune. \nPIB-ul și bugetul țării, este adevărat, sunt duble, dacă nu mai \nmari, față de 2007, anul aderării. \nBanii  pentru  agricultură,  pentru  proiecte  de  infrastructură, \nsănătate, educație s-au dublat, la rândul lor. \nÎnsă  foarte  mulți  oameni  -  i-am  văzut  chiar  și  săptămâna \ntrecută, în Europa -, sunt nemulțumiți, deși țările în care locuiesc le \nconferă și le oferă o protecție socială deosebită, ei se simt părăsiți de \n                                                                                             50                                                                                          \n     \nGuvernul nostru și de oamenii noștri de stat. Ei trimit acasă către 3-4 \nmiliarde de euro, mai mult decât investițiile străine în România. \nSalariul mediu s-a dublat, puterea de cumpărare a românilor a \ncrescut până la un moment dat. \nDar noi toți ar trebui să fim mândri că facem parte dintr-o \nEuropă unită, în care drepturile să ne fie respectate. La fel, și valorile \ncreștine și morale. Să ne mândrim că facem parte dintr-o Europă a \npopoarelor  care  să  se  respecte  reciproc,  în  care  libera  exprimare  a \nopiniilor fiecăruia dintre noi să fie luată în considerare ca un lucru bun \nși constructiv, și nu ca un afront menit să dezbine  ceea ce  alții au \nreușit să clădească. \nRenunțând la metafore, trebuie să vă spun răspicat că cei 15 \nani  de  apartenență  la  Uniunea  Europeană  ne-au  adus  foarte  multe \navantaje, atât României, cât și poporului român, dar totuși, din varii \nmotive,  nu  am  reușit  să  facem  saltul  preconizat  pentru  a  avea  o \nadministrație  reală  și  prosperă,  o  dezvoltare  durabilă,  fără  decalaje \nîntre nivelul nostru de trai și nivelul de trai al concetățenilor noștri \neuropeni. \nNe dorim să stăm drept, să fim respectați și consultați în mod \negal, ca membrii celorlalte țări, la masa tratativelor și a negocierilor și \nnu  am  vrea  să  credem  vreodată  că  suntem  considerați  o  țară  și  un \npopor de o categorie inferioară. \nNu în ultimul rând, aș dori să reiterez faptul că Alianța pentru \nUnirea Românilor este o construcție politică pro-europeană și așa va \nrămâne atâta timp cât această relație a Uniunii Europene și a României \n                                                                                             51                                                                                          \n     \nse  bazează  pe  respect  reciproc  între  membrii  ei  și  atâta  timp  cât \nvalorile creștine și morale, precum și pilonii pe care a fost construită \naceastă fortăreață a națiunilor rămân ca temelie în gândirea și acțiunea \nliderilor ei. \nNe iubim poporul, iubim România și ne mândrim că facem \nparte din Europa. \nLa  mulți  ani...,  (Aplauze.)  ...România...,  (Aplauze.)  ...într-o \nEuropă... (Aplauze.) ...a tuturor... (Aplauze.) ...românilor... (Aplauze.)  \n...și a tuturor europenilor! (Aplauze.) \nMulțumesc. (Aplauze.) \nDomnul Florin-Vasile Cîțu: \nDin  partea  Grupurilor  parlamentare  ale  UDMR,  domnul \ndeputat Csoma Botond. \nDomnul Csoma Botond: \nDoamnelor și domnilor, \nStimați colegi,  \nStimate colege, \nStimați invitați, \nS-au  împlinit  15  ani  de  la  aderarea  României  la  Uniunea \nEuropeană. După 1990, intrarea în Alianța Nord-Atlantică și aderarea \nla Uniunea Europeană au fost obiectivele esențiale ale țării noastre. \nAderarea la Uniunea Europeană a însemnat pentru România o \nrecunoaștere, dincolo de granițele estului, un pas important pe drumul \n                                                                                             52                                                                                          \n     \nunei dezvoltări durabile și deschiderea spre un nou model social, spre \nnoi perspective în beneficiul tuturor cetățenilor acestei țări. \nAu trecut 15 ani în care am fost martorii unor transformări \nmajore. Au fost 15 ani de dezvoltare și de consolidare – dezvoltare și \nconsolidare  a  democrației,  firește!  -,  dar  trebuie  să  vă  spun  că  au \nexistat și anumite puncte nevralgice. Și aici m-aș referi în principal la \nanumite aspecte privind drepturile minorităților naționale din această \nțară. \nCel mai mare avantaj al aderării, în sens material, firește, au \nfost fondurile europene, menite să contribuie la dezvoltarea țării și la \nrecuperarea decalajelor față de statele cu vechime ale Uniunii, însă - \ntrebuie să spunem și chestia asta - România nu a reușit întotdeauna să \natragă  toate  sumele  alocate  de  Bruxelles,  situându-se  pe  ultimele \nlocuri între țările Uniunii la acest capitol. \nUn alt avantaj al cetățenilor din România este libera circulație \nîn spațiul UE, dar, în același timp, acest fapt a însemnat și plecarea a \nmilioane de cetățeni români să lucreze în alte țări europene. \nCa orice membru al Uniunii Europene, România are drepturi, \ndar și obligații, față de toți cetățenii ei, însă nu întotdeauna au fost \nrespectate aceste obligații asumate. \nRomânia încă așteaptă intrarea în spațiul Schengen, deziderat \ncare, în acest moment, se situează la nivelul de promisiuni. \nCu toate acestea, însă, după 15 ani, România susține ferm că \nnu  există  alternativă  la  această  Uniune  politică  și  economică.  Însă \ntotul evoluează și într-o direcție pentru care și noi,  cetățenii țărilor \n                                                                                             53                                                                                          \n     \nmembre, suntem responsabili. De aceea, când vorbim despre viitorul \nUniunii Europene, este nevoie de un dialog amplu și de implicare. \nPentru că, stimați colegi, trăim vremuri complicate. Pandemia \nde  coronavirus  ne-a  afectat  grav,  ne-a  dat  multe  lecții,  însă  datoria \nnoastră  este  să  învățăm  din  faptul  că  Uniunea  Europeană,  țările \nmembre, nu au fost suficient de pregătite și nu am avut un răspuns \nprompt în fața acestei situații fără precedent. \nTrebuie  să  învățăm  și  din  lecțiile  trecutului  cu  privire  la \nistoria și dezvoltarea Uniunii Europene. În fața provocărilor vechi și \nnoi,  pe  baza  unor  valori  democratice  solide  și  libertăți  comune, \nUniunea Europeană trebuie să sprijine statele membre acolo unde este \nnevoie  și  cât  este  nevoie,  cu  delimitarea  clară  a  competențelor \nexercitate în comun și a competențelor ce revin fiecărui stat membru. \nCooperarea statelor  membre  ale UE trebuie să rămână una \npragmatică, orientată spre dezvoltarea comună a societăților noastre și \nîntărirea poziției Uniunii pe scena globală. \nPoate ne-am fi descurcat mult mai bine pe plan global dacă \nam fi avut o politică externă mai bine coagulată. Și poate am fi putut \nsă evităm o serie de pericole dacă am avea o armată europeană de \nanvergură. \nUDMR  salută  președinția  franceză  la  Consiliul  Uniunii \nEuropene  și  în  special  eforturile  depuse  de  Franța  în  vederea \nconsolidării  și  dezvoltării  proiectului  armatei  europene,  un  proiect \ndificil, dar, credem noi, în același timp foarte necesar. \nStimați colegi, \n                                                                                             54                                                                                          \n     \nSunt câteva lecții pe care trebuie să le învățăm, avem nevoie \nde o colaborare mai strânsă între actorii politici, atât pe plan intern, cât \nși în cadrul forului comunitar. \nÎntr-adevăr, este mult mai ușor să explici ce nu este Uniunea \nEuropeană, decât ceea ce este. Dacă vă amintiți, fostul președinte al \nComisiei Europene, Jacques Delors, a denumit Uniunea Europeană, \naceastă construcție, „un obiect politic neidentificat”. Avem deci în față \no construcție originală, fără precedent și fără corespondent în lume. \nUniunea  Europeană  trece  dincolo  de  cadrul  de  concepte  politice \ntradiționale. Ea este o valoare unică, iar noi,  ce îi suntem cetățeni, \ntrebuie să o apreciem și să ne străduim să o dezvoltăm. \nCa  stat  membru  al  Uniunii  Europene,  trebuie  să  putem \nasigura calitatea vieții cetățenilor noștri și, în acest sens, trebuie să ne \nasigurăm că deținem suficientă putere economică și strategii care să \nfie concretizate în planuri concrete, în planuri de acțiune cu termene \nclare.  Astfel,  rolul  actorilor  economici  este  foarte  important  și, \nadăugând  politici  sociale  viabile  și  strategii  de  dezvoltare  durabilă, \nimplementarea responsabilă a acestora, cu siguranță se vor înregistra \nrezultate. Iar rezultatele se măsoară în siguranța, bunăstarea și nivelul \nde trai al cetățenilor noștri și, în același timp, putem asigura un viitor \nsigur generațiilor următoare. \nAcum, când tendințele extremiste se accentuează - și trebuie \nsă vorbim și despre acest fenomen, stimați colegi,  - iar la frontiera \nestică a Uniunii sunt încercări de a declanșa un conflict armat, credem \ncă este nevoie de mai multă unitate și de dialog. \n                                                                                             55                                                                                          \n     \nÎn ceea ce privește creșterea tot mai vizibilă a partidelor de \nextremă dreapta, trebuie să ne punem câteva întrebări, stimați colegi: \ncare  sunt  motivele  pentru  care  oamenii  sunt  deschiși  la  asemenea \nretorici?  Unde  a  greșit,  eventual  –  poate  că  a  greșit  –  și  Uniunea \nEuropeană? Este oare departe de cetățeni, pare netransparentă? \nUnde am greșit noi, politicienii? \nCred că la aceste întrebări trebuie să ne gândim și trebuie să \nîncercăm să formulăm un răspuns cât de cât concludent și bazat pe \nargumente. \nRomânia și-a exprimat ferm poziția în regiune prin susținerea \nunei Uniuni Europene stabile atât din punct de vedere economic, cât și \ngeopolitic. \nReiterez, Uniunea Europeană reprezintă o valoare unică, iar \nnoi,  cetățenii  săi,  avem  datoria  să  o  păstrăm  și  să  contribuim  la \ndezvoltarea ei. Avem datoria morală să o apărăm, ca să nu cadă pradă \ncelor ce vor să o distrugă, deși susțin altceva. \nÎnsă  toate  acestea  nu  înseamnă  că  nu  ne  putem  strădui  să \nîmbunătățim Uniunea noastră. Și noi, cetățenii europeni, ne dorim o \nUniune  Europeană  tot  mai  perfectă,  mai  apropiată  de  cetățeni,  și, \nsigur, mai implicată în viața noastră cotidiană. \nRomânia, prin obligațiile asumate odată cu aderarea la UE \nacum  15  ani,  își  propune  să  contribuie  la  consolidarea  acestei \nconstrucții  europene  și  să  contribuie  la  protejarea  ei  în  fața  tuturor \npericolelor  ce  apar  pe  parcurs.  O  putem  face  noi,  cetățenii,  noi, \ndecidenții, și o putem face noi, cetățenii europeni. \n                                                                                             56                                                                                          \n     \nVă mulțumesc, stimați colegi, pentru atenție. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  Grupului  parlamentar  al  minorităților  naționale, \ndomnul deputat Ovidiu Victor Ganț. \nDomnul Ovidiu Victor Ganț: \nVă mulțumesc frumos. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule  ministru pentru Europa și al afacerilor externe al \nRepublicii Franceze,  \nDoamnă, domnilor miniștri, \nDoamnelor și domnilor ambasadori, \nStimați invitați, \nDoamnelor și domnilor senatori și deputați,  \nAm  avut  inițiativa  organizării  acestei  ședințe  festive  de \nsărbătorire a 15 ani de la aderarea României la Uniunea Europeană, \npentru că acest eveniment reprezintă în opinia noastră, a deputaților \ndin Grupul parlamentar al minorităților naționale, un moment crucial \nîn istoria României. El este șansa unică de a reînnoda relația noastră \nde apartenență ca națiune la lumea occidentală, o năzuință istorică, \nmanifestată  permanent,  începând  cu  secolul  al  XIX-lea  în  Țările \nRomâne. Principalii intelectuali și politicieni români ai acelui secol au \n                                                                                             57                                                                                          \n     \nstudiat  la  universități  franceze,  germane,  austriece  sau  italiene, \npromovând  ulterior  în  țară,  în  mod  asiduu,  valorile  civilizației \noccidentale. \nLa  sfârșitul  anilor  ʾ30,  tot  acest  proces  de  integrare  și \ndezvoltare a României ca parte a spațiului de valori europene a fost \ncurmat brusc de instaurarea succesivă a fascismului și comunismului, \ndublată de pierderea unei părți a teritoriului național și impunerea unui \nfel  de  a  gândi  străin  de  orice  tradiție  de  la  noi.  A  fost  o  perioadă \nîntunecată  din  istoria  noastră,  atunci  când  am  avut  parte  doar  de \ndictaturi de tip fascist și comunist, cu tot reculul pe care acestea l-au \nadus în plan uman, social și economic. \nDin  fericire,  național-comunismul  a  luat  sfârșit  datorită \nRevoluției  din  decembrie  1989  și  sacrificiului  pe  care  l-au  făcut \ncetățenii țării noastre atunci, indiferent de apartenența lor etnică sau \nreligioasă, creștini, evrei sau musulmani. \nA urmat o perioadă foarte grea, marcată de crize sociale și \neconomice - mineriade, falimentul economiei socialiste, hiperinflație -\npe care am depășit-o cu greu, dar care s-a terminat prin două realizări \nmajore:  intrarea  în  NATO  și  Uniunea  Europeană.  Au  fost  două \nmomente  de  consens  național,  de  altfel  foarte  rare  în  politica \nromânească. Să reamintim faptul că Tratatul de aderare la Uniunea \nEuropeană  a  fost  ratificat  în  unanimitate  de  către  Parlamentul \nRomâniei.  În  ceea  ce  ne  privește,  am  susținut  activ  demersul,  prin \nrelațiile pe care le avem cu țările membre de care suntem legați prin \nlimbă și cultură. \n                                                                                             58                                                                                          \n     \nAstfel s-a deschis calea spre o democrație de tip occidental și \no dezvoltare economico-socială fără precedent. \nȘi  perioada  de  preaderare,  de  adoptare  a  legislației,  de \npreluare  a  aquis-ului  comunitar  și  de  transformare  instituțională \ntrebuie  amintită  ca  fiind  un  efort  comun  al  tuturor  forțelor  politice \nproeuropene  și  evident  al  Parlamentului  României,  ca  expresie  a \nsuveranității  națiunii  române.  Ne-am  asumat  toate  prevederile  din \ntratatul de aderare, inclusiv ceea ce scrie în art. 148 din Constituția \nRomâniei,  alin.  (2):  „Ca  urmare  a  aderării,  prevederile  tratatelor \nconstitutive  ale  Uniunii  Europene,  precum  și  celelalte  reglementări \ncomunitare  cu  caracter  obligatoriu,  au  prioritate  față  de  dispozițiile \ncontrare  din  legile  interne,  cu  respectarea  prevederilor  actului  de \naderare”.  \nPentru că niciodată aici nu s-au reliefat două aspecte, doresc \nsă  o  fac  eu  astăzi,  pentru  că  le-am  trăit  în  mod  nemijlocit.  Regret \nabsența domnului profesor doctor Vasile Pușcaș, negociatorul șef al \nRomâniei, care a reușit, împreună cu echipa sa, să finalizeze la timp \nnegocierile  de  aderare  în  decembrie  2004  și  doresc  să-i  mulțumesc \npublic pentru această realizare, care a permis semnarea tratatului de \naderare în timp util, pentru respectarea termenului de 1 ianuarie 2007. \nAl  doilea  aspect  pe  care  doresc  să-l  amintesc  este  munca \nechipei  de  observatori  la  Parlamentul  European,  într-un  efort \ntranspartinic, dar și multietnic al delegației noastre. \nA fost o onoare deosebită pentru mine faptul că, desemnat \nfiind de către Grupul parlamentar al minorităților naționale, am făcut \n                                                                                             59                                                                                          \n     \nparte  din  delegație,  alături  de  alți  parlamentari  români,  care  își \ncontinuă și astăzi activitatea parlamentară: doamnele senator Roberta \nAnastase și Gabriela Crețu și domnii senatori Vasile Dîncu și Titus \nCorlățean.  Împreună  am  reușit  să  combatem  prejudecăți  și  să \nschimbăm  opinii  asupra  aderării  țării  noastre,  inclusiv  votul  unor \nîntregi delegații naționale din grupurile noastre politice asupra acestui \nsubiect, de la avizul conform, unde a fost împotrivă, la ultimul raport \nMoscovici,  unde  a  fost  pentru.  Am  convingerea  că  sunt  în \nasentimentul colegilor mei, foști observatori, față de cele afirmate.  \nMomentul  aderării  la  1  ianuarie  2007  a  fost  sărbătorit  la \nBucurești  împreună  cu  ministrul  federal  de  externe  al  Germaniei, \nFrank-Walter Steinmeier, astăzi președinte federal, care asigura la data \nrespectivă  președinția  Consiliului  Uniunii  Europene.  Din  păcate, \nseparat:  într-un  loc  cu  președintele  României,  în  alt  loc  cu  prim-\nministrul de atunci. Un semn de rău augur pentru ce avea să urmeze \natât  în  politica  internă,  cât  și  în  ceea  ce  privește  demersul  politic \neuropean al României. \nPoate că acum, la 15 ani după, vom înțelege ce mare rău îl \nreprezintă permanentele disensiuni și crize politice. \nMă  bucur  să  sărbătorim  astăzi  15  ani  de  la  aderare,  în \nprezența  ministrului  de  externe  al  Franței,  domnul  Jean-Yves  Le \nDrian, într-un arc peste timp simbolic și doresc să-i mulțumesc în mod \ndeosebit  pentru  efortul  de  a  fi  alături  de  noi.  Vedem  în  prezența \nDomniei Sale un nou gest de prietenie al Franței față de România.  \nDoamnelor și domnilor, \n                                                                                             60                                                                                          \n     \nReconcilierea  franco-germană  reprezintă  fundamentul \nUniunii  Europene  de  astăzi.  Cred  că  Robert  Schuman  și  Konrad \nAdenauer  ar  fi  mândri  de  cele  realizate,  însă  ar  exprima  și  unele \nnemulțumiri legate de Uniunea Europeană. \nDespre acestea din urmă doresc să vă vorbesc. Am pierdut \nrecent un membru, Marea Britanie, care într-un demers unilateral a \ndecis  să  ne  părăsească  -  lucru  pe  care  îl  regret.  Avem  tot  felul  de \nexcepții și opt out-uri pentru anumiți membri. Nu se respectă întocmai \ntratatele,  birocrația  rămâne  sufocantă,  uneori  există  un  tratament \ndiferențiat aplicat unor state membre sau opinii grav divergente între \nanumite state membre, în chestiunea valorilor fundamentale care stau \nla baza construcției europene. \nDoresc  să  fac  apel  la  solidaritate  și  echitate  în  interiorul \nUniunii  Europene,  foarte  bune  exemple  fiind  lupta  împotriva \npandemiei și finanțarea planurilor naționale de redresare și reziliență \nale statelor membre. \nTotuși, cred că a venit timpul să punem capăt discriminării la \ncare este supusă România, prin neacceptarea în spațiul Schengen, deși \nam  investit  sute  de  milioane  de  euro  în  aplicarea  sistemului  și  în \npofida faptului că din 2011 satisfacem criteriile de aderare. Această \nstare de fapt nu face decât să scadă încrederea cetățenilor români în \nUniunea  Europeană,  afectând  libera  circulație  a  persoanelor  și  a \nbunurilor. \nTotodată  pledăm  ca  pe  baza  unor  rezultate  concrete  – \nsubliniez, pe baza unor rezultate concrete – pe care le va obține țara \n                                                                                             61                                                                                          \n     \nnoastră în perioada următoare să se încheie aplicarea mecanismului de \ncooperare  și  verificare.  În  ceea  ce  ne  privește,  vom  susține  orice \nmăsură legislativă necesară în acest sens. \nSper să ne facem și noi treaba în plan intern și să ducem la \nbun  sfârșit  reformele  anunțate:  modificarea  Constituției,  reforma \nadministrativă,  în  sensul  aplicării  în  mod  real  a  principiului \nsubsidiarității și al unei descentralizări mult clamate în anii din urmă, \ndezvoltarea infrastructurii rutiere și feroviare, a celei din sănătate și \nînvățământ, a digitalizării etc. \nNe  dorim,  totodată,  ca  procesul  de  extindere  al  Uniunii \nEuropene în Balcanii de Vest să fie dinamizat, permițând oamenilor \ndin regiune să se bucure de șansa de a fi cetățeni ai Uniunii Europene, \ndiminuând în același timp influențe externe nefaste asupra regiunii.  \nSperăm că președinția Franței a Consiliului Uniunii Europene \nsă ne ajute în rezolvarea unei părți din aceste probleme, respectiv să \naducă progrese importante la aceste capitole. \nConform unui sondaj recent, încrederea cetățenilor români în \nUniunea Europeană este în continuare la una din cele mai înalte cote \ndin statele membre, iar în ceea ce privește încrederea lor în alte state \nde pe mapamond Germania este pe locul întâi, iar Franța pe locul trei. \nDoamnelor și domnilor, \nÎn concluzie, avem convingerea că apartenența României la \nUniunea Europeană este garanția pentru noi de a beneficia de pace, \ndemocrație  și  bunăstare  și  deci  Grupul  parlamentar  al  minorităților \n                                                                                             62                                                                                          \n     \nnaționale  va  continua  să  susțină  necondiționat  demersurile \nproeuropene ale României. \nVă mulțumesc frumos pentru atenție. (Aplauze.) \nDomnul Florin-Vasile Cîțu: \nMulțumim, domnule deputat. \nTot  din  partea  Grupului  parlamentar  al  minorităților \nnaționale, domnul Silviu Vexler.  \nDomnul Silviu Vexler: \nDoamnelor și domnilor, \nAm  învățat  și  am  crezut  întotdeauna  în  faptul  că  Uniunea \nEuropeană este construită pe șase valori fundamentale: respect pentru \ndemnitatea  umană,  libertate,  democrație,  egalitate,  stat  de  drept, \nrespectarea drepturilor omului, inclusiv cele ale minorităților. \nȘi  îmi  aduc  aminte,  în  acest  moment,  înmormântarea \ndoamnei  Simone  Veil,  prima  femeie  președinte  a  Parlamentului \nEuropean,  reprezentând  Franța,  supraviețuitor  al  lagărelor  de  la \nAuschwitz și Bergen-Belsen, și  mai ales un fragment din cuvintele \nspuse de președintele Macron, respectiv că este aici „pentru a exprima \no imensă recunoștință, în numele poporului francez, pentru unul din \ncei mai iubiți copii ai săi”. \nTotuși, în acest moment deosebit, aniversar, și care ar trebui \nsă fie vesel, domnule ministru Le Drian, doamnă ambasador Auer, îmi \ncer scuze și regret că a trebuit să fiți martor la declarațiile mistico-\nreligioase  ale  unui  coleg  care  atunci  când  nu  elogiază  criminali  de \n                                                                                             63                                                                                          \n     \nrăzboi și nu neagă Holocaustul, încearcă să șteargă din viziunea unei \nEurope moderne existența comunităților musulmane și evreiești. \nDomnule  senator  Lavric,  cu  toată  dorința  dumneavoastră, \nregret! \nSuntem aici și vom continua să fim aici, cu aceeași demnitate \ncu  care  am  contribuit  întotdeauna  la  construirea  și  modernizarea \nUniunii Europene. \nÎmi cer scuze pentru această intervenție! \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  deputaților  și  senatorilor  neafiliați,  doamna \nsenator Diana Șoșoacă. (Rumoare.) \nDoamna Diana Iovanovici-Șoșoacă: \nVă  mulțumesc.  (Este  îmbrăcată  în  ie  și  poartă  drapelul \nRomâniei pe umeri.) \nNu  credeam  că  arborarea  steagului  României  vă  va  stârni \natâtea  râsete!  Este  rușinos,  dar  ce  poți  să  îi  ceri  unui  astfel  de \nParlament?! \nMi  s-a  părut  inoportună  intervenția  domnului  Vexler,  în \ncondițiile în care nici măcar nu i s-a pronunțat numele! Mă fac și eu \navocatul domnului Lavric, pro bono, de data asta! \n                                                                                             64                                                                                          \n     \nSuntem la o aniversare de 15 ani și am auzit aici discursuri \ncare  mi-au  adus  aminte  de  Congresul  al  XIV-lea  al  Partidului \nComunist Român. \nMă așteptam la ceva mai mult din partea dumneavoastră, mai \nales că unii aveți vreo trei-patru legislaturi pe aici, deci ați putea cel \npuțin să învățați să nu mai citiți de pe hârtie, ci să și aveți un pic de \ninspirație pentru a purta discursuri. \nNu am auzi însă... elogii, bunăstare, deci trăim într-adevăr în \nlumi paralele. \nPoporul român trăiește într-o lume pe care dumneavoastră nu \no vedeți. Uniunea Europeană s-a format - și era bine cum s-a format - \npentru a avea o dezvoltare economică bună, să existe bunăstare, pentru \na concura Statele Unite ale Americii. Din păcate, după 15 ani în care \nni se spune că suntem parteneri egali ai statelor Uniunii Europene, nu \navem acces în Schengen. În schimb, avem firme austriece care ne-au \npreluat cam tot ce înseamnă petrol, gaz, bogății, avem firme franceze \ncare ne-au luat alte bogății, avem firme italiene care ne-au luat alte \nbogății. Nu e prost cine le ia, e prost cine le dă! În toți acești 15 ani, \nRomânia a pierdut cel mai mult. Da, într-adevăr, avem posibilitatea să \nne plimbăm în afara granițelor țării, dar, - ce să vezi?! - avem peste 10 \nmilioane de români în afara granițelor țării. Suntem țara cu cea mai \nmare migrație pe timp de pace, iar românii noștri sunt discriminați în \nUniunea Europeană! Nu am văzut ambasadele României că se luptă \npentru români și n-am văzut nici UE că se luptă pentru români, care \nsunt cetățeni egali în drepturi cu ceilalți cetățeni ai statelor europene. \n                                                                                             65                                                                                          \n     \nMai mult decât atât, în ultimii doi ani suntem siderați, mai \nales noi, juriștii, să vedem cum drepturile și libertățile fundamentale, \natât  din  Carta  drepturilor  omului,  dar  și  din  Carta  europeană  a \ndrepturilor  fundamentale  ale  Uniunii  Europene,  sunt  încălcate  cu \nobstinație! Se încalcă orice drept, în numele unui interes colectiv s-au \nanulat drepturile personale, ceea ce nu poate fi admis, pentru că asta \nfăceau comuniștii. \nNe-am  întors  în  timp,  iar  Uniunea  Europeană,  dacă  nu  se \ntrezește, va rămâne fără foarte multe state pentru că, îmi pare rău să o \nspun, nu că o doresc eu, eu încă mai cred că Uniunea Europeană poate \nsă se trezească și să revină la ceea ce a început. Dar 60% din români \nîși doresc ROExit. Atenție foarte mare! Și aveți grijă că anul acesta, \ndoamnelor  de  la  PNL  care  doriți  să  fiți  judecător  la  Curtea \nConstituțională și trageți sfori pentru acest lucru, pentru că vi s-a cerut \nsă anulați Constituția României în favoarea dreptului european. Așa \nceva... îi spun Uniunii Europene: „Pe aici nu se trece!”. Constituția \nRomâniei este cea mai de preț lege. În Constituție se află drepturi și \nlibertăți fundamentale europene. Respectăm dreptul european - dreptul \neuropean  poate  fi  cel  mult  complementar  -,  dar  nu  să  fie  superior \nConstituției României! \nMai mult decât atât, ...(Vociferări.) \nLăsați,  doamnă,  că  n-o  să  vă  aleagă  nimeni  la  Curtea \nConstituțională! \nMai mult decât atât... \n                                                                                             66                                                                                          \n     \nDoamna  Scântei,  lăsați,  că  știm...  Știți,  cu  milionul  ăla  de \neuro într-un an! \nVreau  să-i  amintesc  Uniunii  Europene  ce  înseamnă  aceste \nmotive de pe o ie românească. (Arată pe ia pe care o poartă.)  \nDa, fă-ți cruce! Poate așa vei deveni creștin, domnule! \nAceste  motive  sunt  milenare.  Aici,  pe  pământul  acesta \nromânesc,  s-au  descoperit  plăcuțele  de  la  Tărtăria,  primul  scris  din \nlume. Nici nu se inventase civilizația sumeriană! (Râsete.) \nAici... \nAșa este! Râdeți! Prostul râde când nu știe! \nPuneți mâna pe carte și citiți, că ați făcut de râs Parlamentul \nRomâniei!  \nPentru  România  steagul  României  este  acesta!  (Arată \ndrapelul.) Alt steag nu există! Pentru acest tricolor s-a murit! Și să-i \nmai  aducem  aminte  Uniunii  Europene  de  cruciadele  creștine,  când \ndomnitorii români stăteau aici de pavăză, astfel încât țările Europei să \nse dezvolte și să-și înalțe catedrale, unde acum ori sunt închise, ori \nsunt baruri și restaurante! \nUniunea Europeană trebuie să se trezească!  \nUitați-vă cum Ursula von der Leyen este într-un dosar penal \npentru contracte cu Pfizer! \nAți adus vaccinarea obligatorie ca unic drept și unică condiție \npentru a trăi! \nDomnul Florin-Vasile Cîțu: \nDoamnă senator, vă rog să vă îndreptați către sfârșit... \n                                                                                             67                                                                                          \n     \nDoamna Diana Iovanovici-Șoșoacă: \nO să mă îndrept către sfârșit, sfârșitul dumneavoastră! \nDomnul Florin-Vasile Cîțu: \nCele 10 milioane de români din străinătate vă mulțumesc. \nDoamna Diana Iovanovici-Șoșoacă: \nȘi voiam să vă mai spun un lucru. Pentru toți cei din Uniunea \nEuropeană care solicitați să ne vaccinăm și nu ne mai lăsați nici să \nrespirăm decât dacă ne vaccinăm: Dumnezeu nu este vaccinat și nu va \nfi niciodată! \nTrăiască România liberă și suverană! (Aplauze.) \nDomnul Florin-Vasile Cîțu: \nDin  partea  Grupului  parlamentar  al  PNL,  doamna  senator \nAlina Gorghiu. \nDoamna Alina-Ștefania Gorghiu: \nBună seara, stimați colegi! \nStimați invitați, \nÎntotdeauna  populismul  are  un  nume!  Dar  vă  asigur  că \nultimele minute vor fi ale unui discurs proeuropean, onest și autentic. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule ministru Le Drian,  \nStimată doamnă ambasador a Republicii Franceze,  \nStimați colegi, \n                                                                                             68                                                                                          \n     \n1 ianuarie 2007 a fost, într-adevăr, un moment de excepție \npentru noi toți și sunt, așa cum spuneau toți colegii mei, 15 ani  de \nUniune Europeană pentru România. \nCa națiune europeană, am aderat la un proiect politic care are \nla bază valori precum demnitatea, statul de drept, libertatea, egalitatea, \ntoleranța și, poate cel mai important dintre toate acestea, respectarea \ndrepturilor omului. Mult mai recent, spiritul Declarației de la Sibiu, \nadoptată în mai 2019, în România, a consfințit ceea ce este Europa de \nastăzi - o uniune a valorilor și a libertăților. \nStimați colegi senatori,  \nStimați colegi deputați, \nRezultatele  la  care  au  ajuns  statele  membre  ale  Uniunii \nEuropene, datorită integrării europene, vorbesc de la sine. Și pentru \nRomânia acest lucru a însemnat o creștere de aproape trei ori a PIB-\nului României, o creștere de patru ori a PIB-ului pe cap de locuitor, \nam beneficiat de fonduri europene pentru dezvoltare cu peste 46 de \nmiliarde  de  euro  mai  mult  decât  a  contribuit  România  la  bugetul \nUniunii, iar expresia „din fonduri europene” aduce multă mândrie și \ncertifică un lucru necesar și bine făcut. \nA fi european înseamnă însă multe lucruri, unele extrem de \nsimple, unele însă ceva mai complicate și provocatoare. \nCertificatul verde este un proiect european. \nDrepturile minorităților, de orice fel ar fi aceste minorități, și \ntoleranța, sunt valori europene. \nLa fel și respingerea discriminării și a excluziunii sociale. \n                                                                                             69                                                                                          \n     \nRespectarea  principiului  supremației  dreptului  european  în \ndomeniile stabilite prin tratate și cedarea de suveranitate, da, sunt, de \nasemenea,  principii  de  bază  ale  ideii  unității  europene.  La  fel  și \nrespectarea deplină a deciziilor Curții de Justiție a Uniunii Europene. \nNu poți, stimați colegi, să fii astăzi european o zi și a doua zi \nsă-ți  dai  haina  jos,  deși  mai  vedem  lucrul  acesta  în  discursuri  din \npricina populismului. Și atunci, în loc de oameni politici de stat, în loc \nde oameni politici înțelepți, vizionari, vezi lideri populiști care se bat \ncu  pumnul  în  piept,  nu  doar  în  România,  riscând  destrămarea \nproiectului european.  \nAcum, când lumea întreagă se confruntă cu noi și noi crize de \nsănătate,  economice,  ecologice,  tensiuni  geopolitice,  România  vă \nasigur că va contribui din plin la proiectul viitorului Europei.  \nVom  avea  o  Uniune  mai  puternică,  mai  rezilientă,  mai \nconvergentă, mai solidară. Și când vorbim de viitor trebuie să știm \nlimpede că avem ca stat european și obligații, dar avem și drepturi. \nSunt speranțe puse în 2007 și unele dintre ele încă nematerializate.  \nVorbea colegul nostru de la UDMR despre aderarea la spațiul \nSchengen. \nDa, este un drept al României, îndeplinim de mult timp toate \ncriteriile și condițiile tehnice și îi rugăm pe partenerii europeni să țină \ncont de acest lucru și să ne sprijine în acest demers al României.  \nȘi adoptarea monedei euro este un alt proiect pentru care ne \npregătim și probabil că o să ne pregătim mai serios de acum încolo. \n                                                                                             70                                                                                          \n     \nDeși  în  acești  15  ani  au  existat  foarte  multe  provocări, \nRomânia rămâne în continuare, în ciuda celor pe care le-ați auzit mai \ndevreme, una dintre cele mai favorabile țări pentru construcția Uniunii \nEuropene. \nUn  sondaj  recent,  de  acum  două  zile,  arată  că  peste  75% \ndintre români susțin în continuare proiectul european. \nDa,  e  îmbucurător  că  noi,  românii,  credem  în  această \nconstrucție,  iar  eu,  ca  un  cetățean  proeuropean  convins,  cred  că  și \nEuropa își va onora la rândul său toate obligațiile față de România. \nVă mulțumesc, stimați colegi, pentru această oportunitate. \nMulțumesc, domnule ministru, Excelență, pentru îngăduință. \nO seară plăcută! (Aplauze.) \nDomnul Florin-Vasile Cîțu: \nMulțumim, doamnă senator. \nDoamnelor și domnilor,  \nAm încheiat intervențiile. \nMulțumindu-vă pentru participare, vă rog să-mi permiteți să \ndeclar închisă ședința solemnă – așa se voia – comună a Senatului și \nCamerei Deputaților. \nVă mulțumesc.  \n \nȘedința s-a încheiat la ora 19.43. \n \n \n \n "
    },
    "10": {
        "start_text": "Domnul Florin-Vasile Cîțu:",
        "start_index": -1,
        "end_text": "Domnul Angel Tîlvăr:",
        "end_index": -1,
        "text": "                                                                 1                                                                                          \n     \n02 februarie 2022 – ședință comună \n \n \nS U M A R \n \n1.  Alocuţiuni consacrate aniversării a 15 ani de  2. \nla aderarea României la Uniunea Europeană. \n \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \nS T E N O G R A M A \nședinței solemne comune \n a Camerei Deputaților și Senatului \nconsacrată aniversării a 15 ani \nde la aderarea României la Uniunea Europeană. \n \nȘedința a început la ora 17.37. \nLucrările şedinţei au fost conduse de domnul senator Florin-\nVasile Cîțu, președintele Senatului, asistat de domnul deputat Andrei-\nRăzvan Lupu, secretar al Camerei Deputaților, și de domnul senator \nIon-Narcis Mircescu, secretar al Senatului.  \nDin  prezidiu  a  făcut  parte  și  domnul  deputat  Ion-Marcel \nCiolacu, preşedintele Camerei Deputaţilor. \nDomnul Florin-Vasile Cîțu: \nStimați colegi, \nVă rog să luați loc, să începem. \nDomnule președinte al Camerei Deputaților, \nDomnule prim-ministru, \nDomnule  Jean-Yves  Le  Drian,  ministrul  pentru  Europa  și \nafaceri externe al Republicii Franceze, \nDistinși reprezentanți ai cultelor religioase, \nDoamnelor și domnilor senatori și deputați, \nDoamnelor şi domnilor miniștri, \n                                                                                             3                                                                                          \n     \nExcelențele  Voastre,  doamnelor  și  domnilor  ambasadori, \nreprezentanți ai misiunilor diplomatice, \nStimați invitați, \nOnorată asistență, \nVă  rog  să-mi  permiteţi  să  declar  deschisă  şedinţa  solemnă \ncomună  de  astăzi,  a  Senatului  și  Camerei  Deputaților,  dedicată \naniversării a 15 ani de la aderarea României la Uniunea Europeană. \nDoamnelor şi domnilor, \nVă  invit  să  ascultăm  Imnul  naţional  al  României  și  Imnul \nUniunii Europene! \n(Se intonează Imnul naţional „Deşteaptă-te, române!”. \nSe intonează Imnul Uniunii Europene.) \nDoamnelor și domnilor senatori și deputați, \nOnorați invitați, \nÎl  invit  la  tribună  pe  Excelența  Sa,  domnul  Jean-Yves  Le \nDrian,  ministrul  pentru  Europa  și  afaceri  externe  al  Republicii \nFranceze. \nDomnul  Jean-Yves  Le  Drian  (ministrul  pentru  Europa  și \nafaceri externe al Republicii Franceze): \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDoamnelor și domnilor miniștri, \nDoamnelor și domnilor deputați și senatori, \n15 ani după aderarea României la Uniunea Europeană. \n                                                                                             4                                                                                          \n     \nSunt  deosebit  de  fericit  să  fiu  astăzi  la  București  pentru  a \nsărbători împreună cu dumneavoastră acest eveniment care a fost un \nprogres pentru toți europenii, pentru că de 15 ani încoace Uniunea \nnoastră  este  mai  puternică  și  mai  completă  pentru  că  și \ndumneavoastră, România, faceți parte din ea. \nȘi nu spun acest lucru numai în numele prieteniei care unește \nnațiunile  noastre,  o  prietenie  înrădăcinată  în  istoria  culturală, \nintelectuală și politică pe care o împărtășim împreună. Prietenie care \nne amintește de tinerețea petrecută la Paris a părinților fondatori ai \nRomâniei  moderne  –  Alexandru  Ioan  Cuza,  Vasile  Alecsandri  sau \nchiar și Brătianu, familia Brătianu, tată și fiu. O prietenie care ni se \namintește de fiecare dată când pronunțăm numele lui Enescu, Brâncuși \nsau Cioran, care ne-au adus atât de mult cu toții. O prietenie care, \ndupă Revoluția Română, s-a exprimat prin numeroase manifestări de \nsolidaritate, de care eu îmi amintesc încă și acum, păstrez o amintire \nfoarte proaspătă a acestor manifestări. Și o prietenie care adeseori - și \neste o mare onoare pentru noi - se pronunță, se vorbește „en français” \n-  în  franceză,  această  limbă  care  a  fost  o  limbă  de  libertate  și  de \ncunoaștere  pentru  tinerii  români  care  au  studiat-o  în  anii  cei  mai \nsumbri  ai  istoriei  dumneavoastră  și  care  astăzi  vă  înscrie  pe  mulți \ndintre  dumneavoastră  într-o  comunitate  de  300  de  milioane  de \nfrancofoni de peste tot în lume. \nSpun acest lucru, de asemenea, pentru că Franța prezidează \nastăzi  Consiliul  Uniunii  Europene,  și  această  responsabilitate  ne \n                                                                                             5                                                                                          \n     \npermite  să  apreciem  atuurile,  avantajele  care  dau  putere  Europei \nnoastre. \nIncontestabil, economia dumneavoastră s-a poziționat treptat \npe sectoare de viitor, și angajarea dumneavoastră în Europa Apărării, \ninclusiv în Sahel, se numără printre toate aceste atuuri ale Europei. \nCând  v-ați  alăturat  Uniunii,  în  2007,  România  și-a  reluat \nlocul  care  îi  corespunde  în  inima  Europei  noastre.  A  fost  un  pas \nsuplimentar pe drumul care v-a permis să dați pagina, să lăsați în urma \ndumneavoastră  mai  multe  decenii  de  dictatură,  penurii  și  regim \narbitrar. A fost, de asemenea, un pas în plus pe drumul care, după un \nsecol de conflicte și despărțiri, ne-a condus împreună la reunificarea \nEuropei noastre. Și, într-adevăr, vorbesc despre reunificare. Am spus \nacest  lucru  la  Praga,  când  comemoram  revoluțiile  din  1989,  ca,  de \nexemplu, cea care a început pentru dumneavoastră la Timișoara, în \nstrigăte de libertate și dreptate. \nȘi  repet  în  fața  dumneavoastră  astăzi  -  decât  să  folosesc \ncuvântul „extindere”, care oarecum ne îndepărtează unii de ceilalți, eu \nprefer termenul „reunificare”, pentru că el ne apropie unii de ceilalți. \nMomentul istoric din 2007, pe care îl sărbătorim astăzi, a fost \npregătit de momentul istoric din 1989, când Europa noastră a putut, în \nsfârșit, să se regăsească pe sine însăși, când în sfârșit am început să \nvindecăm  împreună  această  rană  deschisă  în  1945  în  inima \ncontinentului european deja greu încercat și dezorientat de 3 decenii \nde  tragic  război  civil.  Când,  în  sfârșit,  Cortina  de  Fier  care  ne \n                                                                                             6                                                                                          \n     \ndespărțea  s-a  prăbușit,  s-a  prăbușit  și  noțiunea  total  artificială  de \n„Europa de Est”, care ne despărțea și ea, de asemenea. \nÎntr-adevăr, națiunile noastre sunt diferite, sunt diverse, dar \nnu  a  existat  dintotdeauna  decât  o  singură  Europă,  cea  pe  care \nîmpreună o numim „a noastră”, cea pe care ne-a înapoiat-o anul 1989. \nAceste două drumuri, în realitate, se confundă și nu fac decât \nunul  singur.  Este  calea  pe  care  ne-o  deschidem  noi,  în  calitate  de \neuropeni, înspre un orizont de progres care ne reunește. Un orizont de \nlibertate  și  de  democrație  ordonat  în  funcție  de  principiile \nfundamentale  ale  Uniunii  noastre  -  respectarea  statului  de  drept,  a \ndrepturilor  omului,  a  drepturilor  minorităților,  respectarea  libertății \npresei  și  libertăților  universitare.  Un  orizont  de  progres  social \nîmpărtășit, pentru că concetățenii așteaptă în mod legitim de la Europa \nca ea să fie prosperitatea în serviciul solidarității, în dimensiunea cea \nmai concretă a vieților lor. Și un orizont, de asemenea, de reunificare a \nmemoriilor noastre în toată diversitatea lor, ca să putem regăsi firul \nistoriei  europene  și  pentru  a  putea  scrie  împreună  noi  pagini  din \naceastă istorie. \nAcest orizont comun ne permite să mergem înainte, astăzi, \nîntr-o  lume  plină  de  amenințări  și  de  provocări  legate  de  mediu, \ntehnologice, economice și geopolitice, afirmând această suveranitate \neuropeană care astăzi, în fața noului context internațional, este cea mai \nbună  garanție  a  suveranităților  noastre  naționale,  pe  care  ea  le \nconsolidează fără să le știrbească. \n                                                                                             7                                                                                          \n     \nȚările  care,  cum  a  fost  cazul  în  România,  au  fost  supuse \njugului  funestei  doctrine  Brejnev  știu  că  suveranitatea  nu  poate  fi \nlimitată, ea există sau nu există, și dacă ni se confiscă, atunci trebuie \nsă o recucerim, așa cum ați făcut-o și dumneavoastră. \nÎn schimb, dacă hotărâm cu toții, împreună, putem să-i dăm o \nprelungire colectivă, pentru a o apăra mai bine, adică pentru a apăra \nmai bine capacitatea noastră de a ne face propriile alegeri și să nu ne \nsupunem strategiilor de dependență, de predare, de exploatare și de \ningerință,  care  conturează  astăzi  o  sălbăticire  îngrijorătoare  a  vieții \ninternaționale. \nAfirmând împreună suveranitatea noastră, împreună, cei 27, \nne acordăm mijloacele pentru a rezista acestei schimbări. \nSuveranitatea    europeană  este,  pur  și  simplu,  condiția \nposibilității  exercitării  depline  a  suveranităților  naționale  în  secolul \nXXI.  Acesta  este  sensul  pe  care  dorim  să-l  dăm  celei  de-a  13-a \npreședinții franceze a Consiliului UE, să declinăm, să afirmăm acest \nprincipiu imperativ politic și geopolitic de suveranitate europeană în \ntoate  domeniile,  împreună  cu  dumneavoastră  și  cu  toți  cei  27  de \nparteneri. Acesta este sensul marilor întâlniri pe care le pregătim  – \nSummitul  UE  -  Uniunea  Africană,  Forumul  ministerial  pentru \ncooperare  în  Indo-Pacific  și,  de  asemenea,  Summitul  privind  noul \nmodel european de creștere și, de asemenea, apărarea de către șefii de \nstat și de Guvern a Primei Cărți Albe a Apărării Europene, busola \nnoastră strategică. \n                                                                                             8                                                                                          \n     \nCe mă surprinde, uitându-mă la drumul pe care l-am parcurs \nîmpreună din 2007, este că proiectul nostru european este suficient de \nputernic  pentru  a  fi  atât  ceea  ce  ne  permite  să  vindecăm  rănile \nsecolului XX și, de asemenea, ne permite să intrăm în secolul XXI \nputernici, mulțumită identității noastre. \nȘi, bineînțeles, avem această dublă forță, și de aceea susținem \nperspectiva europeană a Balcanilor de Vest, care are un sens deplin, \navând în vedere trecutul și viitorul. \nPreședintele Macron a repetat acest lucru acum câteva zile, la \nParlamentul European de la Strassbourg - pentru noi, Balcanii de Vest \nîși au locul în Uniunea Europeană. \nIată  de  ce,  sub  președinție  franceză,  vom  organiza,  de \nasemenea, o conferință care va avea ca obiectiv să avansăm împreună \nînspre această nouă etapă a reunificării noastre europene, bazându-ne \nîn  special  pe  principiile  metodologiei  revizuite  a  negocierilor  de \nadeziune. \nIată  de  ce,  din  punctul  meu  de  vedere,  iată  ce  sărbătorim \nastăzi – un progres european. \nDar  actualitatea  ne  amintește  că  acest  imens  progres  se \nlovește astăzi de riscul unei regresiuni majore. \nUnii,  într-adevăr,  ar  vrea  să  ne  tragă  înapoi  înspre  lumea \nstabilită la Ialta, din care curajul și angajamentul dumneavoastră în \nconstrucția  europeană  ne-au  smuls.  Și  nu  vom  putea  accepta  acest \nlucru fără să renunțăm la tot ceea ce am construit împreună și la toate \nperspectivele de viitor pe care le-am adoptat. \n                                                                                             9                                                                                          \n     \nIată de ce, din punctul meu de vedere, una dintre cele mai \nmari provocări, căreia trebuie să-i răspundem astăzi, este să restabilim \no relație de stabilitate și de previzibilitate cu Rusia. Este o provocare \ncare se adresează unei întregi generații, dar este, în același timp, o \nprovocare urgentă, deoarece este din ce în ce mai clar, de mai mulți \nani, și cu atât mai mult astăzi, că vecinul nostru rus a hotărât să se \npoarte ca o putere care cauzează dezechilibre, refuzând să respecte \nmarile principii ale securității europene, pe care, amintesc, sunt fapte, \nRusia acceptase aceste principii, cu noi, la Helsinki, în '75, la Paris, în \n1990.  Ea  încearcă  astăzi  să  impună  o  logică  de  zone  de  influență \nfondată  pe  slăbirea  și  limitarea  suveranității  statelor  limitrofe  și \namenințând  anumiți  aliați  ai  noștri,  ai  NATO  și  parteneri  ai  UE  și \ndesfășurând manevre de ingerință chiar pe teritoriul Uniunii Europene \nși al NATO. \nPentru a găsi un nou echilibru cu vecinul nostru rus trebuie să \nformulăm  principii  cu  aliații  și  partenerii  noștri.  Și  tocmai  aceasta \nfacem. \nDar trebuie, de asemenea, ca noi, europenii, așa cum am început \ndeja să facem, trebuie să articulăm conținutul acestor principii, pentru \ncă această sarcină ne duce la chestiuni care nu afectează pe nimeni atât \nde  mult  ca  pe  noi  -  chestiunea  reunificării  continentului  nostru,  al \ncărui preț l-am amintit, chestiunea securității într-o lume de jocuri de \nputere și de raport de forțe care, în această lume, ia o cotitură înspre \nsălbăticire. Numai aceasta ne permite să rămânem actori ai destinului \nnostru, stăpâni pe destinul nostru, tocmai pentru că suntem uniți. \n                                                                                             10                                                                                          \n     \nȘi întrebarea care ni se pune astăzi este următoarea - cum să \nfacem față împreună? \nDin  punctul  meu  de  vedere,  răspunsul  se  declină  în  trei \npuncte. \nMai întâi, arătând că principiile fundamentale ale organizării \nsecurității  colective  în  Europa  nu  sunt  negociabile.  Mă  gândesc  la \nsuveranitatea  statelor,  care  trebuie  să  fie  pe  deplin  respectată, \ninviolabilitatea  frontierelor  și  integritatea  teritorială  a  statelor, \nlibertatea  pe  care  o  are  fiecare  stat,  să-și  hotărască  alianțele  și \norganizațiile la care dorește să adere și, în plus, la drepturile omului și \nlibertățile fundamentale, a căror aplicare este universală. \nNimic, astăzi, nu ar putea justifica slăbirea acestor principii \ncare se află în centrul, repet, Actului Final al Helsinki și al Cartei de la \nParis,  pe  care  Rusia  le-a  acceptat.  Tocmai  aceste  principii  sunt \namenințate astăzi de către Rusia. \nÎn ceea ce privește Ucraina, vreau să fiu deosebit de clar - \nRusia trebuie să fie conștientă de lovitura pe care și-ar da-o sie însăși \ndacă ar purta un nou atac împotriva acestei țări, pentru că europenii nu \nar accepta acest lucru, ne-am luat cu toții angajamentul solemn și încă \nde pe acum am început să pregătim sancțiunile masive pe care le-am \nadopta, fără să ezităm față de Rusia, dacă se va ajunge până acolo. \nPe  baza  acestor  principii,  responsabilitatea  noastră  este  să \nîncercăm să definim împreună cu Rusia termenii unui dialog exigent \nprivind reglementarea relației noastre de concurență strategică. Acest \ndialog este indispensabil, cu condiția ca el să fie purtat pe baza unei \n                                                                                             11                                                                                          \n     \nordini de zi pe care am hotărât-o noi, împreună, pentru că vedem că \nastăzi, fără reguli, o coabitare cu Rusia este o coabitare instabilă și \npericuloasă. \nPe termen scurt, prioritatea noastră trebuie să fie să căutăm \ncalea unei detensionări. Este efortul căruia ne consacrăm, în cadrul \nformatului Normandia, împreună cu Germania, pentru a obține gesturi \ncare să permită să ajungem la implementarea Acordurilor de la Minsk. \nAceste eforturi au fost reluate la Reuniunea de la Paris, acum câteva \nzile, și se vor continua. \nMai pe larg, de 20 de ani am asistat la distrugerea treptată a \ntuturor regulilor care încadrau concurența strategică, ceea ce ne-a dus \nîn fond la o lume care este cea a anilor '60, adică la o lume unde \ncompetiția militară și strategică riscă să se exprime în stare pură, fără \nnicio regulă, fără nicio constrângere. \nÎntr-adevăr, tratatele care ne legau nu mai există sau nu mai \nsunt în concordață cu realitățile militare contemporane. \nTrebuie, deci, fără să cedăm nimic din respectul pe care îl \ndatorăm  marilor  principii  menționate  adineauri,  trebuie,  deci,  să \nnegociem  regulile  adaptate  provocărilor  actuale,  că  e  vorba  de \narmamentele nucleare strategice, care fac obiectul unui dialog între \nRusia  și  Statele  Unite,  pe  care  și  noi  ne  coordonăm  strâns  cu \nWashingtonul,  sau  că  este  vorba  de  armamentele  convenționale, \nexercițiile militare sau mecanismele de previzibilitate ale activităților \nmilitare. \n                                                                                             12                                                                                          \n     \nÎn cadrul acestui dialog, europenii trebuie să poarte o viziune \nși  poziții  comune,  folosindu-se  de  mecanismele  de  coordonare \nexistente. \nȘi, în sfârșit, având în vedere că ne angajăm în acest dialog \ncu  Rusia  alături  de  aliații  noștri,  dar  și  în  calitate  de  europeni, \nîncercăm să facem să se audă un singur glas european de fiecare dată \ncând este vorba de securitatea europeană, reafirmând, în același timp, \nangajamentul  nostru  deplin  în  cadrul  NATO  și  al  politicii  sale  de \napărare și de descurajare. \nPrima  etapă  a  integrării  României  într-o  comunitate \neuroatlantică  de  solidaritate  și  responsabilitate  a  fost  aderarea  sa  la \nNATO,  în  2004.  Este  mândria  noastră  că  am  contribuit  la  această \nintegrare și, de asemenea, suntem mândri astăzi, în calitate de aliat, \npartener  european  și  țară  prietenă,  să  ne  aflăm  alături  de \ndumneavoastră  în  aceste  vremuri  când  contextul  de  securitate  se \ndegradează  la  frontierele  dumneavoastră,  și  ele  sunt  astăzi  și \nfrontierele noastre. \nAcesta este sensul anunțului făcut de președintele republicii, \nprivind  disponibilitatea  noastră,  să  contribuim  la  noi  măsuri  de \nreasigurare  în  beneficiul  României.  Acest  angajament  se  înscrie  în \ncontinuitatea acțiunii noastre pentru securitatea noastră comună, ca și \nmisiunile de poliție aeriană și în cadrul misiunilor eFP, prezențelor \navansate în Estonia și Lituania pe care Franța le va menține. \nSpun, de asemenea, că intransigența față de principii, atunci \ncând  stabilitatea  și  securitatea  continentului  nostru  se  află  în  joc, \n                                                                                             13                                                                                          \n     \ncăutarea unui dialog exigent cu Rusia, un angajament concret, atât în \nApărarea  Europeană,  cât  și  în  Alianța  Atlantică,  numai  astfel  vom \nputea să afirmăm ceea ce suntem în mod colectiv, adică o mare putere \ncapabilă să-și apere propriile interese și să se facă respectată, o putere \nde  echilibru  și  de  stabilitate  care  își  manifestă  atașamentul  față  de \nreguli. \nIată, dragi prieteni, ceea ce doream să vă spun la această a \n15-a aniversare a aderării României la Uniunea noastră. \nÎn numele istoriei europene care ne-a reunificat, în numele \nviitorului  de  suveranitate  pe  care  îl  putem  construi  împreună  și  în \nnumele  fermității  și  unității  pe  care  o  demonstrăm  astăzi  pentru  a \npăstra aceste cuceriri și pentru a apăra acest orizont, vă mulțumesc. \n(Aplauze.) \nDomnul Ion-Marcel Ciolacu: \nÎl  invit  la  tribună  pe  domnul  Florin  Cîțu,  președintele \nSenatului României. \nDomnul Florin-Vasile Cîțu: \n(Coboară la tribună.) \nDomnule președinte al Camerei Deputaților, \nDomnule prim-ministru, \nDomnule  Jean-Yves  Le  Drian,  ministrul  pentru  Europa  și \nafaceri externe al Republicii Franceze, \nDistinși reprezentanți ai cultelor religioase, \nDoamnelor și domnilor senatori și deputați, \n                                                                                             14                                                                                          \n     \nDoamnelor şi domnilor miniștri, \nExcelențele  Voastre,  doamnelor  și  domnilor  ambasadori  și \nreprezentanți ai misiunilor diplomatice, \nStimați invitați, \nOnorată asistență, \nIntrarea  în  Uniunea  Europeană  este  benefică  pentru  toți \nromânii, dar în același timp necesară, chiar dacă unii dintre noi au alte \nopinii. \nPoate prea des, în ultimii ani, unii politicieni s-au folosit sau \nau promovat negativ aderarea României la Uniunea Europeană. \nTotuși, este o realitate de necontestat faptul că aderarea la \nUniunea Europeană a adus bunăstare, libertate, securitatea României, \ncare  astăzi  este  mai  importantă  decât  oricând,  și  a  românilor, \nindiferent de forma ei, definită de Constituție, alimentară, financiară, \nsocială sau sanitară. \nCele mai mari câștiguri pentru România și români sunt cele 3 \nmari libertăți care nu au existat înainte de aderare – libera circulație a \npersoanelor, a mărfurilor și a capitalurilor. \nDacă ne uităm în jurul României, toate țările au luat o decizie \nimportantă. Noi am luat decizia că suntem o țară europeană. A fost \nprima dată în istoria României când a existat consens transpartinic, \ntoate partidele politice s-au pus de acord cu privire la drumul european \nal țării noastre. \nAceastă aderare a atins și a pătruns toate nivelurile societății \nromânești. \n                                                                                             15                                                                                          \n     \nNivelul politic - România face parte acum din marile familii \npolitice europene. \nTotuși, în România, unii politicieni au tendința să dea vina pe \nUniunea  Europeană  pentru  toate  nerealizările  lor,  pentru  lucruri  ca \ndistrugerea  industriei  și  pentru  faptul  că  nu  se  mai  cumpără  doar \nproduse românești, ci și produse străine. \nAdevărul este exact invers - aderarea la Uniunea Europeană a \ncreat calea pentru ca poporul român să vorbească și să aplice lucruri \nca: standarde internaționale, competență, profesionalism, meritocrație, \nevaluare, piață liberă, cu care am început să ne obișnuim la doar câțiva \nani după aderare. \nPentru mine și pentru Partidul Național Liberal, aderarea la \nUniunea  Europeană  a  constituit  un  prilej  prin  care  fundamentele \nliberale au avut ocazia să se afirme și să demonstreze că fac parte din \npolitica europeană. \nȘi, da, astăzi ia românească este una dintre cele mai apreciate \nproduse românești în Uniunea Europeană, iar Dacia Duster - care, nu \nștiu,  este  o  mașină  românească  făcută  de  o  firmă  franțuzească  sau \ninvers - este în topul preferințelor cumpărătorilor din Franța, Olanda și \nGermania. \nCel mai mare câștig al României și al românilor este că nu ne \nmai  bucurăm  doar  noi  de  produsele  românești  și  le-am  dat  ocazia \ntuturor să se bucure de acestea. \nÎn esență, lucrul important este că Uniunea Europeană ne-a \nadus împreună. Împreună cu marile națiuni cu tradiții din Europa, de \n                                                                                             16                                                                                          \n     \nla egal la egal. Ne-a permis practic să ne întoarcem într-un loc căruia \nRomânia i-a aparținut dintotdeauna. \nEuropa înseamnă că ne apărăm împreună, creștem împreună, \nfacem planuri pentru viitor împreună. \nA  permis  multor  români  care  nu-și  găseau  satisfacția \nprofesională  sau  materială  în  țară  să  o  facă  în  interiorul  familiei \nUniunii Europene, dar ei neuitând niciodată că sunt români. \nTinerii noștri, viitorul nostru, pot astăzi să se formeze și să \nstudieze ușor și liber oriunde în Europa. \nÎn ultimii 15 ani, România a progresat ca națiune europeană, \noportunitățile de muncă, de studiu, de investiții au crescut exponențial. \nDecalajul economic - așa cum s-a văzut și în cel mai recent \nraport al OECD  - și social, în comparație cu țările occidentale,  s-a \nmicșorat.  Am  devenit  o  societate  mai  atractivă  pentru  investitorii \nstrăini  și  pentru  marile  companii  internaționale,  iar  demnitatea, \nlibertatea,  drepturile  individuale  ale  omului  și  egalitatea  au  devenit \nvalori de necontestat. \nRomânia a contribuit în mod constant, prin acțiuni comune, la \nîmbunătățirea mecanismelor de dezvoltare ale UE și la perfecționarea \ninstrumentelor politice stabilite la nivel comunitar. \nPrin unitate și solidaritate, am gestionat una dintre cele mai \ndificile crize sanitare pe care UE le-a traversat încă de la fondarea \nComunității Europene. \nPrin reformele pe care și le-a asumat, România este astăzi un \nactor  european  care  poate  să  asigure  continuitate  în  susținerea \n                                                                                             17                                                                                          \n     \nstabilității și predictibilității sistemului fiscal. Continuă să faciliteze un \ndialog onest și echilibrat cu toți investitorii și să identifice soluții de \ndezvoltare economică pe termen mediu și lung. \nSuntem puternic angajați în asigurarea securității și stabilității \ngranițelor de est, iar evoluția complexă și imprevizibilă a situației din \nproximitatea țării noastre ne determină să ne consolidăm și postura de \nfurnizor important de securitate și stabilitate. \nDe aceea, vă spun foarte clar - viitorul României este strâns \nlegat de viitorul construcției europene. \nEforturile  noastre  trebuie  concentrate  pe  identificarea  unor \ndirecții care să faciliteze creșterea sustenabilă a calității vieții tuturor \ncetățenilor. \nÎn  același  timp,  viziunea  și  acțiunile  noastre  comune  la \nnivelul UE trebuie să fie calibrate schimbărilor ample care se produc \nchiar acum, sub ochii noștri, la nivel regional și european. \nPentru  mine  și  pentru  Partidul  Național  Liberal,  Uniunea \nEuropeană este singura opțiune. \nVă mulțumesc. (Aplauze.) \n(Revine la prezidiu.) \nÎl invit la tribună pe Excelența Sa, domnul Marcel Ciolacu, \npreședintele Camerei Deputaților. (Râsete. Aplauze. Vociferări.) \nDomnul Ion-Marcel Ciolacu: \nDomnule ministru pentru Europa și afaceri externe al Franței, \nExcelența Voastră, domnule președinte al Senatului,  \nDomnule prim-ministru,  \n                                                                                             18                                                                                          \n     \nDoamnelor și domnilor miniștri, \nStimați reprezentanți ai cultelor religioase, \nDoamnelor și domnilor europarlamentari,  \nStimați reprezentanți ai Corpului Diplomatic, \nDistinși invitați, \nDomnule prim-ministru Adrian Năstase,  \nDomnule prim-ministru Călin Popescu-Tăriceanu, (Aplauze.) \nCu mare bucurie vă urez un călduros bine ați venit la ședința \nsolemnă comună pentru aniversarea a 15 ani de la aderarea României \nla Uniunea Europeană! \nÎncă de la apariția statului român modern, poporul român a \nîmbrățișat, cu entuziasm și pasiune, cultura occidentală și, în special, \npe cea franceză.  \nÎn perioada pașoptiștilor, în cea a regalității, în timpul și între \ncele  două  Războaie  Mondiale,  alegerea  românilor  a  fost  mereu \nEuropa.  \nDupă o îndepărtare forțată în anii comunismului, anul 1989 a \nînsemnat  reafirmarea,  cu  toată  puterea  și  determinarea  unui  popor \ndornic de libertate, apartenenței la proiectul european.  \nA  urmat  un  drum  lung,  marcat  de  numeroase  decizii  și \nreforme dificile, dar care a culminat, în anul 2007, cu unul dintre cele \nmai  semnificative  momente  ale  istoriei  noastre  recente,  aderarea  la \nUniunea Europeană. Acel moment a fost o mare victorie a României, \ndar, în egală măsură, și o victorie a Europei.  \n                                                                                             19                                                                                          \n     \nÎn contextul prezenței la București a domnului ministru Le \nDrian, aș dori să remarc faptul că țara Domniei Sale a fost, în istorie, \nunul dintre marii susținători ai României. \nDe aceea, domnule ministru, vă mulțumesc pentru gestul de \nmare prietenie de a vă alătura în cadrul acestei ședinței solemne, mai \nales având în vedere agenda dumneavoastră atât de complexă în acest \nsemestru al președinției franceze a Consiliului Uniunii Europene.  \nDistinsă audiență, \nUniunea Europeană este un proiect în continuă dezvoltare, al \ncărei viitor îl conturăm împreună.  \nÎn  vremurile  bune  ne  bucurăm  de  prosperitate,  de  libera \ncirculație, de oportunitatea de a avea studii și cariere paneuropene, iar \nîn vremurile grele ne bucurăm de protecția și solidaritatea europeană.  \nMecanismul  european  de  redresare  și  reziliență,  și  din \nperspectiva României, PNRR, reprezintă o șansă extraordinară pentru \nalinierea economiei noastre la cele mai moderne standarde.  \nAcum traversăm un context geopolitic extrem de complicat. \nMai întâi criza pandemică, la care se adaugă evoluțiile deosebit de \nîngrijorătoare de la frontiera de est. \nDupă cum știți, România este un partener de încredere atât \ndin punct de vedere militar și al prezenței sale în NATO, cât și din \npostura de gardian al frontierelor externe ale Uniunii Europene, prin \nparticiparea la misiunile Frontex.  \nSuntem convinși că o vecinătate sigură, cu țări prospere și \nstabile, reprezintă cea mai bună cale spre propria pace.  \n                                                                                             20                                                                                          \n     \nSalut,  cu  acest  prilej,  acțiunile  care  vizează  avansarea \nparcursului european al statelor din Balcanii de Vest și intensificarea \ndialogului cu statele Parteneriatului Estic.  \nStimați oaspeți,  \nNe  aflăm  în  Anul  european  al  tineretului,  un  moment  de \nrecunoaștere  a  provocărilor  pe  care  le-au  avut  tinerii  pe  perioada \npandemiei. \nEste  un  moment  cu  atât  mai  bun  să  ne  amintim  că  tinerii \nnoștri  sunt  cei  care  vor  trăi  în  lumea  pe  care  noi  o  construim.  Ei \ntrebuie să se regăsească atât în valorile generoase care au condus la \ncrearea Uniunii, cât și în deciziile cele mai concrete care vor avea un \nimpact direct asupra vieții lor de zi cu zi.  \nLa  15  ani  de  la  aderarea  României  la  Uniunea  Europeană \navem nevoie de un nou pact politic, precum momentul Snagov, care să \ndea direcție României în Uniunea Europeană în perioada următoare – \no  nouă  agendă  europeană  pentru  țara  noastră,  care  să  asigure \ndezvoltarea României și folosirea oportunităților disponibile la nivel \neuropean în interesul românilor. \nDe  aceea,  închei  acest  discurs  cu  gândul  că  trebuie  să  le \noferim tinerilor noștri tot sprijinul de care au nevoie, pentru ca și ei să \nlupte la rândul lor pentru visul Europei unite.  \nVă mulțumesc. (Aplauze.) \nDomnul Florin-Vasile Cîțu: \nMulțumim. \n                                                                                             21                                                                                          \n     \nÎl invit la tribună pe Excelența Sa, domnul Nicolae  Ciucă, \nprim-ministrul României. \nDomnul Nicolae Ionel Ciucă (prim-ministrul României): \nDomnule președinte al Camerei Deputaților,  \nDomnule președinte al Senatului României, \nDomnule ministru Le Drian,  \nDistinși membri ai Parlamentului României, \nDistinși membri ai Guvernului, \nDistinși reprezentanți ai cultelor religioase, \nStimați membri ai Corpului diplomatic acreditat la București, \nDoamnelor și domnilor, \nȘedința solemnă de astăzi este un moment important de bilanț \nși perspectivă. Cei 15 ani de la  aderarea României au echivalat cu \ntransformări  semnificative  în  beneficiul  cetățenilor  noștri.  De \nasemenea,  a  fost  o  perioadă  în  care  am  înțeles  importanța  și  am \nsusținut o Uniune Europeană puternică, solidară, coezivă. România și-\na  dorit  să  intre  în  Uniune  și  a  fost  primită  ca  urmare  a  voinței \nromânilor  care  și-au  dorit  democrație,  libertate,  economie  de  piață \natunci  când  au  ieșit  în  stradă  pentru  a  răsturna  regimul  totalitar \ncomunist. \nUniunea Europeană se află astăzi într-un moment definitoriu \nal  existenței  sale,  dacă  privim  experiența  recentă  determinată  de \npandemia de COVID-19 sau ambițiile legate de tranziția ecologică și \ndigitală. Aș putea spune că este un moment important nu doar pentru \nrelansarea  proiectului  european  după  dificultățile  generate  de  criza \n                                                                                             22                                                                                          \n     \nsanitară,  ci  și  un  context  de  turnură  către  ceea  ce  va  trebui  să  fie \nEuropa  viitorului  -  conectată,  ecologică,  inovatoare.  Sunt  profund \nconvins  că  acest  semestru  al  Președinției  franceze  a  Consiliului \nUniunii  Europene  va  contribui  la  consolidarea  inițiativelor  noastre \ncomune  necesare  creșterii  rezilienței  Uniunii  Europene  și  pregătirii \nacesteia pentru economia viitorului. \nAnul acesta a debutat cu o serie de evoluții îngrijorătoare în \nvecinătatea Uniunii Europene. Suntem martorii unui narativ pe care îl \ncredeam o manifestare a secolelor trecute: sfere de influență, negarea \ndreptului suveran al statelor de a-și alege alianțele din care doresc să \nfacă parte. Aceste atitudini, declarații și posturi de forță ne confirmă, o \ndată în plus, două lucruri.  \nÎn  primul  rând,  stabilitatea,  prosperitatea  și  securitatea \nRomâniei  sunt  garantate  prin  apartenența  noastră  la  Uniunea \nEuropeană și la NATO.  \nÎn  al  doilea  rând,  unitatea  și  solidaritatea  europeană  și \ntransatlantică  sunt  unica  opțiune  viabilă  pentru  a  putea  gestiona \neficient  provocările  și  a  valorifica  oportunitățile.  Uniunea  și \nparteneriatele sunt răspunsul! \nUniunea Europeană a fost o opțiune fără echivoc a cetățenilor \nromâni, confirmată prin orientarea proeuropeană constantă a opiniei \npublice. Înainte de aderarea la UE, această opțiune europeană reflecta \ndorința românilor de a fi parte a spațiului de valori și prosperitate al \nUniunii. După aderare, europenismul României  a fost consolidat de \n                                                                                             23                                                                                          \n     \nexperimentarea  directă  de  către  cetățeni  a  beneficiilor  concrete  ale \napartenenței la Uniunea Europeană. \nExpertiza  și  finanțarea  europeană  și-au  pus  indisolubil \namprenta în aproape toate domeniile economice, fie că vorbim despre \nproiecte  de  reabilitare  și  infrastructură  la  nivel  local  sau  regional, \ndespre susținerea dezvoltării și modernizării agriculturii românești sau \ndespre  participarea  la  proiecte  de  cercetare.  Mai  mult  decât  atât, \nmilioane de români lucrează, învață ori își petrec vacanțele în alte țări \ndin  Uniunea  Europeană.  Majoritatea  exporturilor  românești  sunt \noperate  de  către  state  membre  ale  Uniunii  Europene.  Piața  Unică \nEuropeană  este  deschisă  antreprenorilor  români  care  beneficiază  de \nacces liber și sprijin acordat prin finanțările europene. Tinerii români \nparticipă intens în schimburile universitare finanțate prin programele \nErasmus. \nDupă aderarea la Uniunea Europeană, Produsul Intern Brut al \nRomâniei s-a triplat: 2006 - 342,7 miliarde lei; 2021 - 1.190 miliarde \nlei, iar PIB-ul pe cap de locuitor a devenit de aproape patru ori mai \nmare: 2006 - 16.170 lei; 2021 - 61.368 lei. \nÎn calitatea sa de membru al Uniunii Europene, România nu \neste  numai  beneficiar  al  prosperității  economice  generate  de  cadrul \neuropean,  ci  are  astăzi  șansa  de  a  contribui  direct  la  conturarea \npoliticilor europene și la construcția unui viitor al Uniunii.  \nDezbaterile  în  desfășurare  din  cadrul  Conferinței  privind \nviitorul Europei ne confirmă că cetățenii români, la fel ca majoritatea \n                                                                                             24                                                                                          \n     \ncetățenilor  europeni,  doresc  mai  multă  Europă  și  mai  multă \nconvergență în dezvoltarea sa. \nUnitatea  în  protejarea  valorilor  europene,  în  promovarea \nelementelor  fundamentale  ale  democrației  și  statului  de  drept  în \nUniune  și  în  vecinătatea  acesteia  este  esențială  pentru  a  răspunde \nașteptărilor cetățenilor. De asemenea, obiectivele vizând o Uniune mai \nputernică  pot  fi  atinse  doar  prin  manifestarea  unei  veritabile \nsolidarități și unități europene. \nDoamnelor și domnilor, \nLa 15 ani de la aderarea la Uniunea Europeană, avem o nouă \nperspectivă  determinantă  pentru  viitorul  României.  Avem \noportunitatea  de  a  recupera  în  dezvoltarea  de  infrastructură  care  să \nasigure conectarea fizică a României la rețelele de transport europene. \nAvem șansa unor progrese importante în sfera digitalizării, a educației \nși  pentru  oferirea  unor  servicii  de  sănătate  de  calitate.  Avem  și \nposibilitatea  de  a  avansa  către  decarbonizarea  economiei,  prin \ninvestiții  în  tehnologii  cu  emisii  reduse  de  CO .  Într-adevăr,  prin \n2\naceste reforme și investiții, România poate să garanteze o dezvoltare \nincluzivă, de care să beneficieze pe termen mediu și lung toți românii, \nindiferent dacă locuiesc în zonele urbane sau rurale, în oricare parte a \nRomâniei.  În  același  timp,  avem  datoria  să  ne  asigurăm  că  aceste \nschimbări  sunt  implementate  de  o  manieră  echilibrată  și  justă,  cu \nluarea în considerare a realităților și provocărilor cu care se confruntă \nastăzi cetățenii noștri. \n                                                                                             25                                                                                          \n     \nPentru  a  implementa  reforme  și  investiții,  România  va \nbeneficia, în perioada 2021-2027, de aproape 80 de miliarde de euro, \nprin  intermediul  celor  două  mari  instrumente  agreate  la  nivelul \nUniunii Europene: bugetul multianual pe 7 ani și Planul European de \nRedresare. \nTotodată, acțiunea României în plan european va continua să \nfie ghidată de respectul deplin pentru statul de drept, pentru principiile \nși valorile înscrise în Tratatele Uniunii Europene, ca piloni de bază ai \nUniunii, precum și pentru dreptul european, în general. \nParticiparea directă la Uniunea Europeană, în calitatea de stat \nmembru, ne-a reconfirmat și faptul că solidaritatea și unitatea sunt un \nparcurs  cu  dublu  sens.  Prin  exercitarea  Președinției  Consiliului \nUniunii Europene în 2019, România a confirmat că are  maturitatea \nnecesară  de  a  susține,  promova  și  ghida  Uniunea  în  atingerea \nobiectivelor  sale  strategice.  Declarația  de  la  Sibiu  a  reușit,  de \nasemenea,  să  contureze  liniile  strategice  pentru  evoluția  Uniunii, \nconfirmând  ambiția  pentru  a  avansa  proiectul  european.  În  egală \nmăsură,  pregătirea  pentru  aderarea  la  Spațiul  Schengen,  ca  și \nobiectivul  de  integrare  în  Zona  Euro,  sunt  contribuții  directe  la \naprofundarea integrării europene. \nRomânia continuă să rămână angajată în sprijinirea activă a \nobiectivului  de  consolidare  a  Uniunii  Europene.  Aceasta  este  și  o \nașteptare confirmată în cursul dezbaterilor recente la nivel național, în \ncontextul Conferinței privind viitorul Europei, care evidențiază nevoia \nde  unitate  și  convergență  în  Uniunea  Europeană.  Este  imperativ  să \n                                                                                             26                                                                                          \n     \nrăspundem așteptărilor cetățenilor prin inițiative și soluții concrete la \nnivel european. \nAcest lucru mă determină să reamintesc aprecierile europene \nale lui Robert Schuman, părintele fondator al Europei unite și ministru \nde  externe  al  Republicii  Franceze:  „Lecțiile  dure  de  istorie  m-au \nînvățat  să  mă  feresc  de  improvizațiile  pripite,  de  proiectele  prea \nambițioase, dar m-au învățat și că, atunci când o judecată obiectivă, \nmatură,  bazată  pe  realitatea  faptelor  și  a  interesului  superior  al \noamenilor  ne  conduce  la  inițiative  noi,  chiar  revoluționare,  este \nimportant  –  chiar  dacă  acestea  contravin  obiceiurilor  consacrate, \nantagonismelor seculare și vechilor rutine – să rămânem fermi și să \nperseverăm”. \nDoamnelor și domnilor, \nForța Uniunii Europene și a României, ca stat membru, este \ndeterminată  și  de  capacitatea  sa  de  a-și  proiecta  valorile  și  de  a \nconsolida  parteneriatele  în  vecinătatea  sa.  Ca  stat  care  valorifică \nexperiența propriei aderări la Uniune, suntem pregătiți să acționăm în \ncontinuare  pentru  a  transmite  mai  departe  valorile  și  principiile \neuropene în vecinătatea noastră, către partenerii noștri care au făcut o \nopțiune  strategică  solidă,  pe  calea  reformelor  și  a  proceselor  de \nmodernizare europeană. \nÎn  egală  măsură,  sunt  convins  că  Uniunea  Europeană  și \nstatele  sale  membre  trebuie  să  continue  să  lucreze  cu  partenerii \nstrategici – state și organizații cu care avem în comun valori și cu care \nîmpărtășim  obiectivul  unei  societăți  echitabile  și  durabile, \n                                                                                             27                                                                                          \n     \nfundamentată  pe  democrație,  drepturile  omului,  stat  de  drept  și \neconomie  de  piață.  Avem  nevoie  de  aceste  parteneriate,  inclusiv \npentru a capacita Uniunea să proiecteze mai departe modelul său de \ndezvoltare, care a generat prosperitate și stabilitate mai mult de 50 de \nani și care continuă să rămână valid. \nÎn concluzie, parcurgem momente istorice din toate punctele \nde  vedere:  tehnologic,  social,  securitar.  Traversăm  provocări  fără \nprecedent, fie că vorbim de pandemie sau de impactul transformărilor \ndigitale. Prezentul necesită o atenție particulară, pentru că ne definește \nviitorul.  În  același  timp,  trebuie  să  învățăm  din  erorile  trecutului \npentru a creiona un viitor mai bun, iar Uniunea Europeană are forța \nintrinsecă de a asigura o perspectivă de creștere și stabilitate pentru \ngenerațiile  viitoare.  Pentru  aceasta  avem  nevoie  de  aportul  tuturor \nstatelor membre ale Uniunii Europene, de unitate și de solidaritate. \nÎnsă, mai cu seamă, este nevoie de păstrarea valorilor democratice ale \nUniunii, care sunt fundamentul păcii, securității și prosperității noastre \ncomune.  Acest  lucru  nu  trebuie  uitat.  Valorile  Uniunii  trebuie  să \nreprezinte  punctul  de  gravitație  al  acțiunilor  noastre  prezente  și \nviitoare. \nAș dori să închei acest mesaj cu reflecția unui mare promotor \nromân al unității europene. Politicianul și diplomatul Grigore Gafencu \nscria în jurnalul său din 1941-1943, la un moment de mare răscruce \npentru continentul nostru: „Europa e trecutul nostru; ea trebuie să fie \nși viitorul. Ea cuprinde o idee de unitate, după cum cuprinde o idee de \ndiversitate și de echilibru”.  \n                                                                                             28                                                                                          \n     \nVă mulțumesc. (Aplauze.) \nDomnul Florin-Vasile Cîțu: \nMulțumesc, domnule prim-ministru. \nDoamnelor și domnilor senatori și deputați, \nOnorați invitați, \nPotrivit celor convenite, în această ședință solemnă vor avea \nintervenții reprezentanți ai grupurilor parlamentare reunite, în limita a \n10  minute  pentru  fiecare  grup  parlamentar,  iar  deputaților  și \nsenatorilor  neafiliați  li  se  alocă  3  minute,  cu  o  singură  intervenție \nprintr-un reprezentant comun. \nDau  cuvântul,  din  partea  Grupului  parlamentar  al  PSD, \ndomnului senator Angel Tîlvăr. \nDomnul Angel Tîlvăr: \nVă mulțumesc.  \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDoamnelor și domnilor senatori și deputați, \nDomnule ministru pentru Europa și afaceri externe,  \nDomnilor miniștri,  \nStimați reprezentanți ai cultelor religioase,  \nDoamnelor și domnilor europarlamentari, \nStimați reprezentanți ai Corpului diplomatic,  \nDistinși invitați, \n                                                                                             29                                                                                          \n     \nMarcăm astăzi unul dintre cele  mai importante evenimente \ndin  istoria  României,  eveniment  care  a  produs  schimbări  ample  la \nnivelul  societății  românești,  în  ansamblu,  dar  mai  ales  la  nivelul \nfiecăruia dintre noi, aderarea la Uniunea Europeană. \nOpțiunea  firească  de  a  se  îndrepta  spre  Occident,  afirmată \nîncă din 1989, se bazează pe dorința poporului român de a construi o \ndemocrație funcțională și de a-și asigura prosperitatea. \nProcesul de aderare nu a fost unul ușor. A început în 1993, \ncând a fost semnat acordul de asociere la Uniunea Europeană. \nÎn 1995, România a depus oficial cererea de aderare, iar în \n1999, Consiliul European, la Helsinki, a decis începerea negocierilor \npentru ca, după semnarea Tratatului de aderare, în 2005, România să \ndevină stat membru al Uniunii Europene, la 1 ianuarie 2007. \nAm menționat acest parcurs pentru că el a avut la bază un \nacord  larg  al  clasei  politice  românești,  o  situație  de  convergență, \nexprimând voința românilor. \nDoamnelor și domnilor, \nAderarea României la Uniunea Europeană a fost un obiectiv \nasumat de întreaga clasă politică, a fost o dovadă a responsabilității, a \ncapacității de a coopera și de a acționa unitar în vederea atingerii unui \nobiectiv de interes național. \nAderarea  a  fost  un  pas  important.  El  a  însemnat \nimplementarea  de  reforme  necesare  țării  noastre,  dar,  cred  eu, \nimportant  este  procesul  continuu  al  integrării,  al  recuperării \n                                                                                             30                                                                                          \n     \ndecalajului de dezvoltare, al racordării complete a României la spațiul \neuropean.  \nÎn  acești  15  ani,  România  a  făcut  pași  evidenți  în  această \ndirecție. Poate viteza nu a fost cea dorită, ne-am mai poticnit, am mai \ngreșit,  dar  pașii  înainte  sunt  evidenți.  România  se  află  astăzi  într-o \npoziție mai bună decât acum 15 ani. Sunt multe date care ne trimit la \naceastă afirmație. Dar ceea ce contează însă este ca românii să simtă și \nsă  conștientizeze  evoluția  și  beneficiile  care  vin  ca  urmare  a \napartenenței la Uniunea Europeană. \nAvem de lucru în continuare pentru a reduce decalajele de \ndezvoltare dintre regiuni, atât în interiorul țării, cât și dintre România \nși  alte  țări  membre,  așa  cum  sunt  multe  de  îmbunătățit  în  ceea  ce \nprivește utilizarea instrumentelor financiare europene. \nImpactul  pozitiv  al  aderării  la  Uniune  rămâne  unul \nperceptibil, fie prin proiectele pe care România le implementează, cu \nfinanțare europeană, fie prin beneficiile pe care sistemul de valori și \nlibertăți europene le aduc.  \nTotuși, toți acești ani au dus la modernizarea României, la \nîmbunătățirea capacității instituționale și administrative, la dezvoltarea \neconomică și, nu în ultimul rând, la consolidarea democrației. \nDoamnelor și domnilor, \nProcesul de integrare a însemnat și o participare consistentă \nla  mecanismele  decizionale  europene  și  vreau  să  reamintesc \nexercitarea  de  către  țara  noastră,  pentru  prima  dată,  a  președinției \nrotative  a  Consiliului  Uniunii  Europene,  din  ianuarie  până  în  iunie \n                                                                                             31                                                                                          \n     \n2019. Spun asta pentru că România trebuie să rămână proactivă în \nconturarea agendei europene. \nPentru  că,  după  15  ani,  țara  noastră  are,  cred  eu, \ninstrumentele necesare pentru a deveni inițiator de măsuri și politici de \ndezvoltare economică. \nRomânia are nevoie de Uniunea Europeană, așa cum Uniunea \nEuropeană  are nevoie de România, iar provocările ultimei perioade \ndovedesc  că  viitorul  României  este  strâns  legat  de  viitorul  Uniunii \nEuropene.  \nSper  ca  reflecția  asupra  proiectului  european,  generată  de \nconferința privind viitorul Europei, să ne permită să ne exprimăm în \ndomenii  care  merită  toată  atenția:  schimbări  climatice,  sănătate, \nsecuritate  comună,  transformare  digitală,  democrație,  migrație, \neducație, cultură, tineret, sport și rolul parlamentelor naționale. \nDoamnelor și domnilor,  \nRomânia  este  un  stat  european  responsabil  și  implicat  în \ncontextul în care avem nevoie de o Uniune întărită în interior, dar și în \nplan global, pentru că o Uniune Europeană  puternică este  esențială \npentru  prosperitatea  și  stabilitatea  regională.  Criza  actuală  de \nsecuritate din vecinătate confirmă acest lucru. \nConsider că Uniunea Europeană poate fi  mai puternică, de \naceea  ușa  Uniunii  Europene  trebuie  să  rămână  deschisă  pentru \npartenerii care împărtășesc valorile noastre comune. \nTotodată,  Uniunea  Europeană  are  vocația  de  a  proiecta  în \njurul său stabilitate, democrație, dezvoltare economică și prosperitate. \n                                                                                             32                                                                                          \n     \nLucrurile pe care le-am adus în atenția dumneavoastră cred că \nvorbesc  despre  o  realitate  care  încurajează  susținerea  proiectului \neuropean.  Această  realitate  trebuie  întărită  și  dezvoltată  în \npermanență,  zi  de  zi,  mai  ales  în  contextul  presiunilor  la  care  este \nsupusă în prezent Uniunea Europeană, a tendințelor distructive care-i \namenință unitatea și a încercărilor permanente de destabilizare. \nAlături de NATO sau Parteneriatul Strategic cu Statele Unite \nale Americii, apartenența României la Uniunea Europeană este o șansă \nde dezvoltare, și acest lucru trebuie afirmat și transpus în beneficii \npentru români. \nÎnchei  în  spiritul  dezideratului  exprimat  de  Jean  Monnet: \n„Continuați, continuați! Nu există alt viitor pentru popoarele Europei \ndecât în Uniune”. \nVă mulțumesc foarte mult. (Aplauze.) \nDomnul Florin-Vasile Cîțu: \nMulțumim, domnule senator. \nDin partea Grupurilor parlamentare ale PNL, domnul deputat \nIonuț-Marian Stroe. \nDomnul Ionuț-Marian Stroe: \nDomnule președinte al Senatului, \nDomnule președinte al Camerei Deputaților, \nDomnule prim-ministru Nicolae Ciucă, \nDomnule ministru Jean-Yves Le Drian, \nStimați invitați, \n                                                                                             33                                                                                          \n     \nExcelențele  Dumneavoastră,  doamnelor  și  domnilor \nambasadori, \nDragi colegi din Executiv și din Parlament, \nRomânia este Uniunea Europeană. \n Este o afirmație atât de simplă, dar care, după 15 ani, vedem \nși simțim, în viața de zi cu zi, înseamnă mult mai mult decât ne-am fi \nputut imagina atunci. \nEuropa a fost „acasă” pentru noi, românii, întotdeauna, chiar \ndacă aspirațiile noastre europene s-au împlinit abia în anul 2007. \nTocmai  de  aceea,  în  astfel  de  momente  precum  cel  al \nintegrării, deciziile au venit normal, natural pentru că sunt lucruri care \nne definesc ca nație, pentru că sunt lucruri care ne aparțin, pentru că \nsunt lucruri pe care cu toții ni le-am dorit. \nEuropa este aici, iar progresul României este în acești 15 ani \nevident, chiar dacă sunt - și trebuie să o spunem și să o recunoaștem - \nîncă foarte multe lucruri de făcut. \nFie  că  trăiești  într-un  oraș  modernizat  grație  fondurilor \neuropene, fie că tinerii studiază într-o universitate modernă sau mergi \nla o competiție sportivă, pe unul dintre stadioanele modernizate, fie că \nmergi  pe  o  autostradă,  pe  un  drum  reabilitat,  într-o  stațiune  cu \nobiective turistice realizate din bani europeni, ori într-o comună cu \nșcoli modernizate, în localități unde au fost introduse rețele de apă și \ncanalizare  sau  fie  că  întâlnești  antreprenori  care  au  putut  să  își \ndezvolte afaceri sau să-și instruiască angajații, vei afla atunci că foarte \n                                                                                             34                                                                                          \n     \nmulte  dintre  ele  au  fost  posibile  pentru  că  banii,  proiectele  și \nprogramele europene au funcționat în România. \nChiar și așa, bineînțeles, am fi putut avea o absorbție mult \nmai  mare  și,  cu  siguranță,  rezultatele  ar  fi  putut  fi  sau  ar  fi  putut \ndeveni spectaculoase. \nDin  fericire  pentru  noi,  dragi  colegi,  timpul  nu  este  încă \npierdut. \nLa fel cum vei afla, vorbind cu orice român, că libertatea de a \ncircula, de a călători și - un lucru foarte important - libertatea de a \nmunci în spațiul european, acest drept, au devenit pentru noi, românii, \nnormalități. Ne-am bucurat de ele, beneficiem de ele. \nÎn cei 15 ani de apartenență la Uniunea Europeană, România \ns-a bucurat de cea mai mare ascensiune economică din istoria ei. În \n2006, PIB-ul abia se apropia de 100 de miliarde de euro, iar în 2021 \nam făcut deja un salt de două ori și jumătate, ajungând la un PIB de \n240 de miliarde de euro. \nÎn  veniturile  românilor  vedem  aceeași  creștere.  În  2007, \nsalariul mediu abia atingea 300 de euro. Astăzi, în schimb, am ajuns la \nborna de 600 de euro. \nUniunea Europeană a fost în acești 15 ani un partener generos \nși  corect  cu  țara  noastră.  Am  primit  finanțări  din  partea  Uniunii \nEuropene de aproape 3 ori mai mult decât am contribuit - un plus de \n40 de miliarde de euro. \nPutem să ne uităm, de exemplu, la agricultură, unul dintre \ndomeniile care a avut cel mai mult de câștigat – pe lângă banii din \n                                                                                             35                                                                                          \n     \nproiecte, aproape 11 miliarde de euro au intrat direct în buzunarele \nfermierilor printr-un mecanism simplu și ușor de accesat, subvenția. \nPrin programele adresate tinerilor - Erasmus - zeci de mii de \ntineri din România au reușit să se formeze ca specialiști în universități \nde top din Europa. \nLa început, una dintre cele  mai importante priorități a fost \nreforma  justiției  și  lupta  anti-corupție.  Am  ajuns  astăzi  la  rezultate \npalpabile, chiar dacă sunt încă necesare anumite corecturi și reforme. \nPandemia, dragi colegi, ne-a arătat  și ea cât de importantă \neste solidaritatea europeană în momente de criză. Solidaritate care s-a \ntradus  în  acces  rapid  la  medicamente,  la  echipamente  medicale  și, \nbineînțeles, la vaccin. \nȘi poate cel mai important, privind acum spre viitor, avem \nacces pentru următorii ani la cel mai mare program de finanțare pentru \ndezvoltare - PNRR. \nTrebuie  să  facem  tot  ceea  ce  este  în  puterea  și  pasiunea \nnoastră, bineînțeles, pentru a împlini și a ne împlini noi, românii, în \nEuropa și pentru a deveni o forță, de ce nu? (Aplauze.) \nHai  să  lămurim  puțin  lucrurile...  (Aplauze.  Vociferări.)    - \nnimeni nu ne dă teme pentru a ne... (Aplauze. Vociferări.) \nHai să ne lămurim - nimeni nu ne dă teme în Europa și noi \nsuntem singurii responsabili de reușita noastră. \nRomânia  trebuie  să  aibă  curajul  de  a  deveni  influentă  în \ndeciziile europene, de a-și asuma proiecte ambițioase care să aducă un \nviitor mai sigur, mai bun și mai curat generațiilor viitoare. \n                                                                                             36                                                                                          \n     \nPe  lângă  prioritățile  clare  -  modernizarea  localităților,  a \neconomiei românești - țara trebuie să privească înainte, să investească \nîntr-un viitor sustenabil. \nTranziția  verde,  digitalizarea,  securitatea  energetică  sunt \nsubiecte  care  nu  trebuie  pierdute  din  vedere  și  care  fac  parte, \nbineînțeles, din proiectul nostru de viitor. \nAceastă nouă generație, sută la sută europeană, și cea care a \nreușit acum 15 ani integrarea în Uniune nu pot intra în conflict sau \nîntr-o  competiție,  este  absolut  necesar  să  colaboreze  pentru  că \nRomânia trebuie să fie parte a viitorului secol european. Depinde doar \nde noi. \nLa mulți ani României europene! (Aplauze.) \nDomnul Florin-Vasile Cîțu: \nMulțumesc, domnule deputat. \nDin partea Grupurilor parlamentare ale USR, domnul deputat  \nIlie Dan Barna. \nDomnul Ilie Dan Barna: \nExcelența Voastră, domnule ministru pentru Europa și afaceri \nexterne al Republicii Franceze, \nDomnilor prea excelenți președinți ai Camerei Deputaților și \nSenatului, \n(Râsete. Aplauze.) \nDomnule premier, \nDomnilor miniștri și doamnelor miniștri, \n                                                                                             37                                                                                          \n     \nStimați colegi, \nDragi invitați, \nVă  provoc  astăzi  la  un  exercițiu  de  imaginație  –  să  ne \nînchipuim  cum  ar  fi  fost  România  fără  structurile  europene  și \neuroatlantice. \nVă  invit  să  vă  uitați  la  ce  se  întâmplă  cu  statele  din  jurul \nnostru care au ratat acest tren. \nNiciuna  dintre  țările  din  regiune  care  au  ratat  aderarea  nu \npoate să spună astăzi că a avut o strategie înțeleaptă. Toate aceste țări \nse zbat astăzi în incertitudine și nesiguranță. \nRomânia, din fericire, la momentul acela, nu a ezitat. \nMai corect spus, de fapt, românii nu au ezitat. Pentru că statul \nnostru a tratat adesea integrarea neconvins și neentuziast, mai mult ca \nslogan decât ca angajament ferm. \nȘi, chiar dacă această ședință solemnă e cumva, ca o lecție la \nclasă, în care, având inspecție, fiecare vorbește frumos și politicos, ca \nsă  arătăm  ce  clasă  bună  suntem,  cred  că  o  imagine  realistă  despre \nacești  15  ani  ar  fi,  de  asemenea,  utilă  pentru  România  și  pentru \nEuropa. \nȘi o să punctez câteva lucruri. \nSpun  asta  pentru  că  politicienii  de  rit  vechi,  în  momentul \nintegrării, au înțeles că o lupă uriașă va veni asupra României, care va \nface foarte vizibile și nepotismul și corupția și incompetența. Și, din \nacest moment, în loc să aderăm cu premianții din centrul Europei, în \n                                                                                             38                                                                                          \n     \n2004, am reușit acest lucru alături de Bulgaria, doar în 2007. Dar a \nfost un lucru excelent. \nÎnsă  am  aderat  cu  tinicheaua  MCV  de  coadă.  Pentru  că \nreprezentanții  noștri,  ai  statului  român,  nu  au  fost  în  stare  să  dea \ngaranții că România va avea cu adevărat un stat de drept funcțional. \nAstăzi, astăzi, 15 ani mai târziu, încă suportăm această rușine. \nȘi, mai grav, dacă ne uităm la acțiunile Guvernului nostru, \nvedem că nu sunt semne că vom scăpa prea curând de această tinichea \nși nici de perspectiva de a intra în Schengen nu... ne îngrijorăm. \nInclusiv în această onorată adunare încă mai sunt oameni care \ncred și încearcă să ne convingă că „Secția Specială” de investigare și \nșantajare  a  magistraților  este  ceva  ce  poate  fi  păstrat,  în  ciuda \navertismentelor Comisiei Europene și a Comisiei de la Veneția. \nNu!  Nu,  dragi  colegi  și  invitați!  „Secția  Specială”  nu  face \ndecât  să  prelungească  MCV  și,  odată  cu  el,  imaginea  aceasta \npăcătoasă, dar reală, că în sânul clasei politice românești, inclusiv la \nvârful  ei,  nu  există  nici  voința  și  nici  putința  de  a  consolida  cu \nadevărat statul de drept în România, așa, european, cum îl pretindem. \nDoamnelor și domnilor, \nLa 15 ani de la aderarea la Uniunea Europeană, scopul nostru \nastăzi  ar  fi  trebuit  să  fie  o  integrare  mai  profundă  într-un  bloc \ncomunitar care, ne place sau nu, a început de ani de zile să vorbească \ndespre o Europă cu mai multe viteze. Și, în loc să mărim viteza, părem \ncă dorim cu tot dinadinsul să intrăm în marșarier. Nu e o metaforă, e \npurul adevăr pe care îl trăiesc cetățenii noștri. \n                                                                                             39                                                                                          \n     \nUitați-vă la exemplul cu eforturile de aderare la moneda euro! \nÎn  2016,  îndeplineam  4  din  cele  5  criterii  de  convergență. \nAstăzi, abia mai îndeplinim unul din ele. Iar șansa ca termenul anunțat \nde actualul ministru de finanțe - 2029 - să fie unul real este ridicol de \nmică. \nAproape  toate  Guvernele  care  s-au  succedat  de  la  aderare \nîncoace au preferat să pice în capcana ieftină a scandalurilor ieftine și \nzilnice, a scandalurilor populiste și au abandonat viziunea pe termen \nlung. \nO responsabilitate colectivă - să nu uităm din când în când să \nmai privim și dincolo de ziua de azi - lipsește cu desăvârșire. \nDacă nu ne înțelegem între noi pe aceste obiective importante \nnu rămâne prea multă speranță pentru România. \nV-o  spun  cu  toată  responsabilitatea  că  e  timpul  să  ne \nîntoarcem la obiective majore, să ne definim clar ce proiect de țară are \naceastă  generație.  Pentru  că  dacă  nu  o  facem,  o  să  ne  pierdem  în \ncontinuare inginerii și muncitorii și medicii, care aleg să meargă acolo \nunde Uniunea Europeană chiar funcționează. \nPentru mulți dintre compatrioții noștri - și o știți fiecare foarte \nbine  -  România  e  locul  în  care  se  mimează  reguli.  E  locul  acelui \npârdalnic „Merge și așa!”, țara în care dezastrul  este așteptat să se \nîntâmple. Oamenii, pe bună dreptate, s-au săturat și nu mai îndrăznesc \nsă mai spere. \nPlecarea fiecăruia dintre românii care aleg să trăiască în altă \nparte, indiferent de pregătirea sau aspirațiile lor, este un vot de blam la \n                                                                                             40                                                                                          \n     \nadresa administrațiilor publice - și centrale și locale - și avem astăzi \nmilioane de voturi de blam. \nAminteam  de  proiectul  de  țară.  Da,  aderarea  la  Uniunea \nEuropeană a fost un astfel de proiect reușit. Din păcate, ultimul mare \nproiect reușit. \nApoi,  ni  s-au  prezentat  diverse  propuneri,  pe  care  ne  tot \nchinuim  să  le  transformăm  în  reușite.  „România  Educată”  e  unul \ndintre ele. \nCât de ridicoli putem fi să vorbim de o Românie educată într-\no țară în care plagiatul a devenit aproape un standard! O țară în care \npână și femeia de serviciu trebuie să fie membră de partid ca să-și \npăstreze jobul! Sau la managementul Deltei numim persoane care nu \nau nicio legătură cu domeniul! \nTrebuie să înțelegem că din nou, din nou ni se oferă o mare \nșansă.  Mă  refer  la  PNRR,  la  acest  Plan  Național  de  Redresare  și \nReziliență. La cele 30 de miliarde pentru a avea autostrăzi, spitale, \nșcoli și o modernizare a administrației, care a intrat în secolul XXI cu \ndosar cu șină. \nSunt  deja  destule  semnale  de  alarmă  însă  cu  privire  la \njaloanele pe care ne-am angajat să le atingem. Și folosesc acest prilej \npentru  a  atrage  atenția  că  orice  ratare  se  calculează  în  bani  pentru \ndezvoltarea României. Și nu în puțini bani! \nDoamnelor și domnilor, \nEuropa  a  avut  și  încă  are  încredere  în  noi.  Prezența \nministrului  de  externe  al  Republicii  Franceze  este  un  foarte  bun \n                                                                                             41                                                                                          \n     \nargument. Încă ne mai acordă încredere. Una dintre dovezi este exact \nacest PNRR despre care am vorbit. \nRomânii însă nu mai au răbdare. Și vedem asta din sondaje în \ncare  încrederea  în  Uniunea  Europeană  crește,  iar  încrederea  în \ninstituțiile naționale stagnează sau scade. \nRomânii sunt sceptici când se uită spre această clădire de care \nsuntem atât de mândri și, dacă nu  schimbăm ceva repede, în curând și \nalții își vor pierde răbdarea și încrederea. \nCum să pretindem că avem un sistem educațional, de sănătate \nfuncțional când avem elevi de clasa a opta care nu înțeleg ce citesc? \nCum să pretindem că avem un climat economic cinstit când \nîn Parlament se pregătește să se pună ștampila pe un tun imobiliar așa \ncum este Romexpo? \nCum să pretindem că e stat de drept când judecătorii cinstiți \nsunt dați afară din Magistratură, sub pretexte ridicole? \nCum  să  pretindem  că  practicăm  democrația  când  sunt  unii \noameni din partide care amenință femei politicieni în cel mai josnic \nmod posibil? (Vociferări.) \nSă mai spun că avem aici colegi, în sală, care cred că e o idee \nbună să se asocieze cu indivizi care ne țin predici despre înțelepciunea \ndictaturii rusești? (Vociferări.) \nSe  întreabă  unii  cât  am  câștigat  de  pe  urma  aderării  la \nUniunea Europeană. \nPremierul a prezentat câteva cifre. \n                                                                                             42                                                                                          \n     \nÎn 2007, PIB-ul României era 120 de miliarde. Astăzi, la 15 \nani  după,  e  240.  Practic,  o  dublare  a  ceea  ce  înseamnă  beneficiul \nnostru, ca stat. \nDoamnelor și domnilor, \nAderarea la Uniunea Europeană a fost cel mai bun lucru care \ni s-a întâmplat României în ultimii 30 de ani. \nÎnsă,  doamnelor  și  domnilor,  dacă  ținem  seama  doar  de \ndrepturi, nu și de obligații, nu ar trebui să ne mirăm că vocea noastră \nlipsește din conversațiile mari. Nu ar trebui să ne mirăm că discuțiile \ndespre război și pace se poartă mai mult pe lângă noi, fără noi. \nNu e vina niciunei conspirații, ci doar a noastră. Când te ții de \ncuvânt doar pe jumătate, nu poți avea pretenția să fii luat în serios \nfoarte mult. \nȘi  s-a  promis  românilor  și  lumii  că  România  va  fi  o  țară \nprosperă și democratică. Am reușit doar parțial și foarte puțin. \nUniunea Salvați România este de la înființare un partid ferm, \npro-occidental,  pro-european  și  pro-democratic,  și  atunci  când  ne \nauziți  criticându-vă,  vă  asigur  că  asta  se  întâmplă  pentru  că  ne-am \nsăturat, alături de miile de români, ca dezvoltarea să se facă în ritm de \nmelc. Vrem ca România să se dezvolte rapid și în folosul cetățenilor. \nO  Românie  înscrisă  cu  încăpățânare  pe  drumul  acesta \neuropean folosește și cetățenilor ei și Europei. \nDragi colegi, \nTrăim de prea multă vreme întrebându-ne ca Ilie Moromete - \n„Niculae, unde mergem noi, domnule?”. \n                                                                                             43                                                                                          \n     \nHaideți  să  nu  ne  mai  întrebăm  și  să  trecem  la  acele  fapte \ndespre care doar vorbim! La faptele pentru care ne-am angajat atunci \ncând am aderat la Uniunea Europeană. \nPeste alți 15 ani, sper să nu mai căutăm România la coada \nclasamentelor țărilor dezvoltate din Europa! Le suntem datori cu acest \nlucru generațiilor actuale și generațiilor viitoare! \nVă mulțumesc. (Aplauze.) \nDomnul Florin-Vasile Cîțu: \nDin partea Grupurilor parlamentare AUR, timpul alocat - 10 \nminute, domnul senator Sorin Lavric. \nDomnul Sorin Lavric: \nVă mulțumesc, domnule președinte. \nDragi colegi, \nDomnule prim-ministru, \nDomnilor miniștri, \nÎntr-adevăr, suntem la o ședință solemnă, însă vă mărturisesc \ncă  e  o  mică  tortură  ca  să  vedem  atâția  politicieni  cum  vin  și \nrostogolesc aici, citind de pe hârtii, niște texte atât de convenționale, \nde protocolare și, firesc, plicticoase. \nDacă  v-aș  întreba  pe  fiecare  dintre  dumneavoastră  ce  ați \nreținut din ce s-a vorbit până acum, când tot timpul ați stat cu ochii în \ntelefon, mă îndoiesc că puteți să-mi spuneți. \nEu  sper  să  nu  vă  spun  niște  clișee,  așa  cum  au  făcut \nantevorbitorii mei. \n                                                                                             44                                                                                          \n     \nSingurul care a dat impresia că nu este un robot, rostogolind \ndiscursuri terne, a fost domnul Barna. \nȘi  sper  ca  dânsului  și  dumneavoastră  să  vă  răspund  la \nîntrebarea - unde mergem, încotro ne îndreptăm? \nȘi am să încerc să vă descriu lapidar viziunea Partidului AUR \nîn privința Uniunii Europene și a locului României în această Uniune. \nCu atât mai mult cu cât știți foarte bine că a devenit un laitmotiv ca \ndespre  cei  de  la  AUR  să  se  spună  că  sunt  eurosceptici,  că  sunt \nantioccidentali, că ni s-a cuibărit în cap ideea ROExit-ului, că trebuie \nmusai ca România să iasă din Uniunea Europeană. \nȘi,  firește,  ca  tacâmul  să  fie  complet,  domnul  Barna,  cu \n„înțelepciunea rusească” - noi, ce la AUR, suntem rusofili și, firește, \nputiniști. \nȚin să vă spulber toate aceste temeri și să vă spun din capul \nlocului - AUR este un partid pro-european, în mod răspicat... (Râsete. \nAplauze.) \nPăi, lăsați-mă să vă argumentez! (Vociferări.) \nEste un partid devotat valorilor... (Vociferări.) ...europene... \n(Râsete.) ...nici nu ne trece prin cap... (Vociferări.) ...să fim adepții \nROExit-ului pe care ni-l imputați atâta și cu atât mai putin... (Râsete.) \n...puțin... (Râsete.) ...nu putem să fim... (Râsete.) ...putiniști... (Râsete.)  \n...de vreme ce suntem în NATO. Știm prea bine că de fiecare dată \ncând am avut de-a face cu rușii lucrurile s-au sfârșit prost pentru noi. \nSuntem  în  tabăra  NATO  și  suntem  loiali  partenerilor  noștri.  Nici \nvorbă de a privi cu simpatie către Rusia. (Aplauze.) \n                                                                                             45                                                                                          \n     \nDa, locul României este în Uniunea Europeană, nu există altă \ndirecție,  este  singura  opțiune.  Dar  noi  când  spunem  „Uniunea \nEuropeană” ne gândim la acel proiect inițial pe care părinții fondatori \nai Uniunii Europene l-au avut în minte - este vorba de o coaliție, de un \nclub select de națiuni creștine și de state suverane. \nNiciun  antevorbitor...  (Aplauze.)  ...vorbind  despre  unitatea \nEuropei  și  despre  solidaritatea  Europei,  n-a  vorbit  despre  națiuni \ncreștine și despre state suverane. Nu s-a vorbit decât despre unitatea \nEuropei și atât. \nNu! AUR împărtășește proiectul inițial al părinților fondatori \n- al lui Adenauer, al lui Schuman, al lui Monnet - și anume o uniune \neuropeană  alcătuită  din  națiuni  creștine  și  state  suverane.  Este \nesențial... (Aplauze.) ... acest lucru. (Aplauze.) \nTocmai de aceea  suntem pro-europeni, domnule Barna sau \ndomnule Bulai,  chiar dacă vă stârnesc râsul!  Suntem pro-europeani \nîntr-o asemenea Uniune Europeană. \nFără suveranitatea statelor și fără religia creștină, Europa se \nduce de-a berbeleacul. \nVă  amintesc  simbolul  Uniunii  Europene.  Simbolul  Uniunii \nEuropene este cununa, diadema de 12 stele. Acele 12 stele nu se referă \nla  numărul  statelor,  că  suntem  27  de  state  în  Uniunea  Europeană. \nAcele stele se referă la cei 12 Apostoli și, în același timp, la Cununa \nMaicii Domnului. (Aplauze.) \n                                                                                             46                                                                                          \n     \nPărinții  fondatori  ai  Uniunii  Europene  erau  catolici \npracticanți. Ei credeau în Uniunea Europeană și erau încredințați că \nreligia creștină va fi un liant al Uniunii Europene. \nAcest  simbol  a  fost  votat,  a  fost  adoptat  de  către  părinții \nfondatori pe care i-am pomenit, pe 8 decembrie 1955. Pe 8 decembrie \n1955, când au votat, ei s-au gândit la această zi - de ce? - pentru că în \ncalendarul catolic, 8 Decembrie este Ziua Zămislirii Maicii Domnului. \nNu  ștergeți  din  memoria  românilor  acest  act  fondator  cu \nrezonanță creștină pentru că este esențial! \nVă spuneam că vă argumentez de ce nu suntem eurosceptici, \nba dimpotrivă, suntem pro-europeni și de ce suntem devotați valorilor \neuropene. \nCând  spunem  valori  europene  ne  referim  la  acel  canon \nvaloric  care  este  axat  pe  adevăr,  frumos  și  bine,  care  sunt  valori \ngrecești, iar acest canon valoric care a fost consacrat și verificat de-a \nlungul mileniilor stă pe 3 temelii, pe 3 piloni - filosofia greacă, dreptul \nroman și religia creștină. (Aplauze.) \nO Europă din care scoateți... (Aplauze.) ...aceste 3 temelii... \n(Aplauze.) ...nu va mai fi Europa pe care o gândim noi, cei de la AUR. \nPentru noi, progresul în Uniunea Europeană înseamnă să dăm \nviață  proiectului  și  valorilor  pe  care  le-au  avut  în  minte  părinții \nfondatori. Este esențial acest lucru. Asta înseamnă progres pentru noi. \nÎn  schimb,  dacă  progres  înseamnă  atingerea  unei  uniuni \neuropene înțelese ca un stat suprafederal, cu o singură capitală, cu un \n                                                                                             47                                                                                          \n     \nsingur  Parlament  și  cu  un  singur  președinte,  noi  nu  împărtășim  o \nasemenea idee. \nAmintiți-vă, vă rog, de precursorul doamnei Ursula von der \nLeyen!  Vă  mai  amintiți  de  el?  Jean-Claude  Juncker,  acel  grotesc \ndrăgălaș  președinte  al  Comisiei  Europene.  Vă  amintiți  când  se \nîmpleticea,  mort  de  beat,  și  era  ținut  de  colegi,  pentru  că,  nu,  se \nclătina? \nDacă Uniunea Europeană va fi privită ca un stat suprafederal, \ndestinul ei va fi destinul împleticirii lui Jean-Claude Juncker. (Râsete. \nAplauze.) \nPentru  noi,  singurul  viitor  este  cel  al  Uniunii  Europene \nînțelese  ca  un  club  select  de  națiuni  creștine  și  de  state  suverane. \nAltfel nu se poate, vom avea destinul acestui sinistru și foarte prost \npolitician care a condus, din păcate, Uniunea Europeană, mai mulți \nani. \nCred că am fost destul de limpede. \nÎn privința putinismului pe care ni-l tot imputați, v-am spus, \nde  vreme  ce  suntem  în  NATO  și  în  tabăra  aceasta,  suntem  loiali \npartenerilor noștri, nu se pune problema de a privi cu simpatie tendința \nimperialistă rusească. \nȘi nu ne  mai bănuiți că avem în spate cine știe ce agenții \nvenite de la Moscova! \nÎnchei  spunându-vă:  trăiască  România  într-o  Uniune  a \nnațiunilor creștine și a statelor suverane! \nVă mulțumesc. (Aplauze.) \n                                                                                             48                                                                                          \n     \nVoci din sală: \nBravo! Bravo! (Aplauze.) \nDomnul Florin-Vasile Cîțu: \nMulțumim pentru scuze și explicații. \nUrmează domnul deputat Daniel-Gheorghe Rusu. \nDomnul Daniel-Gheorghe Rusu: \nDomnule ministru francez pentru Europa și afaceri externe, \nDomnule prim-ministru al României, \nDomnilor miniștri, \nDomnilor președinți, \nStimați reprezentanți ai cultelor religioase, \nStimați invitați, \nStimați colegi senatori și deputați care ați mai rămas în sală, \nDrag popor român din Europa și de pretutindeni, \nVreau să vă transmit un salut sincer din partea Grupului pe \ncare îl reprezint și mai ales din partea unuia dintre președinți, care, cu \nregret, nu a putut să fie astăzi aici, domnul George Simion, dar a ținut \nsă vă salute, prin intermediul meu, și să vă roage să transmiteți, la \nrândul  dumneavoastră,  domnule  ministru,  un  salut  sincer  către \nDomnia Sa, Éric Zemmour, cel mai bun președinte pe care Franța îl va \navea din luna iunie încolo! (Râsete. Vociferări. Aplauze.) \nRespect  pentru  demnitatea  umană,  toleranță,  solidaritate, \nnediscriminare, libertate, democrație, egalitate, stat de drept, drepturile \nomului - sunt valori care au stat la baza constituirii Uniunii Europene \n                                                                                             49                                                                                          \n     \nși care sunt împărtășite de toate statele Uniunii Europene și așa ne \ndorim să și rămână. \nPoate unii cred că aderarea la Uniunea Europeană a venit așa, \nde la sine, pur și simplu. \nGreșit,  domnilor!  De  fapt,  a  fost  voința  poporului  român, \nsătul de comunismul umilitor și josnic al ultimelor zeci de ani și a \nunor lideri ai României, de a duce și de a îndrepta țara noastră către \nVest. \nA  fost  Cererea  oficială  de  aderare  la  Uniunea  Europeană, \nsemnată în iunie 1995, a fost Planul de la Snagov, lansat în anul 2000, \na fost Summitul din 1999 de la Helsinki și altele. Dar înainte de asta a \nfost  gândirea  strategică  a  unor  lideri  europeni  și  români,  în  orice \nlumină s-ar afla ei astăzi. \nUnde este România după 15 ani de la aderarea la Uniunea \nEuropeană?  Ce  am  câștigat?  Ce  am  pierdut?  Sau  încotro  mergem? \nSunt întrebări legitime pe care orice cetățean al Uniunii Europene de \nbună-credință și le poate pune. \nPIB-ul și bugetul țării, este adevărat, sunt duble, dacă nu mai \nmari, față de 2007, anul aderării. \nBanii  pentru  agricultură,  pentru  proiecte  de  infrastructură, \nsănătate, educație s-au dublat, la rândul lor. \nÎnsă  foarte  mulți  oameni  -  i-am  văzut  chiar  și  săptămâna \ntrecută, în Europa -, sunt nemulțumiți, deși țările în care locuiesc le \nconferă și le oferă o protecție socială deosebită, ei se simt părăsiți de \n                                                                                             50                                                                                          \n     \nGuvernul nostru și de oamenii noștri de stat. Ei trimit acasă către 3-4 \nmiliarde de euro, mai mult decât investițiile străine în România. \nSalariul mediu s-a dublat, puterea de cumpărare a românilor a \ncrescut până la un moment dat. \nDar noi toți ar trebui să fim mândri că facem parte dintr-o \nEuropă unită, în care drepturile să ne fie respectate. La fel, și valorile \ncreștine și morale. Să ne mândrim că facem parte dintr-o Europă a \npopoarelor  care  să  se  respecte  reciproc,  în  care  libera  exprimare  a \nopiniilor fiecăruia dintre noi să fie luată în considerare ca un lucru bun \nși constructiv, și nu ca un afront menit să dezbine  ceea ce  alții au \nreușit să clădească. \nRenunțând la metafore, trebuie să vă spun răspicat că cei 15 \nani  de  apartenență  la  Uniunea  Europeană  ne-au  adus  foarte  multe \navantaje, atât României, cât și poporului român, dar totuși, din varii \nmotive,  nu  am  reușit  să  facem  saltul  preconizat  pentru  a  avea  o \nadministrație  reală  și  prosperă,  o  dezvoltare  durabilă,  fără  decalaje \nîntre nivelul nostru de trai și nivelul de trai al concetățenilor noștri \neuropeni. \nNe dorim să stăm drept, să fim respectați și consultați în mod \negal, ca membrii celorlalte țări, la masa tratativelor și a negocierilor și \nnu  am  vrea  să  credem  vreodată  că  suntem  considerați  o  țară  și  un \npopor de o categorie inferioară. \nNu în ultimul rând, aș dori să reiterez faptul că Alianța pentru \nUnirea Românilor este o construcție politică pro-europeană și așa va \nrămâne atâta timp cât această relație a Uniunii Europene și a României \n                                                                                             51                                                                                          \n     \nse  bazează  pe  respect  reciproc  între  membrii  ei  și  atâta  timp  cât \nvalorile creștine și morale, precum și pilonii pe care a fost construită \naceastă fortăreață a națiunilor rămân ca temelie în gândirea și acțiunea \nliderilor ei. \nNe iubim poporul, iubim România și ne mândrim că facem \nparte din Europa. \nLa  mulți  ani...,  (Aplauze.)  ...România...,  (Aplauze.)  ...într-o \nEuropă... (Aplauze.) ...a tuturor... (Aplauze.) ...românilor... (Aplauze.)  \n...și a tuturor europenilor! (Aplauze.) \nMulțumesc. (Aplauze.) \nDomnul Florin-Vasile Cîțu: \nDin  partea  Grupurilor  parlamentare  ale  UDMR,  domnul \ndeputat Csoma Botond. \nDomnul Csoma Botond: \nDoamnelor și domnilor, \nStimați colegi,  \nStimate colege, \nStimați invitați, \nS-au  împlinit  15  ani  de  la  aderarea  României  la  Uniunea \nEuropeană. După 1990, intrarea în Alianța Nord-Atlantică și aderarea \nla Uniunea Europeană au fost obiectivele esențiale ale țării noastre. \nAderarea la Uniunea Europeană a însemnat pentru România o \nrecunoaștere, dincolo de granițele estului, un pas important pe drumul \n                                                                                             52                                                                                          \n     \nunei dezvoltări durabile și deschiderea spre un nou model social, spre \nnoi perspective în beneficiul tuturor cetățenilor acestei țări. \nAu trecut 15 ani în care am fost martorii unor transformări \nmajore. Au fost 15 ani de dezvoltare și de consolidare – dezvoltare și \nconsolidare  a  democrației,  firește!  -,  dar  trebuie  să  vă  spun  că  au \nexistat și anumite puncte nevralgice. Și aici m-aș referi în principal la \nanumite aspecte privind drepturile minorităților naționale din această \nțară. \nCel mai mare avantaj al aderării, în sens material, firește, au \nfost fondurile europene, menite să contribuie la dezvoltarea țării și la \nrecuperarea decalajelor față de statele cu vechime ale Uniunii, însă - \ntrebuie să spunem și chestia asta - România nu a reușit întotdeauna să \natragă  toate  sumele  alocate  de  Bruxelles,  situându-se  pe  ultimele \nlocuri între țările Uniunii la acest capitol. \nUn alt avantaj al cetățenilor din România este libera circulație \nîn spațiul UE, dar, în același timp, acest fapt a însemnat și plecarea a \nmilioane de cetățeni români să lucreze în alte țări europene. \nCa orice membru al Uniunii Europene, România are drepturi, \ndar și obligații, față de toți cetățenii ei, însă nu întotdeauna au fost \nrespectate aceste obligații asumate. \nRomânia încă așteaptă intrarea în spațiul Schengen, deziderat \ncare, în acest moment, se situează la nivelul de promisiuni. \nCu toate acestea, însă, după 15 ani, România susține ferm că \nnu  există  alternativă  la  această  Uniune  politică  și  economică.  Însă \ntotul evoluează și într-o direcție pentru care și noi,  cetățenii țărilor \n                                                                                             53                                                                                          \n     \nmembre, suntem responsabili. De aceea, când vorbim despre viitorul \nUniunii Europene, este nevoie de un dialog amplu și de implicare. \nPentru că, stimați colegi, trăim vremuri complicate. Pandemia \nde  coronavirus  ne-a  afectat  grav,  ne-a  dat  multe  lecții,  însă  datoria \nnoastră  este  să  învățăm  din  faptul  că  Uniunea  Europeană,  țările \nmembre, nu au fost suficient de pregătite și nu am avut un răspuns \nprompt în fața acestei situații fără precedent. \nTrebuie  să  învățăm  și  din  lecțiile  trecutului  cu  privire  la \nistoria și dezvoltarea Uniunii Europene. În fața provocărilor vechi și \nnoi,  pe  baza  unor  valori  democratice  solide  și  libertăți  comune, \nUniunea Europeană trebuie să sprijine statele membre acolo unde este \nnevoie  și  cât  este  nevoie,  cu  delimitarea  clară  a  competențelor \nexercitate în comun și a competențelor ce revin fiecărui stat membru. \nCooperarea statelor  membre  ale UE trebuie să rămână una \npragmatică, orientată spre dezvoltarea comună a societăților noastre și \nîntărirea poziției Uniunii pe scena globală. \nPoate ne-am fi descurcat mult mai bine pe plan global dacă \nam fi avut o politică externă mai bine coagulată. Și poate am fi putut \nsă evităm o serie de pericole dacă am avea o armată europeană de \nanvergură. \nUDMR  salută  președinția  franceză  la  Consiliul  Uniunii \nEuropene  și  în  special  eforturile  depuse  de  Franța  în  vederea \nconsolidării  și  dezvoltării  proiectului  armatei  europene,  un  proiect \ndificil, dar, credem noi, în același timp foarte necesar. \nStimați colegi, \n                                                                                             54                                                                                          \n     \nSunt câteva lecții pe care trebuie să le învățăm, avem nevoie \nde o colaborare mai strânsă între actorii politici, atât pe plan intern, cât \nși în cadrul forului comunitar. \nÎntr-adevăr, este mult mai ușor să explici ce nu este Uniunea \nEuropeană, decât ceea ce este. Dacă vă amintiți, fostul președinte al \nComisiei Europene, Jacques Delors, a denumit Uniunea Europeană, \naceastă construcție, „un obiect politic neidentificat”. Avem deci în față \no construcție originală, fără precedent și fără corespondent în lume. \nUniunea  Europeană  trece  dincolo  de  cadrul  de  concepte  politice \ntradiționale. Ea este o valoare unică, iar noi,  ce îi suntem cetățeni, \ntrebuie să o apreciem și să ne străduim să o dezvoltăm. \nCa  stat  membru  al  Uniunii  Europene,  trebuie  să  putem \nasigura calitatea vieții cetățenilor noștri și, în acest sens, trebuie să ne \nasigurăm că deținem suficientă putere economică și strategii care să \nfie concretizate în planuri concrete, în planuri de acțiune cu termene \nclare.  Astfel,  rolul  actorilor  economici  este  foarte  important  și, \nadăugând  politici  sociale  viabile  și  strategii  de  dezvoltare  durabilă, \nimplementarea responsabilă a acestora, cu siguranță se vor înregistra \nrezultate. Iar rezultatele se măsoară în siguranța, bunăstarea și nivelul \nde trai al cetățenilor noștri și, în același timp, putem asigura un viitor \nsigur generațiilor următoare. \nAcum, când tendințele extremiste se accentuează - și trebuie \nsă vorbim și despre acest fenomen, stimați colegi,  - iar la frontiera \nestică a Uniunii sunt încercări de a declanșa un conflict armat, credem \ncă este nevoie de mai multă unitate și de dialog. \n                                                                                             55                                                                                          \n     \nÎn ceea ce privește creșterea tot mai vizibilă a partidelor de \nextremă dreapta, trebuie să ne punem câteva întrebări, stimați colegi: \ncare  sunt  motivele  pentru  care  oamenii  sunt  deschiși  la  asemenea \nretorici?  Unde  a  greșit,  eventual  –  poate  că  a  greșit  –  și  Uniunea \nEuropeană? Este oare departe de cetățeni, pare netransparentă? \nUnde am greșit noi, politicienii? \nCred că la aceste întrebări trebuie să ne gândim și trebuie să \nîncercăm să formulăm un răspuns cât de cât concludent și bazat pe \nargumente. \nRomânia și-a exprimat ferm poziția în regiune prin susținerea \nunei Uniuni Europene stabile atât din punct de vedere economic, cât și \ngeopolitic. \nReiterez, Uniunea Europeană reprezintă o valoare unică, iar \nnoi,  cetățenii  săi,  avem  datoria  să  o  păstrăm  și  să  contribuim  la \ndezvoltarea ei. Avem datoria morală să o apărăm, ca să nu cadă pradă \ncelor ce vor să o distrugă, deși susțin altceva. \nÎnsă  toate  acestea  nu  înseamnă  că  nu  ne  putem  strădui  să \nîmbunătățim Uniunea noastră. Și noi, cetățenii europeni, ne dorim o \nUniune  Europeană  tot  mai  perfectă,  mai  apropiată  de  cetățeni,  și, \nsigur, mai implicată în viața noastră cotidiană. \nRomânia, prin obligațiile asumate odată cu aderarea la UE \nacum  15  ani,  își  propune  să  contribuie  la  consolidarea  acestei \nconstrucții  europene  și  să  contribuie  la  protejarea  ei  în  fața  tuturor \npericolelor  ce  apar  pe  parcurs.  O  putem  face  noi,  cetățenii,  noi, \ndecidenții, și o putem face noi, cetățenii europeni. \n                                                                                             56                                                                                          \n     \nVă mulțumesc, stimați colegi, pentru atenție. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  Grupului  parlamentar  al  minorităților  naționale, \ndomnul deputat Ovidiu Victor Ganț. \nDomnul Ovidiu Victor Ganț: \nVă mulțumesc frumos. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule  ministru pentru Europa și al afacerilor externe al \nRepublicii Franceze,  \nDoamnă, domnilor miniștri, \nDoamnelor și domnilor ambasadori, \nStimați invitați, \nDoamnelor și domnilor senatori și deputați,  \nAm  avut  inițiativa  organizării  acestei  ședințe  festive  de \nsărbătorire a 15 ani de la aderarea României la Uniunea Europeană, \npentru că acest eveniment reprezintă în opinia noastră, a deputaților \ndin Grupul parlamentar al minorităților naționale, un moment crucial \nîn istoria României. El este șansa unică de a reînnoda relația noastră \nde apartenență ca națiune la lumea occidentală, o năzuință istorică, \nmanifestată  permanent,  începând  cu  secolul  al  XIX-lea  în  Țările \nRomâne. Principalii intelectuali și politicieni români ai acelui secol au \n                                                                                             57                                                                                          \n     \nstudiat  la  universități  franceze,  germane,  austriece  sau  italiene, \npromovând  ulterior  în  țară,  în  mod  asiduu,  valorile  civilizației \noccidentale. \nLa  sfârșitul  anilor  ʾ30,  tot  acest  proces  de  integrare  și \ndezvoltare a României ca parte a spațiului de valori europene a fost \ncurmat brusc de instaurarea succesivă a fascismului și comunismului, \ndublată de pierderea unei părți a teritoriului național și impunerea unui \nfel  de  a  gândi  străin  de  orice  tradiție  de  la  noi.  A  fost  o  perioadă \nîntunecată  din  istoria  noastră,  atunci  când  am  avut  parte  doar  de \ndictaturi de tip fascist și comunist, cu tot reculul pe care acestea l-au \nadus în plan uman, social și economic. \nDin  fericire,  național-comunismul  a  luat  sfârșit  datorită \nRevoluției  din  decembrie  1989  și  sacrificiului  pe  care  l-au  făcut \ncetățenii țării noastre atunci, indiferent de apartenența lor etnică sau \nreligioasă, creștini, evrei sau musulmani. \nA urmat o perioadă foarte grea, marcată de crize sociale și \neconomice - mineriade, falimentul economiei socialiste, hiperinflație -\npe care am depășit-o cu greu, dar care s-a terminat prin două realizări \nmajore:  intrarea  în  NATO  și  Uniunea  Europeană.  Au  fost  două \nmomente  de  consens  național,  de  altfel  foarte  rare  în  politica \nromânească. Să reamintim faptul că Tratatul de aderare la Uniunea \nEuropeană  a  fost  ratificat  în  unanimitate  de  către  Parlamentul \nRomâniei.  În  ceea  ce  ne  privește,  am  susținut  activ  demersul,  prin \nrelațiile pe care le avem cu țările membre de care suntem legați prin \nlimbă și cultură. \n                                                                                             58                                                                                          \n     \nAstfel s-a deschis calea spre o democrație de tip occidental și \no dezvoltare economico-socială fără precedent. \nȘi  perioada  de  preaderare,  de  adoptare  a  legislației,  de \npreluare  a  aquis-ului  comunitar  și  de  transformare  instituțională \ntrebuie  amintită  ca  fiind  un  efort  comun  al  tuturor  forțelor  politice \nproeuropene  și  evident  al  Parlamentului  României,  ca  expresie  a \nsuveranității  națiunii  române.  Ne-am  asumat  toate  prevederile  din \ntratatul de aderare, inclusiv ceea ce scrie în art. 148 din Constituția \nRomâniei,  alin.  (2):  „Ca  urmare  a  aderării,  prevederile  tratatelor \nconstitutive  ale  Uniunii  Europene,  precum  și  celelalte  reglementări \ncomunitare  cu  caracter  obligatoriu,  au  prioritate  față  de  dispozițiile \ncontrare  din  legile  interne,  cu  respectarea  prevederilor  actului  de \naderare”.  \nPentru că niciodată aici nu s-au reliefat două aspecte, doresc \nsă  o  fac  eu  astăzi,  pentru  că  le-am  trăit  în  mod  nemijlocit.  Regret \nabsența domnului profesor doctor Vasile Pușcaș, negociatorul șef al \nRomâniei, care a reușit, împreună cu echipa sa, să finalizeze la timp \nnegocierile  de  aderare  în  decembrie  2004  și  doresc  să-i  mulțumesc \npublic pentru această realizare, care a permis semnarea tratatului de \naderare în timp util, pentru respectarea termenului de 1 ianuarie 2007. \nAl  doilea  aspect  pe  care  doresc  să-l  amintesc  este  munca \nechipei  de  observatori  la  Parlamentul  European,  într-un  efort \ntranspartinic, dar și multietnic al delegației noastre. \nA fost o onoare deosebită pentru mine faptul că, desemnat \nfiind de către Grupul parlamentar al minorităților naționale, am făcut \n                                                                                             59                                                                                          \n     \nparte  din  delegație,  alături  de  alți  parlamentari  români,  care  își \ncontinuă și astăzi activitatea parlamentară: doamnele senator Roberta \nAnastase și Gabriela Crețu și domnii senatori Vasile Dîncu și Titus \nCorlățean.  Împreună  am  reușit  să  combatem  prejudecăți  și  să \nschimbăm  opinii  asupra  aderării  țării  noastre,  inclusiv  votul  unor \nîntregi delegații naționale din grupurile noastre politice asupra acestui \nsubiect, de la avizul conform, unde a fost împotrivă, la ultimul raport \nMoscovici,  unde  a  fost  pentru.  Am  convingerea  că  sunt  în \nasentimentul colegilor mei, foști observatori, față de cele afirmate.  \nMomentul  aderării  la  1  ianuarie  2007  a  fost  sărbătorit  la \nBucurești  împreună  cu  ministrul  federal  de  externe  al  Germaniei, \nFrank-Walter Steinmeier, astăzi președinte federal, care asigura la data \nrespectivă  președinția  Consiliului  Uniunii  Europene.  Din  păcate, \nseparat:  într-un  loc  cu  președintele  României,  în  alt  loc  cu  prim-\nministrul de atunci. Un semn de rău augur pentru ce avea să urmeze \natât  în  politica  internă,  cât  și  în  ceea  ce  privește  demersul  politic \neuropean al României. \nPoate că acum, la 15 ani după, vom înțelege ce mare rău îl \nreprezintă permanentele disensiuni și crize politice. \nMă  bucur  să  sărbătorim  astăzi  15  ani  de  la  aderare,  în \nprezența  ministrului  de  externe  al  Franței,  domnul  Jean-Yves  Le \nDrian, într-un arc peste timp simbolic și doresc să-i mulțumesc în mod \ndeosebit  pentru  efortul  de  a  fi  alături  de  noi.  Vedem  în  prezența \nDomniei Sale un nou gest de prietenie al Franței față de România.  \nDoamnelor și domnilor, \n                                                                                             60                                                                                          \n     \nReconcilierea  franco-germană  reprezintă  fundamentul \nUniunii  Europene  de  astăzi.  Cred  că  Robert  Schuman  și  Konrad \nAdenauer  ar  fi  mândri  de  cele  realizate,  însă  ar  exprima  și  unele \nnemulțumiri legate de Uniunea Europeană. \nDespre acestea din urmă doresc să vă vorbesc. Am pierdut \nrecent un membru, Marea Britanie, care într-un demers unilateral a \ndecis  să  ne  părăsească  -  lucru  pe  care  îl  regret.  Avem  tot  felul  de \nexcepții și opt out-uri pentru anumiți membri. Nu se respectă întocmai \ntratatele,  birocrația  rămâne  sufocantă,  uneori  există  un  tratament \ndiferențiat aplicat unor state membre sau opinii grav divergente între \nanumite state membre, în chestiunea valorilor fundamentale care stau \nla baza construcției europene. \nDoresc  să  fac  apel  la  solidaritate  și  echitate  în  interiorul \nUniunii  Europene,  foarte  bune  exemple  fiind  lupta  împotriva \npandemiei și finanțarea planurilor naționale de redresare și reziliență \nale statelor membre. \nTotuși, cred că a venit timpul să punem capăt discriminării la \ncare este supusă România, prin neacceptarea în spațiul Schengen, deși \nam  investit  sute  de  milioane  de  euro  în  aplicarea  sistemului  și  în \npofida faptului că din 2011 satisfacem criteriile de aderare. Această \nstare de fapt nu face decât să scadă încrederea cetățenilor români în \nUniunea  Europeană,  afectând  libera  circulație  a  persoanelor  și  a \nbunurilor. \nTotodată  pledăm  ca  pe  baza  unor  rezultate  concrete  – \nsubliniez, pe baza unor rezultate concrete – pe care le va obține țara \n                                                                                             61                                                                                          \n     \nnoastră în perioada următoare să se încheie aplicarea mecanismului de \ncooperare  și  verificare.  În  ceea  ce  ne  privește,  vom  susține  orice \nmăsură legislativă necesară în acest sens. \nSper să ne facem și noi treaba în plan intern și să ducem la \nbun  sfârșit  reformele  anunțate:  modificarea  Constituției,  reforma \nadministrativă,  în  sensul  aplicării  în  mod  real  a  principiului \nsubsidiarității și al unei descentralizări mult clamate în anii din urmă, \ndezvoltarea infrastructurii rutiere și feroviare, a celei din sănătate și \nînvățământ, a digitalizării etc. \nNe  dorim,  totodată,  ca  procesul  de  extindere  al  Uniunii \nEuropene în Balcanii de Vest să fie dinamizat, permițând oamenilor \ndin regiune să se bucure de șansa de a fi cetățeni ai Uniunii Europene, \ndiminuând în același timp influențe externe nefaste asupra regiunii.  \nSperăm că președinția Franței a Consiliului Uniunii Europene \nsă ne ajute în rezolvarea unei părți din aceste probleme, respectiv să \naducă progrese importante la aceste capitole. \nConform unui sondaj recent, încrederea cetățenilor români în \nUniunea Europeană este în continuare la una din cele mai înalte cote \ndin statele membre, iar în ceea ce privește încrederea lor în alte state \nde pe mapamond Germania este pe locul întâi, iar Franța pe locul trei. \nDoamnelor și domnilor, \nÎn concluzie, avem convingerea că apartenența României la \nUniunea Europeană este garanția pentru noi de a beneficia de pace, \ndemocrație  și  bunăstare  și  deci  Grupul  parlamentar  al  minorităților \n                                                                                             62                                                                                          \n     \nnaționale  va  continua  să  susțină  necondiționat  demersurile \nproeuropene ale României. \nVă mulțumesc frumos pentru atenție. (Aplauze.) \nDomnul Florin-Vasile Cîțu: \nMulțumim, domnule deputat. \nTot  din  partea  Grupului  parlamentar  al  minorităților \nnaționale, domnul Silviu Vexler.  \nDomnul Silviu Vexler: \nDoamnelor și domnilor, \nAm  învățat  și  am  crezut  întotdeauna  în  faptul  că  Uniunea \nEuropeană este construită pe șase valori fundamentale: respect pentru \ndemnitatea  umană,  libertate,  democrație,  egalitate,  stat  de  drept, \nrespectarea drepturilor omului, inclusiv cele ale minorităților. \nȘi  îmi  aduc  aminte,  în  acest  moment,  înmormântarea \ndoamnei  Simone  Veil,  prima  femeie  președinte  a  Parlamentului \nEuropean,  reprezentând  Franța,  supraviețuitor  al  lagărelor  de  la \nAuschwitz și Bergen-Belsen, și  mai ales un fragment din cuvintele \nspuse de președintele Macron, respectiv că este aici „pentru a exprima \no imensă recunoștință, în numele poporului francez, pentru unul din \ncei mai iubiți copii ai săi”. \nTotuși, în acest moment deosebit, aniversar, și care ar trebui \nsă fie vesel, domnule ministru Le Drian, doamnă ambasador Auer, îmi \ncer scuze și regret că a trebuit să fiți martor la declarațiile mistico-\nreligioase  ale  unui  coleg  care  atunci  când  nu  elogiază  criminali  de \n                                                                                             63                                                                                          \n     \nrăzboi și nu neagă Holocaustul, încearcă să șteargă din viziunea unei \nEurope moderne existența comunităților musulmane și evreiești. \nDomnule  senator  Lavric,  cu  toată  dorința  dumneavoastră, \nregret! \nSuntem aici și vom continua să fim aici, cu aceeași demnitate \ncu  care  am  contribuit  întotdeauna  la  construirea  și  modernizarea \nUniunii Europene. \nÎmi cer scuze pentru această intervenție! \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  deputaților  și  senatorilor  neafiliați,  doamna \nsenator Diana Șoșoacă. (Rumoare.) \nDoamna Diana Iovanovici-Șoșoacă: \nVă  mulțumesc.  (Este  îmbrăcată  în  ie  și  poartă  drapelul \nRomâniei pe umeri.) \nNu  credeam  că  arborarea  steagului  României  vă  va  stârni \natâtea  râsete!  Este  rușinos,  dar  ce  poți  să  îi  ceri  unui  astfel  de \nParlament?! \nMi  s-a  părut  inoportună  intervenția  domnului  Vexler,  în \ncondițiile în care nici măcar nu i s-a pronunțat numele! Mă fac și eu \navocatul domnului Lavric, pro bono, de data asta! \n                                                                                             64                                                                                          \n     \nSuntem la o aniversare de 15 ani și am auzit aici discursuri \ncare  mi-au  adus  aminte  de  Congresul  al  XIV-lea  al  Partidului \nComunist Român. \nMă așteptam la ceva mai mult din partea dumneavoastră, mai \nales că unii aveți vreo trei-patru legislaturi pe aici, deci ați putea cel \npuțin să învățați să nu mai citiți de pe hârtie, ci să și aveți un pic de \ninspirație pentru a purta discursuri. \nNu am auzi însă... elogii, bunăstare, deci trăim într-adevăr în \nlumi paralele. \nPoporul român trăiește într-o lume pe care dumneavoastră nu \no vedeți. Uniunea Europeană s-a format - și era bine cum s-a format - \npentru a avea o dezvoltare economică bună, să existe bunăstare, pentru \na concura Statele Unite ale Americii. Din păcate, după 15 ani în care \nni se spune că suntem parteneri egali ai statelor Uniunii Europene, nu \navem acces în Schengen. În schimb, avem firme austriece care ne-au \npreluat cam tot ce înseamnă petrol, gaz, bogății, avem firme franceze \ncare ne-au luat alte bogății, avem firme italiene care ne-au luat alte \nbogății. Nu e prost cine le ia, e prost cine le dă! În toți acești 15 ani, \nRomânia a pierdut cel mai mult. Da, într-adevăr, avem posibilitatea să \nne plimbăm în afara granițelor țării, dar, - ce să vezi?! - avem peste 10 \nmilioane de români în afara granițelor țării. Suntem țara cu cea mai \nmare migrație pe timp de pace, iar românii noștri sunt discriminați în \nUniunea Europeană! Nu am văzut ambasadele României că se luptă \npentru români și n-am văzut nici UE că se luptă pentru români, care \nsunt cetățeni egali în drepturi cu ceilalți cetățeni ai statelor europene. \n                                                                                             65                                                                                          \n     \nMai mult decât atât, în ultimii doi ani suntem siderați, mai \nales noi, juriștii, să vedem cum drepturile și libertățile fundamentale, \natât  din  Carta  drepturilor  omului,  dar  și  din  Carta  europeană  a \ndrepturilor  fundamentale  ale  Uniunii  Europene,  sunt  încălcate  cu \nobstinație! Se încalcă orice drept, în numele unui interes colectiv s-au \nanulat drepturile personale, ceea ce nu poate fi admis, pentru că asta \nfăceau comuniștii. \nNe-am  întors  în  timp,  iar  Uniunea  Europeană,  dacă  nu  se \ntrezește, va rămâne fără foarte multe state pentru că, îmi pare rău să o \nspun, nu că o doresc eu, eu încă mai cred că Uniunea Europeană poate \nsă se trezească și să revină la ceea ce a început. Dar 60% din români \nîși doresc ROExit. Atenție foarte mare! Și aveți grijă că anul acesta, \ndoamnelor  de  la  PNL  care  doriți  să  fiți  judecător  la  Curtea \nConstituțională și trageți sfori pentru acest lucru, pentru că vi s-a cerut \nsă anulați Constituția României în favoarea dreptului european. Așa \nceva... îi spun Uniunii Europene: „Pe aici nu se trece!”. Constituția \nRomâniei este cea mai de preț lege. În Constituție se află drepturi și \nlibertăți fundamentale europene. Respectăm dreptul european - dreptul \neuropean  poate  fi  cel  mult  complementar  -,  dar  nu  să  fie  superior \nConstituției României! \nMai mult decât atât, ...(Vociferări.) \nLăsați,  doamnă,  că  n-o  să  vă  aleagă  nimeni  la  Curtea \nConstituțională! \nMai mult decât atât... \n                                                                                             66                                                                                          \n     \nDoamna  Scântei,  lăsați,  că  știm...  Știți,  cu  milionul  ăla  de \neuro într-un an! \nVreau  să-i  amintesc  Uniunii  Europene  ce  înseamnă  aceste \nmotive de pe o ie românească. (Arată pe ia pe care o poartă.)  \nDa, fă-ți cruce! Poate așa vei deveni creștin, domnule! \nAceste  motive  sunt  milenare.  Aici,  pe  pământul  acesta \nromânesc,  s-au  descoperit  plăcuțele  de  la  Tărtăria,  primul  scris  din \nlume. Nici nu se inventase civilizația sumeriană! (Râsete.) \nAici... \nAșa este! Râdeți! Prostul râde când nu știe! \nPuneți mâna pe carte și citiți, că ați făcut de râs Parlamentul \nRomâniei!  \nPentru  România  steagul  României  este  acesta!  (Arată \ndrapelul.) Alt steag nu există! Pentru acest tricolor s-a murit! Și să-i \nmai  aducem  aminte  Uniunii  Europene  de  cruciadele  creștine,  când \ndomnitorii români stăteau aici de pavăză, astfel încât țările Europei să \nse dezvolte și să-și înalțe catedrale, unde acum ori sunt închise, ori \nsunt baruri și restaurante! \nUniunea Europeană trebuie să se trezească!  \nUitați-vă cum Ursula von der Leyen este într-un dosar penal \npentru contracte cu Pfizer! \nAți adus vaccinarea obligatorie ca unic drept și unică condiție \npentru a trăi! \nDomnul Florin-Vasile Cîțu: \nDoamnă senator, vă rog să vă îndreptați către sfârșit... \n                                                                                             67                                                                                          \n     \nDoamna Diana Iovanovici-Șoșoacă: \nO să mă îndrept către sfârșit, sfârșitul dumneavoastră! \nDomnul Florin-Vasile Cîțu: \nCele 10 milioane de români din străinătate vă mulțumesc. \nDoamna Diana Iovanovici-Șoșoacă: \nȘi voiam să vă mai spun un lucru. Pentru toți cei din Uniunea \nEuropeană care solicitați să ne vaccinăm și nu ne mai lăsați nici să \nrespirăm decât dacă ne vaccinăm: Dumnezeu nu este vaccinat și nu va \nfi niciodată! \nTrăiască România liberă și suverană! (Aplauze.) \nDomnul Florin-Vasile Cîțu: \nDin  partea  Grupului  parlamentar  al  PNL,  doamna  senator \nAlina Gorghiu. \nDoamna Alina-Ștefania Gorghiu: \nBună seara, stimați colegi! \nStimați invitați, \nÎntotdeauna  populismul  are  un  nume!  Dar  vă  asigur  că \nultimele minute vor fi ale unui discurs proeuropean, onest și autentic. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule ministru Le Drian,  \nStimată doamnă ambasador a Republicii Franceze,  \nStimați colegi, \n                                                                                             68                                                                                          \n     \n1 ianuarie 2007 a fost, într-adevăr, un moment de excepție \npentru noi toți și sunt, așa cum spuneau toți colegii mei, 15 ani  de \nUniune Europeană pentru România. \nCa națiune europeană, am aderat la un proiect politic care are \nla bază valori precum demnitatea, statul de drept, libertatea, egalitatea, \ntoleranța și, poate cel mai important dintre toate acestea, respectarea \ndrepturilor omului. Mult mai recent, spiritul Declarației de la Sibiu, \nadoptată în mai 2019, în România, a consfințit ceea ce este Europa de \nastăzi - o uniune a valorilor și a libertăților. \nStimați colegi senatori,  \nStimați colegi deputați, \nRezultatele  la  care  au  ajuns  statele  membre  ale  Uniunii \nEuropene, datorită integrării europene, vorbesc de la sine. Și pentru \nRomânia acest lucru a însemnat o creștere de aproape trei ori a PIB-\nului României, o creștere de patru ori a PIB-ului pe cap de locuitor, \nam beneficiat de fonduri europene pentru dezvoltare cu peste 46 de \nmiliarde  de  euro  mai  mult  decât  a  contribuit  România  la  bugetul \nUniunii, iar expresia „din fonduri europene” aduce multă mândrie și \ncertifică un lucru necesar și bine făcut. \nA fi european înseamnă însă multe lucruri, unele extrem de \nsimple, unele însă ceva mai complicate și provocatoare. \nCertificatul verde este un proiect european. \nDrepturile minorităților, de orice fel ar fi aceste minorități, și \ntoleranța, sunt valori europene. \nLa fel și respingerea discriminării și a excluziunii sociale. \n                                                                                             69                                                                                          \n     \nRespectarea  principiului  supremației  dreptului  european  în \ndomeniile stabilite prin tratate și cedarea de suveranitate, da, sunt, de \nasemenea,  principii  de  bază  ale  ideii  unității  europene.  La  fel  și \nrespectarea deplină a deciziilor Curții de Justiție a Uniunii Europene. \nNu poți, stimați colegi, să fii astăzi european o zi și a doua zi \nsă-ți  dai  haina  jos,  deși  mai  vedem  lucrul  acesta  în  discursuri  din \npricina populismului. Și atunci, în loc de oameni politici de stat, în loc \nde oameni politici înțelepți, vizionari, vezi lideri populiști care se bat \ncu  pumnul  în  piept,  nu  doar  în  România,  riscând  destrămarea \nproiectului european.  \nAcum, când lumea întreagă se confruntă cu noi și noi crize de \nsănătate,  economice,  ecologice,  tensiuni  geopolitice,  România  vă \nasigur că va contribui din plin la proiectul viitorului Europei.  \nVom  avea  o  Uniune  mai  puternică,  mai  rezilientă,  mai \nconvergentă, mai solidară. Și când vorbim de viitor trebuie să știm \nlimpede că avem ca stat european și obligații, dar avem și drepturi. \nSunt speranțe puse în 2007 și unele dintre ele încă nematerializate.  \nVorbea colegul nostru de la UDMR despre aderarea la spațiul \nSchengen. \nDa, este un drept al României, îndeplinim de mult timp toate \ncriteriile și condițiile tehnice și îi rugăm pe partenerii europeni să țină \ncont de acest lucru și să ne sprijine în acest demers al României.  \nȘi adoptarea monedei euro este un alt proiect pentru care ne \npregătim și probabil că o să ne pregătim mai serios de acum încolo. \n                                                                                             70                                                                                          \n     \nDeși  în  acești  15  ani  au  existat  foarte  multe  provocări, \nRomânia rămâne în continuare, în ciuda celor pe care le-ați auzit mai \ndevreme, una dintre cele mai favorabile țări pentru construcția Uniunii \nEuropene. \nUn  sondaj  recent,  de  acum  două  zile,  arată  că  peste  75% \ndintre români susțin în continuare proiectul european. \nDa,  e  îmbucurător  că  noi,  românii,  credem  în  această \nconstrucție,  iar  eu,  ca  un  cetățean  proeuropean  convins,  cred  că  și \nEuropa își va onora la rândul său toate obligațiile față de România. \nVă mulțumesc, stimați colegi, pentru această oportunitate. \nMulțumesc, domnule ministru, Excelență, pentru îngăduință. \nO seară plăcută! (Aplauze.) \nDomnul Florin-Vasile Cîțu: \nMulțumim, doamnă senator. \nDoamnelor și domnilor,  \nAm încheiat intervențiile. \nMulțumindu-vă pentru participare, vă rog să-mi permiteți să \ndeclar închisă ședința solemnă – așa se voia – comună a Senatului și \nCamerei Deputaților. \nVă mulțumesc.  \n \nȘedința s-a încheiat la ora 19.43. \n \n \n \n "
    },
    "11": {
        "start_text": "Domnul Angel Tîlvăr:",
        "start_index": -1,
        "end_text": "Domnul Florin-Vasile Cîțu:",
        "end_index": -1,
        "text": "                                                                       1                                                                                          \n     \n02 februarie 2022 – ședință comună \n \n \nS U M A R \n \n1.  Alocuţiuni consacrate aniversării a 15 ani de  2. \nla aderarea României la Uniunea Europeană. \n \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \nS T E N O G R A M A \nședinței solemne comune \n a Camerei Deputaților și Senatului \nconsacrată aniversării a 15 ani \nde la aderarea României la Uniunea Europeană. \n \nȘedința a început la ora 17.37. \nLucrările şedinţei au fost conduse de domnul senator Florin-\nVasile Cîțu, președintele Senatului, asistat de domnul deputat Andrei-\nRăzvan Lupu, secretar al Camerei Deputaților, și de domnul senator \nIon-Narcis Mircescu, secretar al Senatului.  \nDin  prezidiu  a  făcut  parte  și  domnul  deputat  Ion-Marcel \nCiolacu, preşedintele Camerei Deputaţilor. \nDomnul Florin-Vasile Cîțu: \nStimați colegi, \nVă rog să luați loc, să începem. \nDomnule președinte al Camerei Deputaților, \nDomnule prim-ministru, \nDomnule  Jean-Yves  Le  Drian,  ministrul  pentru  Europa  și \nafaceri externe al Republicii Franceze, \nDistinși reprezentanți ai cultelor religioase, \nDoamnelor și domnilor senatori și deputați, \nDoamnelor şi domnilor miniștri, \n                                                                                             3                                                                                          \n     \nExcelențele  Voastre,  doamnelor  și  domnilor  ambasadori, \nreprezentanți ai misiunilor diplomatice, \nStimați invitați, \nOnorată asistență, \nVă  rog  să-mi  permiteţi  să  declar  deschisă  şedinţa  solemnă \ncomună  de  astăzi,  a  Senatului  și  Camerei  Deputaților,  dedicată \naniversării a 15 ani de la aderarea României la Uniunea Europeană. \nDoamnelor şi domnilor, \nVă  invit  să  ascultăm  Imnul  naţional  al  României  și  Imnul \nUniunii Europene! \n(Se intonează Imnul naţional „Deşteaptă-te, române!”. \nSe intonează Imnul Uniunii Europene.) \nDoamnelor și domnilor senatori și deputați, \nOnorați invitați, \nÎl  invit  la  tribună  pe  Excelența  Sa,  domnul  Jean-Yves  Le \nDrian,  ministrul  pentru  Europa  și  afaceri  externe  al  Republicii \nFranceze. \nDomnul  Jean-Yves  Le  Drian  (ministrul  pentru  Europa  și \nafaceri externe al Republicii Franceze): \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDoamnelor și domnilor miniștri, \nDoamnelor și domnilor deputați și senatori, \n15 ani după aderarea României la Uniunea Europeană. \n                                                                                             4                                                                                          \n     \nSunt  deosebit  de  fericit  să  fiu  astăzi  la  București  pentru  a \nsărbători împreună cu dumneavoastră acest eveniment care a fost un \nprogres pentru toți europenii, pentru că de 15 ani încoace Uniunea \nnoastră  este  mai  puternică  și  mai  completă  pentru  că  și \ndumneavoastră, România, faceți parte din ea. \nȘi nu spun acest lucru numai în numele prieteniei care unește \nnațiunile  noastre,  o  prietenie  înrădăcinată  în  istoria  culturală, \nintelectuală și politică pe care o împărtășim împreună. Prietenie care \nne amintește de tinerețea petrecută la Paris a părinților fondatori ai \nRomâniei  moderne  –  Alexandru  Ioan  Cuza,  Vasile  Alecsandri  sau \nchiar și Brătianu, familia Brătianu, tată și fiu. O prietenie care ni se \namintește de fiecare dată când pronunțăm numele lui Enescu, Brâncuși \nsau Cioran, care ne-au adus atât de mult cu toții. O prietenie care, \ndupă Revoluția Română, s-a exprimat prin numeroase manifestări de \nsolidaritate, de care eu îmi amintesc încă și acum, păstrez o amintire \nfoarte proaspătă a acestor manifestări. Și o prietenie care adeseori - și \neste o mare onoare pentru noi - se pronunță, se vorbește „en français” \n-  în  franceză,  această  limbă  care  a  fost  o  limbă  de  libertate  și  de \ncunoaștere  pentru  tinerii  români  care  au  studiat-o  în  anii  cei  mai \nsumbri  ai  istoriei  dumneavoastră  și  care  astăzi  vă  înscrie  pe  mulți \ndintre  dumneavoastră  într-o  comunitate  de  300  de  milioane  de \nfrancofoni de peste tot în lume. \nSpun acest lucru, de asemenea, pentru că Franța prezidează \nastăzi  Consiliul  Uniunii  Europene,  și  această  responsabilitate  ne \n                                                                                             5                                                                                          \n     \npermite  să  apreciem  atuurile,  avantajele  care  dau  putere  Europei \nnoastre. \nIncontestabil, economia dumneavoastră s-a poziționat treptat \npe sectoare de viitor, și angajarea dumneavoastră în Europa Apărării, \ninclusiv în Sahel, se numără printre toate aceste atuuri ale Europei. \nCând  v-ați  alăturat  Uniunii,  în  2007,  România  și-a  reluat \nlocul  care  îi  corespunde  în  inima  Europei  noastre.  A  fost  un  pas \nsuplimentar pe drumul care v-a permis să dați pagina, să lăsați în urma \ndumneavoastră  mai  multe  decenii  de  dictatură,  penurii  și  regim \narbitrar. A fost, de asemenea, un pas în plus pe drumul care, după un \nsecol de conflicte și despărțiri, ne-a condus împreună la reunificarea \nEuropei noastre. Și, într-adevăr, vorbesc despre reunificare. Am spus \nacest  lucru  la  Praga,  când  comemoram  revoluțiile  din  1989,  ca,  de \nexemplu, cea care a început pentru dumneavoastră la Timișoara, în \nstrigăte de libertate și dreptate. \nȘi  repet  în  fața  dumneavoastră  astăzi  -  decât  să  folosesc \ncuvântul „extindere”, care oarecum ne îndepărtează unii de ceilalți, eu \nprefer termenul „reunificare”, pentru că el ne apropie unii de ceilalți. \nMomentul istoric din 2007, pe care îl sărbătorim astăzi, a fost \npregătit de momentul istoric din 1989, când Europa noastră a putut, în \nsfârșit, să se regăsească pe sine însăși, când în sfârșit am început să \nvindecăm  împreună  această  rană  deschisă  în  1945  în  inima \ncontinentului european deja greu încercat și dezorientat de 3 decenii \nde  tragic  război  civil.  Când,  în  sfârșit,  Cortina  de  Fier  care  ne \n                                                                                             6                                                                                          \n     \ndespărțea  s-a  prăbușit,  s-a  prăbușit  și  noțiunea  total  artificială  de \n„Europa de Est”, care ne despărțea și ea, de asemenea. \nÎntr-adevăr, națiunile noastre sunt diferite, sunt diverse, dar \nnu  a  existat  dintotdeauna  decât  o  singură  Europă,  cea  pe  care \nîmpreună o numim „a noastră”, cea pe care ne-a înapoiat-o anul 1989. \nAceste două drumuri, în realitate, se confundă și nu fac decât \nunul  singur.  Este  calea  pe  care  ne-o  deschidem  noi,  în  calitate  de \neuropeni, înspre un orizont de progres care ne reunește. Un orizont de \nlibertate  și  de  democrație  ordonat  în  funcție  de  principiile \nfundamentale  ale  Uniunii  noastre  -  respectarea  statului  de  drept,  a \ndrepturilor  omului,  a  drepturilor  minorităților,  respectarea  libertății \npresei  și  libertăților  universitare.  Un  orizont  de  progres  social \nîmpărtășit, pentru că concetățenii așteaptă în mod legitim de la Europa \nca ea să fie prosperitatea în serviciul solidarității, în dimensiunea cea \nmai concretă a vieților lor. Și un orizont, de asemenea, de reunificare a \nmemoriilor noastre în toată diversitatea lor, ca să putem regăsi firul \nistoriei  europene  și  pentru  a  putea  scrie  împreună  noi  pagini  din \naceastă istorie. \nAcest orizont comun ne permite să mergem înainte, astăzi, \nîntr-o  lume  plină  de  amenințări  și  de  provocări  legate  de  mediu, \ntehnologice, economice și geopolitice, afirmând această suveranitate \neuropeană care astăzi, în fața noului context internațional, este cea mai \nbună  garanție  a  suveranităților  noastre  naționale,  pe  care  ea  le \nconsolidează fără să le știrbească. \n                                                                                             7                                                                                          \n     \nȚările  care,  cum  a  fost  cazul  în  România,  au  fost  supuse \njugului  funestei  doctrine  Brejnev  știu  că  suveranitatea  nu  poate  fi \nlimitată, ea există sau nu există, și dacă ni se confiscă, atunci trebuie \nsă o recucerim, așa cum ați făcut-o și dumneavoastră. \nÎn schimb, dacă hotărâm cu toții, împreună, putem să-i dăm o \nprelungire colectivă, pentru a o apăra mai bine, adică pentru a apăra \nmai bine capacitatea noastră de a ne face propriile alegeri și să nu ne \nsupunem strategiilor de dependență, de predare, de exploatare și de \ningerință,  care  conturează  astăzi  o  sălbăticire  îngrijorătoare  a  vieții \ninternaționale. \nAfirmând împreună suveranitatea noastră, împreună, cei 27, \nne acordăm mijloacele pentru a rezista acestei schimbări. \nSuveranitatea    europeană  este,  pur  și  simplu,  condiția \nposibilității  exercitării  depline  a  suveranităților  naționale  în  secolul \nXXI.  Acesta  este  sensul  pe  care  dorim  să-l  dăm  celei  de-a  13-a \npreședinții franceze a Consiliului UE, să declinăm, să afirmăm acest \nprincipiu imperativ politic și geopolitic de suveranitate europeană în \ntoate  domeniile,  împreună  cu  dumneavoastră  și  cu  toți  cei  27  de \nparteneri. Acesta este sensul marilor întâlniri pe care le pregătim  – \nSummitul  UE  -  Uniunea  Africană,  Forumul  ministerial  pentru \ncooperare  în  Indo-Pacific  și,  de  asemenea,  Summitul  privind  noul \nmodel european de creștere și, de asemenea, apărarea de către șefii de \nstat și de Guvern a Primei Cărți Albe a Apărării Europene, busola \nnoastră strategică. \n                                                                                             8                                                                                          \n     \nCe mă surprinde, uitându-mă la drumul pe care l-am parcurs \nîmpreună din 2007, este că proiectul nostru european este suficient de \nputernic  pentru  a  fi  atât  ceea  ce  ne  permite  să  vindecăm  rănile \nsecolului XX și, de asemenea, ne permite să intrăm în secolul XXI \nputernici, mulțumită identității noastre. \nȘi, bineînțeles, avem această dublă forță, și de aceea susținem \nperspectiva europeană a Balcanilor de Vest, care are un sens deplin, \navând în vedere trecutul și viitorul. \nPreședintele Macron a repetat acest lucru acum câteva zile, la \nParlamentul European de la Strassbourg - pentru noi, Balcanii de Vest \nîși au locul în Uniunea Europeană. \nIată  de  ce,  sub  președinție  franceză,  vom  organiza,  de \nasemenea, o conferință care va avea ca obiectiv să avansăm împreună \nînspre această nouă etapă a reunificării noastre europene, bazându-ne \nîn  special  pe  principiile  metodologiei  revizuite  a  negocierilor  de \nadeziune. \nIată  de  ce,  din  punctul  meu  de  vedere,  iată  ce  sărbătorim \nastăzi – un progres european. \nDar  actualitatea  ne  amintește  că  acest  imens  progres  se \nlovește astăzi de riscul unei regresiuni majore. \nUnii,  într-adevăr,  ar  vrea  să  ne  tragă  înapoi  înspre  lumea \nstabilită la Ialta, din care curajul și angajamentul dumneavoastră în \nconstrucția  europeană  ne-au  smuls.  Și  nu  vom  putea  accepta  acest \nlucru fără să renunțăm la tot ceea ce am construit împreună și la toate \nperspectivele de viitor pe care le-am adoptat. \n                                                                                             9                                                                                          \n     \nIată de ce, din punctul meu de vedere, una dintre cele mai \nmari provocări, căreia trebuie să-i răspundem astăzi, este să restabilim \no relație de stabilitate și de previzibilitate cu Rusia. Este o provocare \ncare se adresează unei întregi generații, dar este, în același timp, o \nprovocare urgentă, deoarece este din ce în ce mai clar, de mai mulți \nani, și cu atât mai mult astăzi, că vecinul nostru rus a hotărât să se \npoarte ca o putere care cauzează dezechilibre, refuzând să respecte \nmarile principii ale securității europene, pe care, amintesc, sunt fapte, \nRusia acceptase aceste principii, cu noi, la Helsinki, în '75, la Paris, în \n1990.  Ea  încearcă  astăzi  să  impună  o  logică  de  zone  de  influență \nfondată  pe  slăbirea  și  limitarea  suveranității  statelor  limitrofe  și \namenințând  anumiți  aliați  ai  noștri,  ai  NATO  și  parteneri  ai  UE  și \ndesfășurând manevre de ingerință chiar pe teritoriul Uniunii Europene \nși al NATO. \nPentru a găsi un nou echilibru cu vecinul nostru rus trebuie să \nformulăm  principii  cu  aliații  și  partenerii  noștri.  Și  tocmai  aceasta \nfacem. \nDar trebuie, de asemenea, ca noi, europenii, așa cum am început \ndeja să facem, trebuie să articulăm conținutul acestor principii, pentru \ncă această sarcină ne duce la chestiuni care nu afectează pe nimeni atât \nde  mult  ca  pe  noi  -  chestiunea  reunificării  continentului  nostru,  al \ncărui preț l-am amintit, chestiunea securității într-o lume de jocuri de \nputere și de raport de forțe care, în această lume, ia o cotitură înspre \nsălbăticire. Numai aceasta ne permite să rămânem actori ai destinului \nnostru, stăpâni pe destinul nostru, tocmai pentru că suntem uniți. \n                                                                                             10                                                                                          \n     \nȘi întrebarea care ni se pune astăzi este următoarea - cum să \nfacem față împreună? \nDin  punctul  meu  de  vedere,  răspunsul  se  declină  în  trei \npuncte. \nMai întâi, arătând că principiile fundamentale ale organizării \nsecurității  colective  în  Europa  nu  sunt  negociabile.  Mă  gândesc  la \nsuveranitatea  statelor,  care  trebuie  să  fie  pe  deplin  respectată, \ninviolabilitatea  frontierelor  și  integritatea  teritorială  a  statelor, \nlibertatea  pe  care  o  are  fiecare  stat,  să-și  hotărască  alianțele  și \norganizațiile la care dorește să adere și, în plus, la drepturile omului și \nlibertățile fundamentale, a căror aplicare este universală. \nNimic, astăzi, nu ar putea justifica slăbirea acestor principii \ncare se află în centrul, repet, Actului Final al Helsinki și al Cartei de la \nParis,  pe  care  Rusia  le-a  acceptat.  Tocmai  aceste  principii  sunt \namenințate astăzi de către Rusia. \nÎn ceea ce privește Ucraina, vreau să fiu deosebit de clar - \nRusia trebuie să fie conștientă de lovitura pe care și-ar da-o sie însăși \ndacă ar purta un nou atac împotriva acestei țări, pentru că europenii nu \nar accepta acest lucru, ne-am luat cu toții angajamentul solemn și încă \nde pe acum am început să pregătim sancțiunile masive pe care le-am \nadopta, fără să ezităm față de Rusia, dacă se va ajunge până acolo. \nPe  baza  acestor  principii,  responsabilitatea  noastră  este  să \nîncercăm să definim împreună cu Rusia termenii unui dialog exigent \nprivind reglementarea relației noastre de concurență strategică. Acest \ndialog este indispensabil, cu condiția ca el să fie purtat pe baza unei \n                                                                                             11                                                                                          \n     \nordini de zi pe care am hotărât-o noi, împreună, pentru că vedem că \nastăzi, fără reguli, o coabitare cu Rusia este o coabitare instabilă și \npericuloasă. \nPe termen scurt, prioritatea noastră trebuie să fie să căutăm \ncalea unei detensionări. Este efortul căruia ne consacrăm, în cadrul \nformatului Normandia, împreună cu Germania, pentru a obține gesturi \ncare să permită să ajungem la implementarea Acordurilor de la Minsk. \nAceste eforturi au fost reluate la Reuniunea de la Paris, acum câteva \nzile, și se vor continua. \nMai pe larg, de 20 de ani am asistat la distrugerea treptată a \ntuturor regulilor care încadrau concurența strategică, ceea ce ne-a dus \nîn fond la o lume care este cea a anilor '60, adică la o lume unde \ncompetiția militară și strategică riscă să se exprime în stare pură, fără \nnicio regulă, fără nicio constrângere. \nÎntr-adevăr, tratatele care ne legau nu mai există sau nu mai \nsunt în concordață cu realitățile militare contemporane. \nTrebuie, deci, fără să cedăm nimic din respectul pe care îl \ndatorăm  marilor  principii  menționate  adineauri,  trebuie,  deci,  să \nnegociem  regulile  adaptate  provocărilor  actuale,  că  e  vorba  de \narmamentele nucleare strategice, care fac obiectul unui dialog între \nRusia  și  Statele  Unite,  pe  care  și  noi  ne  coordonăm  strâns  cu \nWashingtonul,  sau  că  este  vorba  de  armamentele  convenționale, \nexercițiile militare sau mecanismele de previzibilitate ale activităților \nmilitare. \n                                                                                             12                                                                                          \n     \nÎn cadrul acestui dialog, europenii trebuie să poarte o viziune \nși  poziții  comune,  folosindu-se  de  mecanismele  de  coordonare \nexistente. \nȘi, în sfârșit, având în vedere că ne angajăm în acest dialog \ncu  Rusia  alături  de  aliații  noștri,  dar  și  în  calitate  de  europeni, \nîncercăm să facem să se audă un singur glas european de fiecare dată \ncând este vorba de securitatea europeană, reafirmând, în același timp, \nangajamentul  nostru  deplin  în  cadrul  NATO  și  al  politicii  sale  de \napărare și de descurajare. \nPrima  etapă  a  integrării  României  într-o  comunitate \neuroatlantică  de  solidaritate  și  responsabilitate  a  fost  aderarea  sa  la \nNATO,  în  2004.  Este  mândria  noastră  că  am  contribuit  la  această \nintegrare și, de asemenea, suntem mândri astăzi, în calitate de aliat, \npartener  european  și  țară  prietenă,  să  ne  aflăm  alături  de \ndumneavoastră  în  aceste  vremuri  când  contextul  de  securitate  se \ndegradează  la  frontierele  dumneavoastră,  și  ele  sunt  astăzi  și \nfrontierele noastre. \nAcesta este sensul anunțului făcut de președintele republicii, \nprivind  disponibilitatea  noastră,  să  contribuim  la  noi  măsuri  de \nreasigurare  în  beneficiul  României.  Acest  angajament  se  înscrie  în \ncontinuitatea acțiunii noastre pentru securitatea noastră comună, ca și \nmisiunile de poliție aeriană și în cadrul misiunilor eFP, prezențelor \navansate în Estonia și Lituania pe care Franța le va menține. \nSpun, de asemenea, că intransigența față de principii, atunci \ncând  stabilitatea  și  securitatea  continentului  nostru  se  află  în  joc, \n                                                                                             13                                                                                          \n     \ncăutarea unui dialog exigent cu Rusia, un angajament concret, atât în \nApărarea  Europeană,  cât  și  în  Alianța  Atlantică,  numai  astfel  vom \nputea să afirmăm ceea ce suntem în mod colectiv, adică o mare putere \ncapabilă să-și apere propriile interese și să se facă respectată, o putere \nde  echilibru  și  de  stabilitate  care  își  manifestă  atașamentul  față  de \nreguli. \nIată, dragi prieteni, ceea ce doream să vă spun la această a \n15-a aniversare a aderării României la Uniunea noastră. \nÎn numele istoriei europene care ne-a reunificat, în numele \nviitorului  de  suveranitate  pe  care  îl  putem  construi  împreună  și  în \nnumele  fermității  și  unității  pe  care  o  demonstrăm  astăzi  pentru  a \npăstra aceste cuceriri și pentru a apăra acest orizont, vă mulțumesc. \n(Aplauze.) \nDomnul Ion-Marcel Ciolacu: \nÎl  invit  la  tribună  pe  domnul  Florin  Cîțu,  președintele \nSenatului României. \nDomnul Florin-Vasile Cîțu: \n(Coboară la tribună.) \nDomnule președinte al Camerei Deputaților, \nDomnule prim-ministru, \nDomnule  Jean-Yves  Le  Drian,  ministrul  pentru  Europa  și \nafaceri externe al Republicii Franceze, \nDistinși reprezentanți ai cultelor religioase, \nDoamnelor și domnilor senatori și deputați, \n                                                                                             14                                                                                          \n     \nDoamnelor şi domnilor miniștri, \nExcelențele  Voastre,  doamnelor  și  domnilor  ambasadori  și \nreprezentanți ai misiunilor diplomatice, \nStimați invitați, \nOnorată asistență, \nIntrarea  în  Uniunea  Europeană  este  benefică  pentru  toți \nromânii, dar în același timp necesară, chiar dacă unii dintre noi au alte \nopinii. \nPoate prea des, în ultimii ani, unii politicieni s-au folosit sau \nau promovat negativ aderarea României la Uniunea Europeană. \nTotuși, este o realitate de necontestat faptul că aderarea la \nUniunea Europeană a adus bunăstare, libertate, securitatea României, \ncare  astăzi  este  mai  importantă  decât  oricând,  și  a  românilor, \nindiferent de forma ei, definită de Constituție, alimentară, financiară, \nsocială sau sanitară. \nCele mai mari câștiguri pentru România și români sunt cele 3 \nmari libertăți care nu au existat înainte de aderare – libera circulație a \npersoanelor, a mărfurilor și a capitalurilor. \nDacă ne uităm în jurul României, toate țările au luat o decizie \nimportantă. Noi am luat decizia că suntem o țară europeană. A fost \nprima dată în istoria României când a existat consens transpartinic, \ntoate partidele politice s-au pus de acord cu privire la drumul european \nal țării noastre. \nAceastă aderare a atins și a pătruns toate nivelurile societății \nromânești. \n                                                                                             15                                                                                          \n     \nNivelul politic - România face parte acum din marile familii \npolitice europene. \nTotuși, în România, unii politicieni au tendința să dea vina pe \nUniunea  Europeană  pentru  toate  nerealizările  lor,  pentru  lucruri  ca \ndistrugerea  industriei  și  pentru  faptul  că  nu  se  mai  cumpără  doar \nproduse românești, ci și produse străine. \nAdevărul este exact invers - aderarea la Uniunea Europeană a \ncreat calea pentru ca poporul român să vorbească și să aplice lucruri \nca: standarde internaționale, competență, profesionalism, meritocrație, \nevaluare, piață liberă, cu care am început să ne obișnuim la doar câțiva \nani după aderare. \nPentru mine și pentru Partidul Național Liberal, aderarea la \nUniunea  Europeană  a  constituit  un  prilej  prin  care  fundamentele \nliberale au avut ocazia să se afirme și să demonstreze că fac parte din \npolitica europeană. \nȘi, da, astăzi ia românească este una dintre cele mai apreciate \nproduse românești în Uniunea Europeană, iar Dacia Duster - care, nu \nștiu,  este  o  mașină  românească  făcută  de  o  firmă  franțuzească  sau \ninvers - este în topul preferințelor cumpărătorilor din Franța, Olanda și \nGermania. \nCel mai mare câștig al României și al românilor este că nu ne \nmai  bucurăm  doar  noi  de  produsele  românești  și  le-am  dat  ocazia \ntuturor să se bucure de acestea. \nÎn esență, lucrul important este că Uniunea Europeană ne-a \nadus împreună. Împreună cu marile națiuni cu tradiții din Europa, de \n                                                                                             16                                                                                          \n     \nla egal la egal. Ne-a permis practic să ne întoarcem într-un loc căruia \nRomânia i-a aparținut dintotdeauna. \nEuropa înseamnă că ne apărăm împreună, creștem împreună, \nfacem planuri pentru viitor împreună. \nA  permis  multor  români  care  nu-și  găseau  satisfacția \nprofesională  sau  materială  în  țară  să  o  facă  în  interiorul  familiei \nUniunii Europene, dar ei neuitând niciodată că sunt români. \nTinerii noștri, viitorul nostru, pot astăzi să se formeze și să \nstudieze ușor și liber oriunde în Europa. \nÎn ultimii 15 ani, România a progresat ca națiune europeană, \noportunitățile de muncă, de studiu, de investiții au crescut exponențial. \nDecalajul economic - așa cum s-a văzut și în cel mai recent \nraport al OECD  - și social, în comparație cu țările occidentale,  s-a \nmicșorat.  Am  devenit  o  societate  mai  atractivă  pentru  investitorii \nstrăini  și  pentru  marile  companii  internaționale,  iar  demnitatea, \nlibertatea,  drepturile  individuale  ale  omului  și  egalitatea  au  devenit \nvalori de necontestat. \nRomânia a contribuit în mod constant, prin acțiuni comune, la \nîmbunătățirea mecanismelor de dezvoltare ale UE și la perfecționarea \ninstrumentelor politice stabilite la nivel comunitar. \nPrin unitate și solidaritate, am gestionat una dintre cele mai \ndificile crize sanitare pe care UE le-a traversat încă de la fondarea \nComunității Europene. \nPrin reformele pe care și le-a asumat, România este astăzi un \nactor  european  care  poate  să  asigure  continuitate  în  susținerea \n                                                                                             17                                                                                          \n     \nstabilității și predictibilității sistemului fiscal. Continuă să faciliteze un \ndialog onest și echilibrat cu toți investitorii și să identifice soluții de \ndezvoltare economică pe termen mediu și lung. \nSuntem puternic angajați în asigurarea securității și stabilității \ngranițelor de est, iar evoluția complexă și imprevizibilă a situației din \nproximitatea țării noastre ne determină să ne consolidăm și postura de \nfurnizor important de securitate și stabilitate. \nDe aceea, vă spun foarte clar - viitorul României este strâns \nlegat de viitorul construcției europene. \nEforturile  noastre  trebuie  concentrate  pe  identificarea  unor \ndirecții care să faciliteze creșterea sustenabilă a calității vieții tuturor \ncetățenilor. \nÎn  același  timp,  viziunea  și  acțiunile  noastre  comune  la \nnivelul UE trebuie să fie calibrate schimbărilor ample care se produc \nchiar acum, sub ochii noștri, la nivel regional și european. \nPentru  mine  și  pentru  Partidul  Național  Liberal,  Uniunea \nEuropeană este singura opțiune. \nVă mulțumesc. (Aplauze.) \n(Revine la prezidiu.) \nÎl invit la tribună pe Excelența Sa, domnul Marcel Ciolacu, \npreședintele Camerei Deputaților. (Râsete. Aplauze. Vociferări.) \nDomnul Ion-Marcel Ciolacu: \nDomnule ministru pentru Europa și afaceri externe al Franței, \nExcelența Voastră, domnule președinte al Senatului,  \nDomnule prim-ministru,  \n                                                                                             18                                                                                          \n     \nDoamnelor și domnilor miniștri, \nStimați reprezentanți ai cultelor religioase, \nDoamnelor și domnilor europarlamentari,  \nStimați reprezentanți ai Corpului Diplomatic, \nDistinși invitați, \nDomnule prim-ministru Adrian Năstase,  \nDomnule prim-ministru Călin Popescu-Tăriceanu, (Aplauze.) \nCu mare bucurie vă urez un călduros bine ați venit la ședința \nsolemnă comună pentru aniversarea a 15 ani de la aderarea României \nla Uniunea Europeană! \nÎncă de la apariția statului român modern, poporul român a \nîmbrățișat, cu entuziasm și pasiune, cultura occidentală și, în special, \npe cea franceză.  \nÎn perioada pașoptiștilor, în cea a regalității, în timpul și între \ncele  două  Războaie  Mondiale,  alegerea  românilor  a  fost  mereu \nEuropa.  \nDupă o îndepărtare forțată în anii comunismului, anul 1989 a \nînsemnat  reafirmarea,  cu  toată  puterea  și  determinarea  unui  popor \ndornic de libertate, apartenenței la proiectul european.  \nA  urmat  un  drum  lung,  marcat  de  numeroase  decizii  și \nreforme dificile, dar care a culminat, în anul 2007, cu unul dintre cele \nmai  semnificative  momente  ale  istoriei  noastre  recente,  aderarea  la \nUniunea Europeană. Acel moment a fost o mare victorie a României, \ndar, în egală măsură, și o victorie a Europei.  \n                                                                                             19                                                                                          \n     \nÎn contextul prezenței la București a domnului ministru Le \nDrian, aș dori să remarc faptul că țara Domniei Sale a fost, în istorie, \nunul dintre marii susținători ai României. \nDe aceea, domnule ministru, vă mulțumesc pentru gestul de \nmare prietenie de a vă alătura în cadrul acestei ședinței solemne, mai \nales având în vedere agenda dumneavoastră atât de complexă în acest \nsemestru al președinției franceze a Consiliului Uniunii Europene.  \nDistinsă audiență, \nUniunea Europeană este un proiect în continuă dezvoltare, al \ncărei viitor îl conturăm împreună.  \nÎn  vremurile  bune  ne  bucurăm  de  prosperitate,  de  libera \ncirculație, de oportunitatea de a avea studii și cariere paneuropene, iar \nîn vremurile grele ne bucurăm de protecția și solidaritatea europeană.  \nMecanismul  european  de  redresare  și  reziliență,  și  din \nperspectiva României, PNRR, reprezintă o șansă extraordinară pentru \nalinierea economiei noastre la cele mai moderne standarde.  \nAcum traversăm un context geopolitic extrem de complicat. \nMai întâi criza pandemică, la care se adaugă evoluțiile deosebit de \nîngrijorătoare de la frontiera de est. \nDupă cum știți, România este un partener de încredere atât \ndin punct de vedere militar și al prezenței sale în NATO, cât și din \npostura de gardian al frontierelor externe ale Uniunii Europene, prin \nparticiparea la misiunile Frontex.  \nSuntem convinși că o vecinătate sigură, cu țări prospere și \nstabile, reprezintă cea mai bună cale spre propria pace.  \n                                                                                             20                                                                                          \n     \nSalut,  cu  acest  prilej,  acțiunile  care  vizează  avansarea \nparcursului european al statelor din Balcanii de Vest și intensificarea \ndialogului cu statele Parteneriatului Estic.  \nStimați oaspeți,  \nNe  aflăm  în  Anul  european  al  tineretului,  un  moment  de \nrecunoaștere  a  provocărilor  pe  care  le-au  avut  tinerii  pe  perioada \npandemiei. \nEste  un  moment  cu  atât  mai  bun  să  ne  amintim  că  tinerii \nnoștri  sunt  cei  care  vor  trăi  în  lumea  pe  care  noi  o  construim.  Ei \ntrebuie să se regăsească atât în valorile generoase care au condus la \ncrearea Uniunii, cât și în deciziile cele mai concrete care vor avea un \nimpact direct asupra vieții lor de zi cu zi.  \nLa  15  ani  de  la  aderarea  României  la  Uniunea  Europeană \navem nevoie de un nou pact politic, precum momentul Snagov, care să \ndea direcție României în Uniunea Europeană în perioada următoare – \no  nouă  agendă  europeană  pentru  țara  noastră,  care  să  asigure \ndezvoltarea României și folosirea oportunităților disponibile la nivel \neuropean în interesul românilor. \nDe  aceea,  închei  acest  discurs  cu  gândul  că  trebuie  să  le \noferim tinerilor noștri tot sprijinul de care au nevoie, pentru ca și ei să \nlupte la rândul lor pentru visul Europei unite.  \nVă mulțumesc. (Aplauze.) \nDomnul Florin-Vasile Cîțu: \nMulțumim. \n                                                                                             21                                                                                          \n     \nÎl invit la tribună pe Excelența Sa, domnul Nicolae  Ciucă, \nprim-ministrul României. \nDomnul Nicolae Ionel Ciucă (prim-ministrul României): \nDomnule președinte al Camerei Deputaților,  \nDomnule președinte al Senatului României, \nDomnule ministru Le Drian,  \nDistinși membri ai Parlamentului României, \nDistinși membri ai Guvernului, \nDistinși reprezentanți ai cultelor religioase, \nStimați membri ai Corpului diplomatic acreditat la București, \nDoamnelor și domnilor, \nȘedința solemnă de astăzi este un moment important de bilanț \nși perspectivă. Cei 15 ani de la  aderarea României au echivalat cu \ntransformări  semnificative  în  beneficiul  cetățenilor  noștri.  De \nasemenea,  a  fost  o  perioadă  în  care  am  înțeles  importanța  și  am \nsusținut o Uniune Europeană puternică, solidară, coezivă. România și-\na  dorit  să  intre  în  Uniune  și  a  fost  primită  ca  urmare  a  voinței \nromânilor  care  și-au  dorit  democrație,  libertate,  economie  de  piață \natunci  când  au  ieșit  în  stradă  pentru  a  răsturna  regimul  totalitar \ncomunist. \nUniunea Europeană se află astăzi într-un moment definitoriu \nal  existenței  sale,  dacă  privim  experiența  recentă  determinată  de \npandemia de COVID-19 sau ambițiile legate de tranziția ecologică și \ndigitală. Aș putea spune că este un moment important nu doar pentru \nrelansarea  proiectului  european  după  dificultățile  generate  de  criza \n                                                                                             22                                                                                          \n     \nsanitară,  ci  și  un  context  de  turnură  către  ceea  ce  va  trebui  să  fie \nEuropa  viitorului  -  conectată,  ecologică,  inovatoare.  Sunt  profund \nconvins  că  acest  semestru  al  Președinției  franceze  a  Consiliului \nUniunii  Europene  va  contribui  la  consolidarea  inițiativelor  noastre \ncomune  necesare  creșterii  rezilienței  Uniunii  Europene  și  pregătirii \nacesteia pentru economia viitorului. \nAnul acesta a debutat cu o serie de evoluții îngrijorătoare în \nvecinătatea Uniunii Europene. Suntem martorii unui narativ pe care îl \ncredeam o manifestare a secolelor trecute: sfere de influență, negarea \ndreptului suveran al statelor de a-și alege alianțele din care doresc să \nfacă parte. Aceste atitudini, declarații și posturi de forță ne confirmă, o \ndată în plus, două lucruri.  \nÎn  primul  rând,  stabilitatea,  prosperitatea  și  securitatea \nRomâniei  sunt  garantate  prin  apartenența  noastră  la  Uniunea \nEuropeană și la NATO.  \nÎn  al  doilea  rând,  unitatea  și  solidaritatea  europeană  și \ntransatlantică  sunt  unica  opțiune  viabilă  pentru  a  putea  gestiona \neficient  provocările  și  a  valorifica  oportunitățile.  Uniunea  și \nparteneriatele sunt răspunsul! \nUniunea Europeană a fost o opțiune fără echivoc a cetățenilor \nromâni, confirmată prin orientarea proeuropeană constantă a opiniei \npublice. Înainte de aderarea la UE, această opțiune europeană reflecta \ndorința românilor de a fi parte a spațiului de valori și prosperitate al \nUniunii. După aderare, europenismul României  a fost consolidat de \n                                                                                             23                                                                                          \n     \nexperimentarea  directă  de  către  cetățeni  a  beneficiilor  concrete  ale \napartenenței la Uniunea Europeană. \nExpertiza  și  finanțarea  europeană  și-au  pus  indisolubil \namprenta în aproape toate domeniile economice, fie că vorbim despre \nproiecte  de  reabilitare  și  infrastructură  la  nivel  local  sau  regional, \ndespre susținerea dezvoltării și modernizării agriculturii românești sau \ndespre  participarea  la  proiecte  de  cercetare.  Mai  mult  decât  atât, \nmilioane de români lucrează, învață ori își petrec vacanțele în alte țări \ndin  Uniunea  Europeană.  Majoritatea  exporturilor  românești  sunt \noperate  de  către  state  membre  ale  Uniunii  Europene.  Piața  Unică \nEuropeană  este  deschisă  antreprenorilor  români  care  beneficiază  de \nacces liber și sprijin acordat prin finanțările europene. Tinerii români \nparticipă intens în schimburile universitare finanțate prin programele \nErasmus. \nDupă aderarea la Uniunea Europeană, Produsul Intern Brut al \nRomâniei s-a triplat: 2006 - 342,7 miliarde lei; 2021 - 1.190 miliarde \nlei, iar PIB-ul pe cap de locuitor a devenit de aproape patru ori mai \nmare: 2006 - 16.170 lei; 2021 - 61.368 lei. \nÎn calitatea sa de membru al Uniunii Europene, România nu \neste  numai  beneficiar  al  prosperității  economice  generate  de  cadrul \neuropean,  ci  are  astăzi  șansa  de  a  contribui  direct  la  conturarea \npoliticilor europene și la construcția unui viitor al Uniunii.  \nDezbaterile  în  desfășurare  din  cadrul  Conferinței  privind \nviitorul Europei ne confirmă că cetățenii români, la fel ca majoritatea \n                                                                                             24                                                                                          \n     \ncetățenilor  europeni,  doresc  mai  multă  Europă  și  mai  multă \nconvergență în dezvoltarea sa. \nUnitatea  în  protejarea  valorilor  europene,  în  promovarea \nelementelor  fundamentale  ale  democrației  și  statului  de  drept  în \nUniune  și  în  vecinătatea  acesteia  este  esențială  pentru  a  răspunde \nașteptărilor cetățenilor. De asemenea, obiectivele vizând o Uniune mai \nputernică  pot  fi  atinse  doar  prin  manifestarea  unei  veritabile \nsolidarități și unități europene. \nDoamnelor și domnilor, \nLa 15 ani de la aderarea la Uniunea Europeană, avem o nouă \nperspectivă  determinantă  pentru  viitorul  României.  Avem \noportunitatea  de  a  recupera  în  dezvoltarea  de  infrastructură  care  să \nasigure conectarea fizică a României la rețelele de transport europene. \nAvem șansa unor progrese importante în sfera digitalizării, a educației \nși  pentru  oferirea  unor  servicii  de  sănătate  de  calitate.  Avem  și \nposibilitatea  de  a  avansa  către  decarbonizarea  economiei,  prin \ninvestiții  în  tehnologii  cu  emisii  reduse  de  CO .  Într-adevăr,  prin \n2\naceste reforme și investiții, România poate să garanteze o dezvoltare \nincluzivă, de care să beneficieze pe termen mediu și lung toți românii, \nindiferent dacă locuiesc în zonele urbane sau rurale, în oricare parte a \nRomâniei.  În  același  timp,  avem  datoria  să  ne  asigurăm  că  aceste \nschimbări  sunt  implementate  de  o  manieră  echilibrată  și  justă,  cu \nluarea în considerare a realităților și provocărilor cu care se confruntă \nastăzi cetățenii noștri. \n                                                                                             25                                                                                          \n     \nPentru  a  implementa  reforme  și  investiții,  România  va \nbeneficia, în perioada 2021-2027, de aproape 80 de miliarde de euro, \nprin  intermediul  celor  două  mari  instrumente  agreate  la  nivelul \nUniunii Europene: bugetul multianual pe 7 ani și Planul European de \nRedresare. \nTotodată, acțiunea României în plan european va continua să \nfie ghidată de respectul deplin pentru statul de drept, pentru principiile \nși valorile înscrise în Tratatele Uniunii Europene, ca piloni de bază ai \nUniunii, precum și pentru dreptul european, în general. \nParticiparea directă la Uniunea Europeană, în calitatea de stat \nmembru, ne-a reconfirmat și faptul că solidaritatea și unitatea sunt un \nparcurs  cu  dublu  sens.  Prin  exercitarea  Președinției  Consiliului \nUniunii Europene în 2019, România a confirmat că are  maturitatea \nnecesară  de  a  susține,  promova  și  ghida  Uniunea  în  atingerea \nobiectivelor  sale  strategice.  Declarația  de  la  Sibiu  a  reușit,  de \nasemenea,  să  contureze  liniile  strategice  pentru  evoluția  Uniunii, \nconfirmând  ambiția  pentru  a  avansa  proiectul  european.  În  egală \nmăsură,  pregătirea  pentru  aderarea  la  Spațiul  Schengen,  ca  și \nobiectivul  de  integrare  în  Zona  Euro,  sunt  contribuții  directe  la \naprofundarea integrării europene. \nRomânia continuă să rămână angajată în sprijinirea activă a \nobiectivului  de  consolidare  a  Uniunii  Europene.  Aceasta  este  și  o \nașteptare confirmată în cursul dezbaterilor recente la nivel național, în \ncontextul Conferinței privind viitorul Europei, care evidențiază nevoia \nde  unitate  și  convergență  în  Uniunea  Europeană.  Este  imperativ  să \n                                                                                             26                                                                                          \n     \nrăspundem așteptărilor cetățenilor prin inițiative și soluții concrete la \nnivel european. \nAcest lucru mă determină să reamintesc aprecierile europene \nale lui Robert Schuman, părintele fondator al Europei unite și ministru \nde  externe  al  Republicii  Franceze:  „Lecțiile  dure  de  istorie  m-au \nînvățat  să  mă  feresc  de  improvizațiile  pripite,  de  proiectele  prea \nambițioase, dar m-au învățat și că, atunci când o judecată obiectivă, \nmatură,  bazată  pe  realitatea  faptelor  și  a  interesului  superior  al \noamenilor  ne  conduce  la  inițiative  noi,  chiar  revoluționare,  este \nimportant  –  chiar  dacă  acestea  contravin  obiceiurilor  consacrate, \nantagonismelor seculare și vechilor rutine – să rămânem fermi și să \nperseverăm”. \nDoamnelor și domnilor, \nForța Uniunii Europene și a României, ca stat membru, este \ndeterminată  și  de  capacitatea  sa  de  a-și  proiecta  valorile  și  de  a \nconsolida  parteneriatele  în  vecinătatea  sa.  Ca  stat  care  valorifică \nexperiența propriei aderări la Uniune, suntem pregătiți să acționăm în \ncontinuare  pentru  a  transmite  mai  departe  valorile  și  principiile \neuropene în vecinătatea noastră, către partenerii noștri care au făcut o \nopțiune  strategică  solidă,  pe  calea  reformelor  și  a  proceselor  de \nmodernizare europeană. \nÎn  egală  măsură,  sunt  convins  că  Uniunea  Europeană  și \nstatele  sale  membre  trebuie  să  continue  să  lucreze  cu  partenerii \nstrategici – state și organizații cu care avem în comun valori și cu care \nîmpărtășim  obiectivul  unei  societăți  echitabile  și  durabile, \n                                                                                             27                                                                                          \n     \nfundamentată  pe  democrație,  drepturile  omului,  stat  de  drept  și \neconomie  de  piață.  Avem  nevoie  de  aceste  parteneriate,  inclusiv \npentru a capacita Uniunea să proiecteze mai departe modelul său de \ndezvoltare, care a generat prosperitate și stabilitate mai mult de 50 de \nani și care continuă să rămână valid. \nÎn concluzie, parcurgem momente istorice din toate punctele \nde  vedere:  tehnologic,  social,  securitar.  Traversăm  provocări  fără \nprecedent, fie că vorbim de pandemie sau de impactul transformărilor \ndigitale. Prezentul necesită o atenție particulară, pentru că ne definește \nviitorul.  În  același  timp,  trebuie  să  învățăm  din  erorile  trecutului \npentru a creiona un viitor mai bun, iar Uniunea Europeană are forța \nintrinsecă de a asigura o perspectivă de creștere și stabilitate pentru \ngenerațiile  viitoare.  Pentru  aceasta  avem  nevoie  de  aportul  tuturor \nstatelor membre ale Uniunii Europene, de unitate și de solidaritate. \nÎnsă, mai cu seamă, este nevoie de păstrarea valorilor democratice ale \nUniunii, care sunt fundamentul păcii, securității și prosperității noastre \ncomune.  Acest  lucru  nu  trebuie  uitat.  Valorile  Uniunii  trebuie  să \nreprezinte  punctul  de  gravitație  al  acțiunilor  noastre  prezente  și \nviitoare. \nAș dori să închei acest mesaj cu reflecția unui mare promotor \nromân al unității europene. Politicianul și diplomatul Grigore Gafencu \nscria în jurnalul său din 1941-1943, la un moment de mare răscruce \npentru continentul nostru: „Europa e trecutul nostru; ea trebuie să fie \nși viitorul. Ea cuprinde o idee de unitate, după cum cuprinde o idee de \ndiversitate și de echilibru”.  \n                                                                                             28                                                                                          \n     \nVă mulțumesc. (Aplauze.) \nDomnul Florin-Vasile Cîțu: \nMulțumesc, domnule prim-ministru. \nDoamnelor și domnilor senatori și deputați, \nOnorați invitați, \nPotrivit celor convenite, în această ședință solemnă vor avea \nintervenții reprezentanți ai grupurilor parlamentare reunite, în limita a \n10  minute  pentru  fiecare  grup  parlamentar,  iar  deputaților  și \nsenatorilor  neafiliați  li  se  alocă  3  minute,  cu  o  singură  intervenție \nprintr-un reprezentant comun. \nDau  cuvântul,  din  partea  Grupului  parlamentar  al  PSD, \ndomnului senator Angel Tîlvăr. \nDomnul Angel Tîlvăr: \nVă mulțumesc.  \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDoamnelor și domnilor senatori și deputați, \nDomnule ministru pentru Europa și afaceri externe,  \nDomnilor miniștri,  \nStimați reprezentanți ai cultelor religioase,  \nDoamnelor și domnilor europarlamentari, \nStimați reprezentanți ai Corpului diplomatic,  \nDistinși invitați, \n                                                                                             29                                                                                          \n     \nMarcăm astăzi unul dintre cele  mai importante evenimente \ndin  istoria  României,  eveniment  care  a  produs  schimbări  ample  la \nnivelul  societății  românești,  în  ansamblu,  dar  mai  ales  la  nivelul \nfiecăruia dintre noi, aderarea la Uniunea Europeană. \nOpțiunea  firească  de  a  se  îndrepta  spre  Occident,  afirmată \nîncă din 1989, se bazează pe dorința poporului român de a construi o \ndemocrație funcțională și de a-și asigura prosperitatea. \nProcesul de aderare nu a fost unul ușor. A început în 1993, \ncând a fost semnat acordul de asociere la Uniunea Europeană. \nÎn 1995, România a depus oficial cererea de aderare, iar în \n1999, Consiliul European, la Helsinki, a decis începerea negocierilor \npentru ca, după semnarea Tratatului de aderare, în 2005, România să \ndevină stat membru al Uniunii Europene, la 1 ianuarie 2007. \nAm menționat acest parcurs pentru că el a avut la bază un \nacord  larg  al  clasei  politice  românești,  o  situație  de  convergență, \nexprimând voința românilor. \nDoamnelor și domnilor, \nAderarea României la Uniunea Europeană a fost un obiectiv \nasumat de întreaga clasă politică, a fost o dovadă a responsabilității, a \ncapacității de a coopera și de a acționa unitar în vederea atingerii unui \nobiectiv de interes național. \nAderarea  a  fost  un  pas  important.  El  a  însemnat \nimplementarea  de  reforme  necesare  țării  noastre,  dar,  cred  eu, \nimportant  este  procesul  continuu  al  integrării,  al  recuperării \n                                                                                             30                                                                                          \n     \ndecalajului de dezvoltare, al racordării complete a României la spațiul \neuropean.  \nÎn  acești  15  ani,  România  a  făcut  pași  evidenți  în  această \ndirecție. Poate viteza nu a fost cea dorită, ne-am mai poticnit, am mai \ngreșit,  dar  pașii  înainte  sunt  evidenți.  România  se  află  astăzi  într-o \npoziție mai bună decât acum 15 ani. Sunt multe date care ne trimit la \naceastă afirmație. Dar ceea ce contează însă este ca românii să simtă și \nsă  conștientizeze  evoluția  și  beneficiile  care  vin  ca  urmare  a \napartenenței la Uniunea Europeană. \nAvem de lucru în continuare pentru a reduce decalajele de \ndezvoltare dintre regiuni, atât în interiorul țării, cât și dintre România \nși  alte  țări  membre,  așa  cum  sunt  multe  de  îmbunătățit  în  ceea  ce \nprivește utilizarea instrumentelor financiare europene. \nImpactul  pozitiv  al  aderării  la  Uniune  rămâne  unul \nperceptibil, fie prin proiectele pe care România le implementează, cu \nfinanțare europeană, fie prin beneficiile pe care sistemul de valori și \nlibertăți europene le aduc.  \nTotuși, toți acești ani au dus la modernizarea României, la \nîmbunătățirea capacității instituționale și administrative, la dezvoltarea \neconomică și, nu în ultimul rând, la consolidarea democrației. \nDoamnelor și domnilor, \nProcesul de integrare a însemnat și o participare consistentă \nla  mecanismele  decizionale  europene  și  vreau  să  reamintesc \nexercitarea  de  către  țara  noastră,  pentru  prima  dată,  a  președinției \nrotative  a  Consiliului  Uniunii  Europene,  din  ianuarie  până  în  iunie \n                                                                                             31                                                                                          \n     \n2019. Spun asta pentru că România trebuie să rămână proactivă în \nconturarea agendei europene. \nPentru  că,  după  15  ani,  țara  noastră  are,  cred  eu, \ninstrumentele necesare pentru a deveni inițiator de măsuri și politici de \ndezvoltare economică. \nRomânia are nevoie de Uniunea Europeană, așa cum Uniunea \nEuropeană  are nevoie de România, iar provocările ultimei perioade \ndovedesc  că  viitorul  României  este  strâns  legat  de  viitorul  Uniunii \nEuropene.  \nSper  ca  reflecția  asupra  proiectului  european,  generată  de \nconferința privind viitorul Europei, să ne permită să ne exprimăm în \ndomenii  care  merită  toată  atenția:  schimbări  climatice,  sănătate, \nsecuritate  comună,  transformare  digitală,  democrație,  migrație, \neducație, cultură, tineret, sport și rolul parlamentelor naționale. \nDoamnelor și domnilor,  \nRomânia  este  un  stat  european  responsabil  și  implicat  în \ncontextul în care avem nevoie de o Uniune întărită în interior, dar și în \nplan global, pentru că o Uniune Europeană  puternică este  esențială \npentru  prosperitatea  și  stabilitatea  regională.  Criza  actuală  de \nsecuritate din vecinătate confirmă acest lucru. \nConsider că Uniunea Europeană poate fi  mai puternică, de \naceea  ușa  Uniunii  Europene  trebuie  să  rămână  deschisă  pentru \npartenerii care împărtășesc valorile noastre comune. \nTotodată,  Uniunea  Europeană  are  vocația  de  a  proiecta  în \njurul său stabilitate, democrație, dezvoltare economică și prosperitate. \n                                                                                             32                                                                                          \n     \nLucrurile pe care le-am adus în atenția dumneavoastră cred că \nvorbesc  despre  o  realitate  care  încurajează  susținerea  proiectului \neuropean.  Această  realitate  trebuie  întărită  și  dezvoltată  în \npermanență,  zi  de  zi,  mai  ales  în  contextul  presiunilor  la  care  este \nsupusă în prezent Uniunea Europeană, a tendințelor distructive care-i \namenință unitatea și a încercărilor permanente de destabilizare. \nAlături de NATO sau Parteneriatul Strategic cu Statele Unite \nale Americii, apartenența României la Uniunea Europeană este o șansă \nde dezvoltare, și acest lucru trebuie afirmat și transpus în beneficii \npentru români. \nÎnchei  în  spiritul  dezideratului  exprimat  de  Jean  Monnet: \n„Continuați, continuați! Nu există alt viitor pentru popoarele Europei \ndecât în Uniune”. \nVă mulțumesc foarte mult. (Aplauze.) \nDomnul Florin-Vasile Cîțu: \nMulțumim, domnule senator. \nDin partea Grupurilor parlamentare ale PNL, domnul deputat \nIonuț-Marian Stroe. \nDomnul Ionuț-Marian Stroe: \nDomnule președinte al Senatului, \nDomnule președinte al Camerei Deputaților, \nDomnule prim-ministru Nicolae Ciucă, \nDomnule ministru Jean-Yves Le Drian, \nStimați invitați, \n                                                                                             33                                                                                          \n     \nExcelențele  Dumneavoastră,  doamnelor  și  domnilor \nambasadori, \nDragi colegi din Executiv și din Parlament, \nRomânia este Uniunea Europeană. \n Este o afirmație atât de simplă, dar care, după 15 ani, vedem \nși simțim, în viața de zi cu zi, înseamnă mult mai mult decât ne-am fi \nputut imagina atunci. \nEuropa a fost „acasă” pentru noi, românii, întotdeauna, chiar \ndacă aspirațiile noastre europene s-au împlinit abia în anul 2007. \nTocmai  de  aceea,  în  astfel  de  momente  precum  cel  al \nintegrării, deciziile au venit normal, natural pentru că sunt lucruri care \nne definesc ca nație, pentru că sunt lucruri care ne aparțin, pentru că \nsunt lucruri pe care cu toții ni le-am dorit. \nEuropa este aici, iar progresul României este în acești 15 ani \nevident, chiar dacă sunt - și trebuie să o spunem și să o recunoaștem - \nîncă foarte multe lucruri de făcut. \nFie  că  trăiești  într-un  oraș  modernizat  grație  fondurilor \neuropene, fie că tinerii studiază într-o universitate modernă sau mergi \nla o competiție sportivă, pe unul dintre stadioanele modernizate, fie că \nmergi  pe  o  autostradă,  pe  un  drum  reabilitat,  într-o  stațiune  cu \nobiective turistice realizate din bani europeni, ori într-o comună cu \nșcoli modernizate, în localități unde au fost introduse rețele de apă și \ncanalizare  sau  fie  că  întâlnești  antreprenori  care  au  putut  să  își \ndezvolte afaceri sau să-și instruiască angajații, vei afla atunci că foarte \n                                                                                             34                                                                                          \n     \nmulte  dintre  ele  au  fost  posibile  pentru  că  banii,  proiectele  și \nprogramele europene au funcționat în România. \nChiar și așa, bineînțeles, am fi putut avea o absorbție mult \nmai  mare  și,  cu  siguranță,  rezultatele  ar  fi  putut  fi  sau  ar  fi  putut \ndeveni spectaculoase. \nDin  fericire  pentru  noi,  dragi  colegi,  timpul  nu  este  încă \npierdut. \nLa fel cum vei afla, vorbind cu orice român, că libertatea de a \ncircula, de a călători și - un lucru foarte important - libertatea de a \nmunci în spațiul european, acest drept, au devenit pentru noi, românii, \nnormalități. Ne-am bucurat de ele, beneficiem de ele. \nÎn cei 15 ani de apartenență la Uniunea Europeană, România \ns-a bucurat de cea mai mare ascensiune economică din istoria ei. În \n2006, PIB-ul abia se apropia de 100 de miliarde de euro, iar în 2021 \nam făcut deja un salt de două ori și jumătate, ajungând la un PIB de \n240 de miliarde de euro. \nÎn  veniturile  românilor  vedem  aceeași  creștere.  În  2007, \nsalariul mediu abia atingea 300 de euro. Astăzi, în schimb, am ajuns la \nborna de 600 de euro. \nUniunea Europeană a fost în acești 15 ani un partener generos \nși  corect  cu  țara  noastră.  Am  primit  finanțări  din  partea  Uniunii \nEuropene de aproape 3 ori mai mult decât am contribuit - un plus de \n40 de miliarde de euro. \nPutem să ne uităm, de exemplu, la agricultură, unul dintre \ndomeniile care a avut cel mai mult de câștigat – pe lângă banii din \n                                                                                             35                                                                                          \n     \nproiecte, aproape 11 miliarde de euro au intrat direct în buzunarele \nfermierilor printr-un mecanism simplu și ușor de accesat, subvenția. \nPrin programele adresate tinerilor - Erasmus - zeci de mii de \ntineri din România au reușit să se formeze ca specialiști în universități \nde top din Europa. \nLa început, una dintre cele  mai importante priorități a fost \nreforma  justiției  și  lupta  anti-corupție.  Am  ajuns  astăzi  la  rezultate \npalpabile, chiar dacă sunt încă necesare anumite corecturi și reforme. \nPandemia, dragi colegi, ne-a arătat  și ea cât de importantă \neste solidaritatea europeană în momente de criză. Solidaritate care s-a \ntradus  în  acces  rapid  la  medicamente,  la  echipamente  medicale  și, \nbineînțeles, la vaccin. \nȘi poate cel mai important, privind acum spre viitor, avem \nacces pentru următorii ani la cel mai mare program de finanțare pentru \ndezvoltare - PNRR. \nTrebuie  să  facem  tot  ceea  ce  este  în  puterea  și  pasiunea \nnoastră, bineînțeles, pentru a împlini și a ne împlini noi, românii, în \nEuropa și pentru a deveni o forță, de ce nu? (Aplauze.) \nHai  să  lămurim  puțin  lucrurile...  (Aplauze.  Vociferări.)    - \nnimeni nu ne dă teme pentru a ne... (Aplauze. Vociferări.) \nHai să ne lămurim - nimeni nu ne dă teme în Europa și noi \nsuntem singurii responsabili de reușita noastră. \nRomânia  trebuie  să  aibă  curajul  de  a  deveni  influentă  în \ndeciziile europene, de a-și asuma proiecte ambițioase care să aducă un \nviitor mai sigur, mai bun și mai curat generațiilor viitoare. \n                                                                                             36                                                                                          \n     \nPe  lângă  prioritățile  clare  -  modernizarea  localităților,  a \neconomiei românești - țara trebuie să privească înainte, să investească \nîntr-un viitor sustenabil. \nTranziția  verde,  digitalizarea,  securitatea  energetică  sunt \nsubiecte  care  nu  trebuie  pierdute  din  vedere  și  care  fac  parte, \nbineînțeles, din proiectul nostru de viitor. \nAceastă nouă generație, sută la sută europeană, și cea care a \nreușit acum 15 ani integrarea în Uniune nu pot intra în conflict sau \nîntr-o  competiție,  este  absolut  necesar  să  colaboreze  pentru  că \nRomânia trebuie să fie parte a viitorului secol european. Depinde doar \nde noi. \nLa mulți ani României europene! (Aplauze.) \nDomnul Florin-Vasile Cîțu: \nMulțumesc, domnule deputat. \nDin partea Grupurilor parlamentare ale USR, domnul deputat  \nIlie Dan Barna. \nDomnul Ilie Dan Barna: \nExcelența Voastră, domnule ministru pentru Europa și afaceri \nexterne al Republicii Franceze, \nDomnilor prea excelenți președinți ai Camerei Deputaților și \nSenatului, \n(Râsete. Aplauze.) \nDomnule premier, \nDomnilor miniștri și doamnelor miniștri, \n                                                                                             37                                                                                          \n     \nStimați colegi, \nDragi invitați, \nVă  provoc  astăzi  la  un  exercițiu  de  imaginație  –  să  ne \nînchipuim  cum  ar  fi  fost  România  fără  structurile  europene  și \neuroatlantice. \nVă  invit  să  vă  uitați  la  ce  se  întâmplă  cu  statele  din  jurul \nnostru care au ratat acest tren. \nNiciuna  dintre  țările  din  regiune  care  au  ratat  aderarea  nu \npoate să spună astăzi că a avut o strategie înțeleaptă. Toate aceste țări \nse zbat astăzi în incertitudine și nesiguranță. \nRomânia, din fericire, la momentul acela, nu a ezitat. \nMai corect spus, de fapt, românii nu au ezitat. Pentru că statul \nnostru a tratat adesea integrarea neconvins și neentuziast, mai mult ca \nslogan decât ca angajament ferm. \nȘi, chiar dacă această ședință solemnă e cumva, ca o lecție la \nclasă, în care, având inspecție, fiecare vorbește frumos și politicos, ca \nsă  arătăm  ce  clasă  bună  suntem,  cred  că  o  imagine  realistă  despre \nacești  15  ani  ar  fi,  de  asemenea,  utilă  pentru  România  și  pentru \nEuropa. \nȘi o să punctez câteva lucruri. \nSpun  asta  pentru  că  politicienii  de  rit  vechi,  în  momentul \nintegrării, au înțeles că o lupă uriașă va veni asupra României, care va \nface foarte vizibile și nepotismul și corupția și incompetența. Și, din \nacest moment, în loc să aderăm cu premianții din centrul Europei, în \n                                                                                             38                                                                                          \n     \n2004, am reușit acest lucru alături de Bulgaria, doar în 2007. Dar a \nfost un lucru excelent. \nÎnsă  am  aderat  cu  tinicheaua  MCV  de  coadă.  Pentru  că \nreprezentanții  noștri,  ai  statului  român,  nu  au  fost  în  stare  să  dea \ngaranții că România va avea cu adevărat un stat de drept funcțional. \nAstăzi, astăzi, 15 ani mai târziu, încă suportăm această rușine. \nȘi, mai grav, dacă ne uităm la acțiunile Guvernului nostru, \nvedem că nu sunt semne că vom scăpa prea curând de această tinichea \nși nici de perspectiva de a intra în Schengen nu... ne îngrijorăm. \nInclusiv în această onorată adunare încă mai sunt oameni care \ncred și încearcă să ne convingă că „Secția Specială” de investigare și \nșantajare  a  magistraților  este  ceva  ce  poate  fi  păstrat,  în  ciuda \navertismentelor Comisiei Europene și a Comisiei de la Veneția. \nNu!  Nu,  dragi  colegi  și  invitați!  „Secția  Specială”  nu  face \ndecât  să  prelungească  MCV  și,  odată  cu  el,  imaginea  aceasta \npăcătoasă, dar reală, că în sânul clasei politice românești, inclusiv la \nvârful  ei,  nu  există  nici  voința  și  nici  putința  de  a  consolida  cu \nadevărat statul de drept în România, așa, european, cum îl pretindem. \nDoamnelor și domnilor, \nLa 15 ani de la aderarea la Uniunea Europeană, scopul nostru \nastăzi  ar  fi  trebuit  să  fie  o  integrare  mai  profundă  într-un  bloc \ncomunitar care, ne place sau nu, a început de ani de zile să vorbească \ndespre o Europă cu mai multe viteze. Și, în loc să mărim viteza, părem \ncă dorim cu tot dinadinsul să intrăm în marșarier. Nu e o metaforă, e \npurul adevăr pe care îl trăiesc cetățenii noștri. \n                                                                                             39                                                                                          \n     \nUitați-vă la exemplul cu eforturile de aderare la moneda euro! \nÎn  2016,  îndeplineam  4  din  cele  5  criterii  de  convergență. \nAstăzi, abia mai îndeplinim unul din ele. Iar șansa ca termenul anunțat \nde actualul ministru de finanțe - 2029 - să fie unul real este ridicol de \nmică. \nAproape  toate  Guvernele  care  s-au  succedat  de  la  aderare \nîncoace au preferat să pice în capcana ieftină a scandalurilor ieftine și \nzilnice, a scandalurilor populiste și au abandonat viziunea pe termen \nlung. \nO responsabilitate colectivă - să nu uităm din când în când să \nmai privim și dincolo de ziua de azi - lipsește cu desăvârșire. \nDacă nu ne înțelegem între noi pe aceste obiective importante \nnu rămâne prea multă speranță pentru România. \nV-o  spun  cu  toată  responsabilitatea  că  e  timpul  să  ne \nîntoarcem la obiective majore, să ne definim clar ce proiect de țară are \naceastă  generație.  Pentru  că  dacă  nu  o  facem,  o  să  ne  pierdem  în \ncontinuare inginerii și muncitorii și medicii, care aleg să meargă acolo \nunde Uniunea Europeană chiar funcționează. \nPentru mulți dintre compatrioții noștri - și o știți fiecare foarte \nbine  -  România  e  locul  în  care  se  mimează  reguli.  E  locul  acelui \npârdalnic „Merge și așa!”, țara în care dezastrul  este așteptat să se \nîntâmple. Oamenii, pe bună dreptate, s-au săturat și nu mai îndrăznesc \nsă mai spere. \nPlecarea fiecăruia dintre românii care aleg să trăiască în altă \nparte, indiferent de pregătirea sau aspirațiile lor, este un vot de blam la \n                                                                                             40                                                                                          \n     \nadresa administrațiilor publice - și centrale și locale - și avem astăzi \nmilioane de voturi de blam. \nAminteam  de  proiectul  de  țară.  Da,  aderarea  la  Uniunea \nEuropeană a fost un astfel de proiect reușit. Din păcate, ultimul mare \nproiect reușit. \nApoi,  ni  s-au  prezentat  diverse  propuneri,  pe  care  ne  tot \nchinuim  să  le  transformăm  în  reușite.  „România  Educată”  e  unul \ndintre ele. \nCât de ridicoli putem fi să vorbim de o Românie educată într-\no țară în care plagiatul a devenit aproape un standard! O țară în care \npână și femeia de serviciu trebuie să fie membră de partid ca să-și \npăstreze jobul! Sau la managementul Deltei numim persoane care nu \nau nicio legătură cu domeniul! \nTrebuie să înțelegem că din nou, din nou ni se oferă o mare \nșansă.  Mă  refer  la  PNRR,  la  acest  Plan  Național  de  Redresare  și \nReziliență. La cele 30 de miliarde pentru a avea autostrăzi, spitale, \nșcoli și o modernizare a administrației, care a intrat în secolul XXI cu \ndosar cu șină. \nSunt  deja  destule  semnale  de  alarmă  însă  cu  privire  la \njaloanele pe care ne-am angajat să le atingem. Și folosesc acest prilej \npentru  a  atrage  atenția  că  orice  ratare  se  calculează  în  bani  pentru \ndezvoltarea României. Și nu în puțini bani! \nDoamnelor și domnilor, \nEuropa  a  avut  și  încă  are  încredere  în  noi.  Prezența \nministrului  de  externe  al  Republicii  Franceze  este  un  foarte  bun \n                                                                                             41                                                                                          \n     \nargument. Încă ne mai acordă încredere. Una dintre dovezi este exact \nacest PNRR despre care am vorbit. \nRomânii însă nu mai au răbdare. Și vedem asta din sondaje în \ncare  încrederea  în  Uniunea  Europeană  crește,  iar  încrederea  în \ninstituțiile naționale stagnează sau scade. \nRomânii sunt sceptici când se uită spre această clădire de care \nsuntem atât de mândri și, dacă nu  schimbăm ceva repede, în curând și \nalții își vor pierde răbdarea și încrederea. \nCum să pretindem că avem un sistem educațional, de sănătate \nfuncțional când avem elevi de clasa a opta care nu înțeleg ce citesc? \nCum să pretindem că avem un climat economic cinstit când \nîn Parlament se pregătește să se pună ștampila pe un tun imobiliar așa \ncum este Romexpo? \nCum să pretindem că e stat de drept când judecătorii cinstiți \nsunt dați afară din Magistratură, sub pretexte ridicole? \nCum  să  pretindem  că  practicăm  democrația  când  sunt  unii \noameni din partide care amenință femei politicieni în cel mai josnic \nmod posibil? (Vociferări.) \nSă mai spun că avem aici colegi, în sală, care cred că e o idee \nbună să se asocieze cu indivizi care ne țin predici despre înțelepciunea \ndictaturii rusești? (Vociferări.) \nSe  întreabă  unii  cât  am  câștigat  de  pe  urma  aderării  la \nUniunea Europeană. \nPremierul a prezentat câteva cifre. \n                                                                                             42                                                                                          \n     \nÎn 2007, PIB-ul României era 120 de miliarde. Astăzi, la 15 \nani  după,  e  240.  Practic,  o  dublare  a  ceea  ce  înseamnă  beneficiul \nnostru, ca stat. \nDoamnelor și domnilor, \nAderarea la Uniunea Europeană a fost cel mai bun lucru care \ni s-a întâmplat României în ultimii 30 de ani. \nÎnsă,  doamnelor  și  domnilor,  dacă  ținem  seama  doar  de \ndrepturi, nu și de obligații, nu ar trebui să ne mirăm că vocea noastră \nlipsește din conversațiile mari. Nu ar trebui să ne mirăm că discuțiile \ndespre război și pace se poartă mai mult pe lângă noi, fără noi. \nNu e vina niciunei conspirații, ci doar a noastră. Când te ții de \ncuvânt doar pe jumătate, nu poți avea pretenția să fii luat în serios \nfoarte mult. \nȘi  s-a  promis  românilor  și  lumii  că  România  va  fi  o  țară \nprosperă și democratică. Am reușit doar parțial și foarte puțin. \nUniunea Salvați România este de la înființare un partid ferm, \npro-occidental,  pro-european  și  pro-democratic,  și  atunci  când  ne \nauziți  criticându-vă,  vă  asigur  că  asta  se  întâmplă  pentru  că  ne-am \nsăturat, alături de miile de români, ca dezvoltarea să se facă în ritm de \nmelc. Vrem ca România să se dezvolte rapid și în folosul cetățenilor. \nO  Românie  înscrisă  cu  încăpățânare  pe  drumul  acesta \neuropean folosește și cetățenilor ei și Europei. \nDragi colegi, \nTrăim de prea multă vreme întrebându-ne ca Ilie Moromete - \n„Niculae, unde mergem noi, domnule?”. \n                                                                                             43                                                                                          \n     \nHaideți  să  nu  ne  mai  întrebăm  și  să  trecem  la  acele  fapte \ndespre care doar vorbim! La faptele pentru care ne-am angajat atunci \ncând am aderat la Uniunea Europeană. \nPeste alți 15 ani, sper să nu mai căutăm România la coada \nclasamentelor țărilor dezvoltate din Europa! Le suntem datori cu acest \nlucru generațiilor actuale și generațiilor viitoare! \nVă mulțumesc. (Aplauze.) \nDomnul Florin-Vasile Cîțu: \nDin partea Grupurilor parlamentare AUR, timpul alocat - 10 \nminute, domnul senator Sorin Lavric. \nDomnul Sorin Lavric: \nVă mulțumesc, domnule președinte. \nDragi colegi, \nDomnule prim-ministru, \nDomnilor miniștri, \nÎntr-adevăr, suntem la o ședință solemnă, însă vă mărturisesc \ncă  e  o  mică  tortură  ca  să  vedem  atâția  politicieni  cum  vin  și \nrostogolesc aici, citind de pe hârtii, niște texte atât de convenționale, \nde protocolare și, firesc, plicticoase. \nDacă  v-aș  întreba  pe  fiecare  dintre  dumneavoastră  ce  ați \nreținut din ce s-a vorbit până acum, când tot timpul ați stat cu ochii în \ntelefon, mă îndoiesc că puteți să-mi spuneți. \nEu  sper  să  nu  vă  spun  niște  clișee,  așa  cum  au  făcut \nantevorbitorii mei. \n                                                                                             44                                                                                          \n     \nSingurul care a dat impresia că nu este un robot, rostogolind \ndiscursuri terne, a fost domnul Barna. \nȘi  sper  ca  dânsului  și  dumneavoastră  să  vă  răspund  la \nîntrebarea - unde mergem, încotro ne îndreptăm? \nȘi am să încerc să vă descriu lapidar viziunea Partidului AUR \nîn privința Uniunii Europene și a locului României în această Uniune. \nCu atât mai mult cu cât știți foarte bine că a devenit un laitmotiv ca \ndespre  cei  de  la  AUR  să  se  spună  că  sunt  eurosceptici,  că  sunt \nantioccidentali, că ni s-a cuibărit în cap ideea ROExit-ului, că trebuie \nmusai ca România să iasă din Uniunea Europeană. \nȘi,  firește,  ca  tacâmul  să  fie  complet,  domnul  Barna,  cu \n„înțelepciunea rusească” - noi, ce la AUR, suntem rusofili și, firește, \nputiniști. \nȚin să vă spulber toate aceste temeri și să vă spun din capul \nlocului - AUR este un partid pro-european, în mod răspicat... (Râsete. \nAplauze.) \nPăi, lăsați-mă să vă argumentez! (Vociferări.) \nEste un partid devotat valorilor... (Vociferări.) ...europene... \n(Râsete.) ...nici nu ne trece prin cap... (Vociferări.) ...să fim adepții \nROExit-ului pe care ni-l imputați atâta și cu atât mai putin... (Râsete.) \n...puțin... (Râsete.) ...nu putem să fim... (Râsete.) ...putiniști... (Râsete.)  \n...de vreme ce suntem în NATO. Știm prea bine că de fiecare dată \ncând am avut de-a face cu rușii lucrurile s-au sfârșit prost pentru noi. \nSuntem  în  tabăra  NATO  și  suntem  loiali  partenerilor  noștri.  Nici \nvorbă de a privi cu simpatie către Rusia. (Aplauze.) \n                                                                                             45                                                                                          \n     \nDa, locul României este în Uniunea Europeană, nu există altă \ndirecție,  este  singura  opțiune.  Dar  noi  când  spunem  „Uniunea \nEuropeană” ne gândim la acel proiect inițial pe care părinții fondatori \nai Uniunii Europene l-au avut în minte - este vorba de o coaliție, de un \nclub select de națiuni creștine și de state suverane. \nNiciun  antevorbitor...  (Aplauze.)  ...vorbind  despre  unitatea \nEuropei  și  despre  solidaritatea  Europei,  n-a  vorbit  despre  națiuni \ncreștine și despre state suverane. Nu s-a vorbit decât despre unitatea \nEuropei și atât. \nNu! AUR împărtășește proiectul inițial al părinților fondatori \n- al lui Adenauer, al lui Schuman, al lui Monnet - și anume o uniune \neuropeană  alcătuită  din  națiuni  creștine  și  state  suverane.  Este \nesențial... (Aplauze.) ... acest lucru. (Aplauze.) \nTocmai de aceea  suntem pro-europeni, domnule Barna sau \ndomnule Bulai,  chiar dacă vă stârnesc râsul!  Suntem pro-europeani \nîntr-o asemenea Uniune Europeană. \nFără suveranitatea statelor și fără religia creștină, Europa se \nduce de-a berbeleacul. \nVă  amintesc  simbolul  Uniunii  Europene.  Simbolul  Uniunii \nEuropene este cununa, diadema de 12 stele. Acele 12 stele nu se referă \nla  numărul  statelor,  că  suntem  27  de  state  în  Uniunea  Europeană. \nAcele stele se referă la cei 12 Apostoli și, în același timp, la Cununa \nMaicii Domnului. (Aplauze.) \n                                                                                             46                                                                                          \n     \nPărinții  fondatori  ai  Uniunii  Europene  erau  catolici \npracticanți. Ei credeau în Uniunea Europeană și erau încredințați că \nreligia creștină va fi un liant al Uniunii Europene. \nAcest  simbol  a  fost  votat,  a  fost  adoptat  de  către  părinții \nfondatori pe care i-am pomenit, pe 8 decembrie 1955. Pe 8 decembrie \n1955, când au votat, ei s-au gândit la această zi - de ce? - pentru că în \ncalendarul catolic, 8 Decembrie este Ziua Zămislirii Maicii Domnului. \nNu  ștergeți  din  memoria  românilor  acest  act  fondator  cu \nrezonanță creștină pentru că este esențial! \nVă spuneam că vă argumentez de ce nu suntem eurosceptici, \nba dimpotrivă, suntem pro-europeni și de ce suntem devotați valorilor \neuropene. \nCând  spunem  valori  europene  ne  referim  la  acel  canon \nvaloric  care  este  axat  pe  adevăr,  frumos  și  bine,  care  sunt  valori \ngrecești, iar acest canon valoric care a fost consacrat și verificat de-a \nlungul mileniilor stă pe 3 temelii, pe 3 piloni - filosofia greacă, dreptul \nroman și religia creștină. (Aplauze.) \nO Europă din care scoateți... (Aplauze.) ...aceste 3 temelii... \n(Aplauze.) ...nu va mai fi Europa pe care o gândim noi, cei de la AUR. \nPentru noi, progresul în Uniunea Europeană înseamnă să dăm \nviață  proiectului  și  valorilor  pe  care  le-au  avut  în  minte  părinții \nfondatori. Este esențial acest lucru. Asta înseamnă progres pentru noi. \nÎn  schimb,  dacă  progres  înseamnă  atingerea  unei  uniuni \neuropene înțelese ca un stat suprafederal, cu o singură capitală, cu un \n                                                                                             47                                                                                          \n     \nsingur  Parlament  și  cu  un  singur  președinte,  noi  nu  împărtășim  o \nasemenea idee. \nAmintiți-vă, vă rog, de precursorul doamnei Ursula von der \nLeyen!  Vă  mai  amintiți  de  el?  Jean-Claude  Juncker,  acel  grotesc \ndrăgălaș  președinte  al  Comisiei  Europene.  Vă  amintiți  când  se \nîmpleticea,  mort  de  beat,  și  era  ținut  de  colegi,  pentru  că,  nu,  se \nclătina? \nDacă Uniunea Europeană va fi privită ca un stat suprafederal, \ndestinul ei va fi destinul împleticirii lui Jean-Claude Juncker. (Râsete. \nAplauze.) \nPentru  noi,  singurul  viitor  este  cel  al  Uniunii  Europene \nînțelese  ca  un  club  select  de  națiuni  creștine  și  de  state  suverane. \nAltfel nu se poate, vom avea destinul acestui sinistru și foarte prost \npolitician care a condus, din păcate, Uniunea Europeană, mai mulți \nani. \nCred că am fost destul de limpede. \nÎn privința putinismului pe care ni-l tot imputați, v-am spus, \nde  vreme  ce  suntem  în  NATO  și  în  tabăra  aceasta,  suntem  loiali \npartenerilor noștri, nu se pune problema de a privi cu simpatie tendința \nimperialistă rusească. \nȘi nu ne  mai bănuiți că avem în spate cine știe ce agenții \nvenite de la Moscova! \nÎnchei  spunându-vă:  trăiască  România  într-o  Uniune  a \nnațiunilor creștine și a statelor suverane! \nVă mulțumesc. (Aplauze.) \n                                                                                             48                                                                                          \n     \nVoci din sală: \nBravo! Bravo! (Aplauze.) \nDomnul Florin-Vasile Cîțu: \nMulțumim pentru scuze și explicații. \nUrmează domnul deputat Daniel-Gheorghe Rusu. \nDomnul Daniel-Gheorghe Rusu: \nDomnule ministru francez pentru Europa și afaceri externe, \nDomnule prim-ministru al României, \nDomnilor miniștri, \nDomnilor președinți, \nStimați reprezentanți ai cultelor religioase, \nStimați invitați, \nStimați colegi senatori și deputați care ați mai rămas în sală, \nDrag popor român din Europa și de pretutindeni, \nVreau să vă transmit un salut sincer din partea Grupului pe \ncare îl reprezint și mai ales din partea unuia dintre președinți, care, cu \nregret, nu a putut să fie astăzi aici, domnul George Simion, dar a ținut \nsă vă salute, prin intermediul meu, și să vă roage să transmiteți, la \nrândul  dumneavoastră,  domnule  ministru,  un  salut  sincer  către \nDomnia Sa, Éric Zemmour, cel mai bun președinte pe care Franța îl va \navea din luna iunie încolo! (Râsete. Vociferări. Aplauze.) \nRespect  pentru  demnitatea  umană,  toleranță,  solidaritate, \nnediscriminare, libertate, democrație, egalitate, stat de drept, drepturile \nomului - sunt valori care au stat la baza constituirii Uniunii Europene \n                                                                                             49                                                                                          \n     \nși care sunt împărtășite de toate statele Uniunii Europene și așa ne \ndorim să și rămână. \nPoate unii cred că aderarea la Uniunea Europeană a venit așa, \nde la sine, pur și simplu. \nGreșit,  domnilor!  De  fapt,  a  fost  voința  poporului  român, \nsătul de comunismul umilitor și josnic al ultimelor zeci de ani și a \nunor lideri ai României, de a duce și de a îndrepta țara noastră către \nVest. \nA  fost  Cererea  oficială  de  aderare  la  Uniunea  Europeană, \nsemnată în iunie 1995, a fost Planul de la Snagov, lansat în anul 2000, \na fost Summitul din 1999 de la Helsinki și altele. Dar înainte de asta a \nfost  gândirea  strategică  a  unor  lideri  europeni  și  români,  în  orice \nlumină s-ar afla ei astăzi. \nUnde este România după 15 ani de la aderarea la Uniunea \nEuropeană?  Ce  am  câștigat?  Ce  am  pierdut?  Sau  încotro  mergem? \nSunt întrebări legitime pe care orice cetățean al Uniunii Europene de \nbună-credință și le poate pune. \nPIB-ul și bugetul țării, este adevărat, sunt duble, dacă nu mai \nmari, față de 2007, anul aderării. \nBanii  pentru  agricultură,  pentru  proiecte  de  infrastructură, \nsănătate, educație s-au dublat, la rândul lor. \nÎnsă  foarte  mulți  oameni  -  i-am  văzut  chiar  și  săptămâna \ntrecută, în Europa -, sunt nemulțumiți, deși țările în care locuiesc le \nconferă și le oferă o protecție socială deosebită, ei se simt părăsiți de \n                                                                                             50                                                                                          \n     \nGuvernul nostru și de oamenii noștri de stat. Ei trimit acasă către 3-4 \nmiliarde de euro, mai mult decât investițiile străine în România. \nSalariul mediu s-a dublat, puterea de cumpărare a românilor a \ncrescut până la un moment dat. \nDar noi toți ar trebui să fim mândri că facem parte dintr-o \nEuropă unită, în care drepturile să ne fie respectate. La fel, și valorile \ncreștine și morale. Să ne mândrim că facem parte dintr-o Europă a \npopoarelor  care  să  se  respecte  reciproc,  în  care  libera  exprimare  a \nopiniilor fiecăruia dintre noi să fie luată în considerare ca un lucru bun \nși constructiv, și nu ca un afront menit să dezbine  ceea ce  alții au \nreușit să clădească. \nRenunțând la metafore, trebuie să vă spun răspicat că cei 15 \nani  de  apartenență  la  Uniunea  Europeană  ne-au  adus  foarte  multe \navantaje, atât României, cât și poporului român, dar totuși, din varii \nmotive,  nu  am  reușit  să  facem  saltul  preconizat  pentru  a  avea  o \nadministrație  reală  și  prosperă,  o  dezvoltare  durabilă,  fără  decalaje \nîntre nivelul nostru de trai și nivelul de trai al concetățenilor noștri \neuropeni. \nNe dorim să stăm drept, să fim respectați și consultați în mod \negal, ca membrii celorlalte țări, la masa tratativelor și a negocierilor și \nnu  am  vrea  să  credem  vreodată  că  suntem  considerați  o  țară  și  un \npopor de o categorie inferioară. \nNu în ultimul rând, aș dori să reiterez faptul că Alianța pentru \nUnirea Românilor este o construcție politică pro-europeană și așa va \nrămâne atâta timp cât această relație a Uniunii Europene și a României \n                                                                                             51                                                                                          \n     \nse  bazează  pe  respect  reciproc  între  membrii  ei  și  atâta  timp  cât \nvalorile creștine și morale, precum și pilonii pe care a fost construită \naceastă fortăreață a națiunilor rămân ca temelie în gândirea și acțiunea \nliderilor ei. \nNe iubim poporul, iubim România și ne mândrim că facem \nparte din Europa. \nLa  mulți  ani...,  (Aplauze.)  ...România...,  (Aplauze.)  ...într-o \nEuropă... (Aplauze.) ...a tuturor... (Aplauze.) ...românilor... (Aplauze.)  \n...și a tuturor europenilor! (Aplauze.) \nMulțumesc. (Aplauze.) \nDomnul Florin-Vasile Cîțu: \nDin  partea  Grupurilor  parlamentare  ale  UDMR,  domnul \ndeputat Csoma Botond. \nDomnul Csoma Botond: \nDoamnelor și domnilor, \nStimați colegi,  \nStimate colege, \nStimați invitați, \nS-au  împlinit  15  ani  de  la  aderarea  României  la  Uniunea \nEuropeană. După 1990, intrarea în Alianța Nord-Atlantică și aderarea \nla Uniunea Europeană au fost obiectivele esențiale ale țării noastre. \nAderarea la Uniunea Europeană a însemnat pentru România o \nrecunoaștere, dincolo de granițele estului, un pas important pe drumul \n                                                                                             52                                                                                          \n     \nunei dezvoltări durabile și deschiderea spre un nou model social, spre \nnoi perspective în beneficiul tuturor cetățenilor acestei țări. \nAu trecut 15 ani în care am fost martorii unor transformări \nmajore. Au fost 15 ani de dezvoltare și de consolidare – dezvoltare și \nconsolidare  a  democrației,  firește!  -,  dar  trebuie  să  vă  spun  că  au \nexistat și anumite puncte nevralgice. Și aici m-aș referi în principal la \nanumite aspecte privind drepturile minorităților naționale din această \nțară. \nCel mai mare avantaj al aderării, în sens material, firește, au \nfost fondurile europene, menite să contribuie la dezvoltarea țării și la \nrecuperarea decalajelor față de statele cu vechime ale Uniunii, însă - \ntrebuie să spunem și chestia asta - România nu a reușit întotdeauna să \natragă  toate  sumele  alocate  de  Bruxelles,  situându-se  pe  ultimele \nlocuri între țările Uniunii la acest capitol. \nUn alt avantaj al cetățenilor din România este libera circulație \nîn spațiul UE, dar, în același timp, acest fapt a însemnat și plecarea a \nmilioane de cetățeni români să lucreze în alte țări europene. \nCa orice membru al Uniunii Europene, România are drepturi, \ndar și obligații, față de toți cetățenii ei, însă nu întotdeauna au fost \nrespectate aceste obligații asumate. \nRomânia încă așteaptă intrarea în spațiul Schengen, deziderat \ncare, în acest moment, se situează la nivelul de promisiuni. \nCu toate acestea, însă, după 15 ani, România susține ferm că \nnu  există  alternativă  la  această  Uniune  politică  și  economică.  Însă \ntotul evoluează și într-o direcție pentru care și noi,  cetățenii țărilor \n                                                                                             53                                                                                          \n     \nmembre, suntem responsabili. De aceea, când vorbim despre viitorul \nUniunii Europene, este nevoie de un dialog amplu și de implicare. \nPentru că, stimați colegi, trăim vremuri complicate. Pandemia \nde  coronavirus  ne-a  afectat  grav,  ne-a  dat  multe  lecții,  însă  datoria \nnoastră  este  să  învățăm  din  faptul  că  Uniunea  Europeană,  țările \nmembre, nu au fost suficient de pregătite și nu am avut un răspuns \nprompt în fața acestei situații fără precedent. \nTrebuie  să  învățăm  și  din  lecțiile  trecutului  cu  privire  la \nistoria și dezvoltarea Uniunii Europene. În fața provocărilor vechi și \nnoi,  pe  baza  unor  valori  democratice  solide  și  libertăți  comune, \nUniunea Europeană trebuie să sprijine statele membre acolo unde este \nnevoie  și  cât  este  nevoie,  cu  delimitarea  clară  a  competențelor \nexercitate în comun și a competențelor ce revin fiecărui stat membru. \nCooperarea statelor  membre  ale UE trebuie să rămână una \npragmatică, orientată spre dezvoltarea comună a societăților noastre și \nîntărirea poziției Uniunii pe scena globală. \nPoate ne-am fi descurcat mult mai bine pe plan global dacă \nam fi avut o politică externă mai bine coagulată. Și poate am fi putut \nsă evităm o serie de pericole dacă am avea o armată europeană de \nanvergură. \nUDMR  salută  președinția  franceză  la  Consiliul  Uniunii \nEuropene  și  în  special  eforturile  depuse  de  Franța  în  vederea \nconsolidării  și  dezvoltării  proiectului  armatei  europene,  un  proiect \ndificil, dar, credem noi, în același timp foarte necesar. \nStimați colegi, \n                                                                                             54                                                                                          \n     \nSunt câteva lecții pe care trebuie să le învățăm, avem nevoie \nde o colaborare mai strânsă între actorii politici, atât pe plan intern, cât \nși în cadrul forului comunitar. \nÎntr-adevăr, este mult mai ușor să explici ce nu este Uniunea \nEuropeană, decât ceea ce este. Dacă vă amintiți, fostul președinte al \nComisiei Europene, Jacques Delors, a denumit Uniunea Europeană, \naceastă construcție, „un obiect politic neidentificat”. Avem deci în față \no construcție originală, fără precedent și fără corespondent în lume. \nUniunea  Europeană  trece  dincolo  de  cadrul  de  concepte  politice \ntradiționale. Ea este o valoare unică, iar noi,  ce îi suntem cetățeni, \ntrebuie să o apreciem și să ne străduim să o dezvoltăm. \nCa  stat  membru  al  Uniunii  Europene,  trebuie  să  putem \nasigura calitatea vieții cetățenilor noștri și, în acest sens, trebuie să ne \nasigurăm că deținem suficientă putere economică și strategii care să \nfie concretizate în planuri concrete, în planuri de acțiune cu termene \nclare.  Astfel,  rolul  actorilor  economici  este  foarte  important  și, \nadăugând  politici  sociale  viabile  și  strategii  de  dezvoltare  durabilă, \nimplementarea responsabilă a acestora, cu siguranță se vor înregistra \nrezultate. Iar rezultatele se măsoară în siguranța, bunăstarea și nivelul \nde trai al cetățenilor noștri și, în același timp, putem asigura un viitor \nsigur generațiilor următoare. \nAcum, când tendințele extremiste se accentuează - și trebuie \nsă vorbim și despre acest fenomen, stimați colegi,  - iar la frontiera \nestică a Uniunii sunt încercări de a declanșa un conflict armat, credem \ncă este nevoie de mai multă unitate și de dialog. \n                                                                                             55                                                                                          \n     \nÎn ceea ce privește creșterea tot mai vizibilă a partidelor de \nextremă dreapta, trebuie să ne punem câteva întrebări, stimați colegi: \ncare  sunt  motivele  pentru  care  oamenii  sunt  deschiși  la  asemenea \nretorici?  Unde  a  greșit,  eventual  –  poate  că  a  greșit  –  și  Uniunea \nEuropeană? Este oare departe de cetățeni, pare netransparentă? \nUnde am greșit noi, politicienii? \nCred că la aceste întrebări trebuie să ne gândim și trebuie să \nîncercăm să formulăm un răspuns cât de cât concludent și bazat pe \nargumente. \nRomânia și-a exprimat ferm poziția în regiune prin susținerea \nunei Uniuni Europene stabile atât din punct de vedere economic, cât și \ngeopolitic. \nReiterez, Uniunea Europeană reprezintă o valoare unică, iar \nnoi,  cetățenii  săi,  avem  datoria  să  o  păstrăm  și  să  contribuim  la \ndezvoltarea ei. Avem datoria morală să o apărăm, ca să nu cadă pradă \ncelor ce vor să o distrugă, deși susțin altceva. \nÎnsă  toate  acestea  nu  înseamnă  că  nu  ne  putem  strădui  să \nîmbunătățim Uniunea noastră. Și noi, cetățenii europeni, ne dorim o \nUniune  Europeană  tot  mai  perfectă,  mai  apropiată  de  cetățeni,  și, \nsigur, mai implicată în viața noastră cotidiană. \nRomânia, prin obligațiile asumate odată cu aderarea la UE \nacum  15  ani,  își  propune  să  contribuie  la  consolidarea  acestei \nconstrucții  europene  și  să  contribuie  la  protejarea  ei  în  fața  tuturor \npericolelor  ce  apar  pe  parcurs.  O  putem  face  noi,  cetățenii,  noi, \ndecidenții, și o putem face noi, cetățenii europeni. \n                                                                                             56                                                                                          \n     \nVă mulțumesc, stimați colegi, pentru atenție. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  Grupului  parlamentar  al  minorităților  naționale, \ndomnul deputat Ovidiu Victor Ganț. \nDomnul Ovidiu Victor Ganț: \nVă mulțumesc frumos. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule  ministru pentru Europa și al afacerilor externe al \nRepublicii Franceze,  \nDoamnă, domnilor miniștri, \nDoamnelor și domnilor ambasadori, \nStimați invitați, \nDoamnelor și domnilor senatori și deputați,  \nAm  avut  inițiativa  organizării  acestei  ședințe  festive  de \nsărbătorire a 15 ani de la aderarea României la Uniunea Europeană, \npentru că acest eveniment reprezintă în opinia noastră, a deputaților \ndin Grupul parlamentar al minorităților naționale, un moment crucial \nîn istoria României. El este șansa unică de a reînnoda relația noastră \nde apartenență ca națiune la lumea occidentală, o năzuință istorică, \nmanifestată  permanent,  începând  cu  secolul  al  XIX-lea  în  Țările \nRomâne. Principalii intelectuali și politicieni români ai acelui secol au \n                                                                                             57                                                                                          \n     \nstudiat  la  universități  franceze,  germane,  austriece  sau  italiene, \npromovând  ulterior  în  țară,  în  mod  asiduu,  valorile  civilizației \noccidentale. \nLa  sfârșitul  anilor  ʾ30,  tot  acest  proces  de  integrare  și \ndezvoltare a României ca parte a spațiului de valori europene a fost \ncurmat brusc de instaurarea succesivă a fascismului și comunismului, \ndublată de pierderea unei părți a teritoriului național și impunerea unui \nfel  de  a  gândi  străin  de  orice  tradiție  de  la  noi.  A  fost  o  perioadă \nîntunecată  din  istoria  noastră,  atunci  când  am  avut  parte  doar  de \ndictaturi de tip fascist și comunist, cu tot reculul pe care acestea l-au \nadus în plan uman, social și economic. \nDin  fericire,  național-comunismul  a  luat  sfârșit  datorită \nRevoluției  din  decembrie  1989  și  sacrificiului  pe  care  l-au  făcut \ncetățenii țării noastre atunci, indiferent de apartenența lor etnică sau \nreligioasă, creștini, evrei sau musulmani. \nA urmat o perioadă foarte grea, marcată de crize sociale și \neconomice - mineriade, falimentul economiei socialiste, hiperinflație -\npe care am depășit-o cu greu, dar care s-a terminat prin două realizări \nmajore:  intrarea  în  NATO  și  Uniunea  Europeană.  Au  fost  două \nmomente  de  consens  național,  de  altfel  foarte  rare  în  politica \nromânească. Să reamintim faptul că Tratatul de aderare la Uniunea \nEuropeană  a  fost  ratificat  în  unanimitate  de  către  Parlamentul \nRomâniei.  În  ceea  ce  ne  privește,  am  susținut  activ  demersul,  prin \nrelațiile pe care le avem cu țările membre de care suntem legați prin \nlimbă și cultură. \n                                                                                             58                                                                                          \n     \nAstfel s-a deschis calea spre o democrație de tip occidental și \no dezvoltare economico-socială fără precedent. \nȘi  perioada  de  preaderare,  de  adoptare  a  legislației,  de \npreluare  a  aquis-ului  comunitar  și  de  transformare  instituțională \ntrebuie  amintită  ca  fiind  un  efort  comun  al  tuturor  forțelor  politice \nproeuropene  și  evident  al  Parlamentului  României,  ca  expresie  a \nsuveranității  națiunii  române.  Ne-am  asumat  toate  prevederile  din \ntratatul de aderare, inclusiv ceea ce scrie în art. 148 din Constituția \nRomâniei,  alin.  (2):  „Ca  urmare  a  aderării,  prevederile  tratatelor \nconstitutive  ale  Uniunii  Europene,  precum  și  celelalte  reglementări \ncomunitare  cu  caracter  obligatoriu,  au  prioritate  față  de  dispozițiile \ncontrare  din  legile  interne,  cu  respectarea  prevederilor  actului  de \naderare”.  \nPentru că niciodată aici nu s-au reliefat două aspecte, doresc \nsă  o  fac  eu  astăzi,  pentru  că  le-am  trăit  în  mod  nemijlocit.  Regret \nabsența domnului profesor doctor Vasile Pușcaș, negociatorul șef al \nRomâniei, care a reușit, împreună cu echipa sa, să finalizeze la timp \nnegocierile  de  aderare  în  decembrie  2004  și  doresc  să-i  mulțumesc \npublic pentru această realizare, care a permis semnarea tratatului de \naderare în timp util, pentru respectarea termenului de 1 ianuarie 2007. \nAl  doilea  aspect  pe  care  doresc  să-l  amintesc  este  munca \nechipei  de  observatori  la  Parlamentul  European,  într-un  efort \ntranspartinic, dar și multietnic al delegației noastre. \nA fost o onoare deosebită pentru mine faptul că, desemnat \nfiind de către Grupul parlamentar al minorităților naționale, am făcut \n                                                                                             59                                                                                          \n     \nparte  din  delegație,  alături  de  alți  parlamentari  români,  care  își \ncontinuă și astăzi activitatea parlamentară: doamnele senator Roberta \nAnastase și Gabriela Crețu și domnii senatori Vasile Dîncu și Titus \nCorlățean.  Împreună  am  reușit  să  combatem  prejudecăți  și  să \nschimbăm  opinii  asupra  aderării  țării  noastre,  inclusiv  votul  unor \nîntregi delegații naționale din grupurile noastre politice asupra acestui \nsubiect, de la avizul conform, unde a fost împotrivă, la ultimul raport \nMoscovici,  unde  a  fost  pentru.  Am  convingerea  că  sunt  în \nasentimentul colegilor mei, foști observatori, față de cele afirmate.  \nMomentul  aderării  la  1  ianuarie  2007  a  fost  sărbătorit  la \nBucurești  împreună  cu  ministrul  federal  de  externe  al  Germaniei, \nFrank-Walter Steinmeier, astăzi președinte federal, care asigura la data \nrespectivă  președinția  Consiliului  Uniunii  Europene.  Din  păcate, \nseparat:  într-un  loc  cu  președintele  României,  în  alt  loc  cu  prim-\nministrul de atunci. Un semn de rău augur pentru ce avea să urmeze \natât  în  politica  internă,  cât  și  în  ceea  ce  privește  demersul  politic \neuropean al României. \nPoate că acum, la 15 ani după, vom înțelege ce mare rău îl \nreprezintă permanentele disensiuni și crize politice. \nMă  bucur  să  sărbătorim  astăzi  15  ani  de  la  aderare,  în \nprezența  ministrului  de  externe  al  Franței,  domnul  Jean-Yves  Le \nDrian, într-un arc peste timp simbolic și doresc să-i mulțumesc în mod \ndeosebit  pentru  efortul  de  a  fi  alături  de  noi.  Vedem  în  prezența \nDomniei Sale un nou gest de prietenie al Franței față de România.  \nDoamnelor și domnilor, \n                                                                                             60                                                                                          \n     \nReconcilierea  franco-germană  reprezintă  fundamentul \nUniunii  Europene  de  astăzi.  Cred  că  Robert  Schuman  și  Konrad \nAdenauer  ar  fi  mândri  de  cele  realizate,  însă  ar  exprima  și  unele \nnemulțumiri legate de Uniunea Europeană. \nDespre acestea din urmă doresc să vă vorbesc. Am pierdut \nrecent un membru, Marea Britanie, care într-un demers unilateral a \ndecis  să  ne  părăsească  -  lucru  pe  care  îl  regret.  Avem  tot  felul  de \nexcepții și opt out-uri pentru anumiți membri. Nu se respectă întocmai \ntratatele,  birocrația  rămâne  sufocantă,  uneori  există  un  tratament \ndiferențiat aplicat unor state membre sau opinii grav divergente între \nanumite state membre, în chestiunea valorilor fundamentale care stau \nla baza construcției europene. \nDoresc  să  fac  apel  la  solidaritate  și  echitate  în  interiorul \nUniunii  Europene,  foarte  bune  exemple  fiind  lupta  împotriva \npandemiei și finanțarea planurilor naționale de redresare și reziliență \nale statelor membre. \nTotuși, cred că a venit timpul să punem capăt discriminării la \ncare este supusă România, prin neacceptarea în spațiul Schengen, deși \nam  investit  sute  de  milioane  de  euro  în  aplicarea  sistemului  și  în \npofida faptului că din 2011 satisfacem criteriile de aderare. Această \nstare de fapt nu face decât să scadă încrederea cetățenilor români în \nUniunea  Europeană,  afectând  libera  circulație  a  persoanelor  și  a \nbunurilor. \nTotodată  pledăm  ca  pe  baza  unor  rezultate  concrete  – \nsubliniez, pe baza unor rezultate concrete – pe care le va obține țara \n                                                                                             61                                                                                          \n     \nnoastră în perioada următoare să se încheie aplicarea mecanismului de \ncooperare  și  verificare.  În  ceea  ce  ne  privește,  vom  susține  orice \nmăsură legislativă necesară în acest sens. \nSper să ne facem și noi treaba în plan intern și să ducem la \nbun  sfârșit  reformele  anunțate:  modificarea  Constituției,  reforma \nadministrativă,  în  sensul  aplicării  în  mod  real  a  principiului \nsubsidiarității și al unei descentralizări mult clamate în anii din urmă, \ndezvoltarea infrastructurii rutiere și feroviare, a celei din sănătate și \nînvățământ, a digitalizării etc. \nNe  dorim,  totodată,  ca  procesul  de  extindere  al  Uniunii \nEuropene în Balcanii de Vest să fie dinamizat, permițând oamenilor \ndin regiune să se bucure de șansa de a fi cetățeni ai Uniunii Europene, \ndiminuând în același timp influențe externe nefaste asupra regiunii.  \nSperăm că președinția Franței a Consiliului Uniunii Europene \nsă ne ajute în rezolvarea unei părți din aceste probleme, respectiv să \naducă progrese importante la aceste capitole. \nConform unui sondaj recent, încrederea cetățenilor români în \nUniunea Europeană este în continuare la una din cele mai înalte cote \ndin statele membre, iar în ceea ce privește încrederea lor în alte state \nde pe mapamond Germania este pe locul întâi, iar Franța pe locul trei. \nDoamnelor și domnilor, \nÎn concluzie, avem convingerea că apartenența României la \nUniunea Europeană este garanția pentru noi de a beneficia de pace, \ndemocrație  și  bunăstare  și  deci  Grupul  parlamentar  al  minorităților \n                                                                                             62                                                                                          \n     \nnaționale  va  continua  să  susțină  necondiționat  demersurile \nproeuropene ale României. \nVă mulțumesc frumos pentru atenție. (Aplauze.) \nDomnul Florin-Vasile Cîțu: \nMulțumim, domnule deputat. \nTot  din  partea  Grupului  parlamentar  al  minorităților \nnaționale, domnul Silviu Vexler.  \nDomnul Silviu Vexler: \nDoamnelor și domnilor, \nAm  învățat  și  am  crezut  întotdeauna  în  faptul  că  Uniunea \nEuropeană este construită pe șase valori fundamentale: respect pentru \ndemnitatea  umană,  libertate,  democrație,  egalitate,  stat  de  drept, \nrespectarea drepturilor omului, inclusiv cele ale minorităților. \nȘi  îmi  aduc  aminte,  în  acest  moment,  înmormântarea \ndoamnei  Simone  Veil,  prima  femeie  președinte  a  Parlamentului \nEuropean,  reprezentând  Franța,  supraviețuitor  al  lagărelor  de  la \nAuschwitz și Bergen-Belsen, și  mai ales un fragment din cuvintele \nspuse de președintele Macron, respectiv că este aici „pentru a exprima \no imensă recunoștință, în numele poporului francez, pentru unul din \ncei mai iubiți copii ai săi”. \nTotuși, în acest moment deosebit, aniversar, și care ar trebui \nsă fie vesel, domnule ministru Le Drian, doamnă ambasador Auer, îmi \ncer scuze și regret că a trebuit să fiți martor la declarațiile mistico-\nreligioase  ale  unui  coleg  care  atunci  când  nu  elogiază  criminali  de \n                                                                                             63                                                                                          \n     \nrăzboi și nu neagă Holocaustul, încearcă să șteargă din viziunea unei \nEurope moderne existența comunităților musulmane și evreiești. \nDomnule  senator  Lavric,  cu  toată  dorința  dumneavoastră, \nregret! \nSuntem aici și vom continua să fim aici, cu aceeași demnitate \ncu  care  am  contribuit  întotdeauna  la  construirea  și  modernizarea \nUniunii Europene. \nÎmi cer scuze pentru această intervenție! \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  deputaților  și  senatorilor  neafiliați,  doamna \nsenator Diana Șoșoacă. (Rumoare.) \nDoamna Diana Iovanovici-Șoșoacă: \nVă  mulțumesc.  (Este  îmbrăcată  în  ie  și  poartă  drapelul \nRomâniei pe umeri.) \nNu  credeam  că  arborarea  steagului  României  vă  va  stârni \natâtea  râsete!  Este  rușinos,  dar  ce  poți  să  îi  ceri  unui  astfel  de \nParlament?! \nMi  s-a  părut  inoportună  intervenția  domnului  Vexler,  în \ncondițiile în care nici măcar nu i s-a pronunțat numele! Mă fac și eu \navocatul domnului Lavric, pro bono, de data asta! \n                                                                                             64                                                                                          \n     \nSuntem la o aniversare de 15 ani și am auzit aici discursuri \ncare  mi-au  adus  aminte  de  Congresul  al  XIV-lea  al  Partidului \nComunist Român. \nMă așteptam la ceva mai mult din partea dumneavoastră, mai \nales că unii aveți vreo trei-patru legislaturi pe aici, deci ați putea cel \npuțin să învățați să nu mai citiți de pe hârtie, ci să și aveți un pic de \ninspirație pentru a purta discursuri. \nNu am auzi însă... elogii, bunăstare, deci trăim într-adevăr în \nlumi paralele. \nPoporul român trăiește într-o lume pe care dumneavoastră nu \no vedeți. Uniunea Europeană s-a format - și era bine cum s-a format - \npentru a avea o dezvoltare economică bună, să existe bunăstare, pentru \na concura Statele Unite ale Americii. Din păcate, după 15 ani în care \nni se spune că suntem parteneri egali ai statelor Uniunii Europene, nu \navem acces în Schengen. În schimb, avem firme austriece care ne-au \npreluat cam tot ce înseamnă petrol, gaz, bogății, avem firme franceze \ncare ne-au luat alte bogății, avem firme italiene care ne-au luat alte \nbogății. Nu e prost cine le ia, e prost cine le dă! În toți acești 15 ani, \nRomânia a pierdut cel mai mult. Da, într-adevăr, avem posibilitatea să \nne plimbăm în afara granițelor țării, dar, - ce să vezi?! - avem peste 10 \nmilioane de români în afara granițelor țării. Suntem țara cu cea mai \nmare migrație pe timp de pace, iar românii noștri sunt discriminați în \nUniunea Europeană! Nu am văzut ambasadele României că se luptă \npentru români și n-am văzut nici UE că se luptă pentru români, care \nsunt cetățeni egali în drepturi cu ceilalți cetățeni ai statelor europene. \n                                                                                             65                                                                                          \n     \nMai mult decât atât, în ultimii doi ani suntem siderați, mai \nales noi, juriștii, să vedem cum drepturile și libertățile fundamentale, \natât  din  Carta  drepturilor  omului,  dar  și  din  Carta  europeană  a \ndrepturilor  fundamentale  ale  Uniunii  Europene,  sunt  încălcate  cu \nobstinație! Se încalcă orice drept, în numele unui interes colectiv s-au \nanulat drepturile personale, ceea ce nu poate fi admis, pentru că asta \nfăceau comuniștii. \nNe-am  întors  în  timp,  iar  Uniunea  Europeană,  dacă  nu  se \ntrezește, va rămâne fără foarte multe state pentru că, îmi pare rău să o \nspun, nu că o doresc eu, eu încă mai cred că Uniunea Europeană poate \nsă se trezească și să revină la ceea ce a început. Dar 60% din români \nîși doresc ROExit. Atenție foarte mare! Și aveți grijă că anul acesta, \ndoamnelor  de  la  PNL  care  doriți  să  fiți  judecător  la  Curtea \nConstituțională și trageți sfori pentru acest lucru, pentru că vi s-a cerut \nsă anulați Constituția României în favoarea dreptului european. Așa \nceva... îi spun Uniunii Europene: „Pe aici nu se trece!”. Constituția \nRomâniei este cea mai de preț lege. În Constituție se află drepturi și \nlibertăți fundamentale europene. Respectăm dreptul european - dreptul \neuropean  poate  fi  cel  mult  complementar  -,  dar  nu  să  fie  superior \nConstituției României! \nMai mult decât atât, ...(Vociferări.) \nLăsați,  doamnă,  că  n-o  să  vă  aleagă  nimeni  la  Curtea \nConstituțională! \nMai mult decât atât... \n                                                                                             66                                                                                          \n     \nDoamna  Scântei,  lăsați,  că  știm...  Știți,  cu  milionul  ăla  de \neuro într-un an! \nVreau  să-i  amintesc  Uniunii  Europene  ce  înseamnă  aceste \nmotive de pe o ie românească. (Arată pe ia pe care o poartă.)  \nDa, fă-ți cruce! Poate așa vei deveni creștin, domnule! \nAceste  motive  sunt  milenare.  Aici,  pe  pământul  acesta \nromânesc,  s-au  descoperit  plăcuțele  de  la  Tărtăria,  primul  scris  din \nlume. Nici nu se inventase civilizația sumeriană! (Râsete.) \nAici... \nAșa este! Râdeți! Prostul râde când nu știe! \nPuneți mâna pe carte și citiți, că ați făcut de râs Parlamentul \nRomâniei!  \nPentru  România  steagul  României  este  acesta!  (Arată \ndrapelul.) Alt steag nu există! Pentru acest tricolor s-a murit! Și să-i \nmai  aducem  aminte  Uniunii  Europene  de  cruciadele  creștine,  când \ndomnitorii români stăteau aici de pavăză, astfel încât țările Europei să \nse dezvolte și să-și înalțe catedrale, unde acum ori sunt închise, ori \nsunt baruri și restaurante! \nUniunea Europeană trebuie să se trezească!  \nUitați-vă cum Ursula von der Leyen este într-un dosar penal \npentru contracte cu Pfizer! \nAți adus vaccinarea obligatorie ca unic drept și unică condiție \npentru a trăi! \nDomnul Florin-Vasile Cîțu: \nDoamnă senator, vă rog să vă îndreptați către sfârșit... \n                                                                                             67                                                                                          \n     \nDoamna Diana Iovanovici-Șoșoacă: \nO să mă îndrept către sfârșit, sfârșitul dumneavoastră! \nDomnul Florin-Vasile Cîțu: \nCele 10 milioane de români din străinătate vă mulțumesc. \nDoamna Diana Iovanovici-Șoșoacă: \nȘi voiam să vă mai spun un lucru. Pentru toți cei din Uniunea \nEuropeană care solicitați să ne vaccinăm și nu ne mai lăsați nici să \nrespirăm decât dacă ne vaccinăm: Dumnezeu nu este vaccinat și nu va \nfi niciodată! \nTrăiască România liberă și suverană! (Aplauze.) \nDomnul Florin-Vasile Cîțu: \nDin  partea  Grupului  parlamentar  al  PNL,  doamna  senator \nAlina Gorghiu. \nDoamna Alina-Ștefania Gorghiu: \nBună seara, stimați colegi! \nStimați invitați, \nÎntotdeauna  populismul  are  un  nume!  Dar  vă  asigur  că \nultimele minute vor fi ale unui discurs proeuropean, onest și autentic. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule ministru Le Drian,  \nStimată doamnă ambasador a Republicii Franceze,  \nStimați colegi, \n                                                                                             68                                                                                          \n     \n1 ianuarie 2007 a fost, într-adevăr, un moment de excepție \npentru noi toți și sunt, așa cum spuneau toți colegii mei, 15 ani  de \nUniune Europeană pentru România. \nCa națiune europeană, am aderat la un proiect politic care are \nla bază valori precum demnitatea, statul de drept, libertatea, egalitatea, \ntoleranța și, poate cel mai important dintre toate acestea, respectarea \ndrepturilor omului. Mult mai recent, spiritul Declarației de la Sibiu, \nadoptată în mai 2019, în România, a consfințit ceea ce este Europa de \nastăzi - o uniune a valorilor și a libertăților. \nStimați colegi senatori,  \nStimați colegi deputați, \nRezultatele  la  care  au  ajuns  statele  membre  ale  Uniunii \nEuropene, datorită integrării europene, vorbesc de la sine. Și pentru \nRomânia acest lucru a însemnat o creștere de aproape trei ori a PIB-\nului României, o creștere de patru ori a PIB-ului pe cap de locuitor, \nam beneficiat de fonduri europene pentru dezvoltare cu peste 46 de \nmiliarde  de  euro  mai  mult  decât  a  contribuit  România  la  bugetul \nUniunii, iar expresia „din fonduri europene” aduce multă mândrie și \ncertifică un lucru necesar și bine făcut. \nA fi european înseamnă însă multe lucruri, unele extrem de \nsimple, unele însă ceva mai complicate și provocatoare. \nCertificatul verde este un proiect european. \nDrepturile minorităților, de orice fel ar fi aceste minorități, și \ntoleranța, sunt valori europene. \nLa fel și respingerea discriminării și a excluziunii sociale. \n                                                                                             69                                                                                          \n     \nRespectarea  principiului  supremației  dreptului  european  în \ndomeniile stabilite prin tratate și cedarea de suveranitate, da, sunt, de \nasemenea,  principii  de  bază  ale  ideii  unității  europene.  La  fel  și \nrespectarea deplină a deciziilor Curții de Justiție a Uniunii Europene. \nNu poți, stimați colegi, să fii astăzi european o zi și a doua zi \nsă-ți  dai  haina  jos,  deși  mai  vedem  lucrul  acesta  în  discursuri  din \npricina populismului. Și atunci, în loc de oameni politici de stat, în loc \nde oameni politici înțelepți, vizionari, vezi lideri populiști care se bat \ncu  pumnul  în  piept,  nu  doar  în  România,  riscând  destrămarea \nproiectului european.  \nAcum, când lumea întreagă se confruntă cu noi și noi crize de \nsănătate,  economice,  ecologice,  tensiuni  geopolitice,  România  vă \nasigur că va contribui din plin la proiectul viitorului Europei.  \nVom  avea  o  Uniune  mai  puternică,  mai  rezilientă,  mai \nconvergentă, mai solidară. Și când vorbim de viitor trebuie să știm \nlimpede că avem ca stat european și obligații, dar avem și drepturi. \nSunt speranțe puse în 2007 și unele dintre ele încă nematerializate.  \nVorbea colegul nostru de la UDMR despre aderarea la spațiul \nSchengen. \nDa, este un drept al României, îndeplinim de mult timp toate \ncriteriile și condițiile tehnice și îi rugăm pe partenerii europeni să țină \ncont de acest lucru și să ne sprijine în acest demers al României.  \nȘi adoptarea monedei euro este un alt proiect pentru care ne \npregătim și probabil că o să ne pregătim mai serios de acum încolo. \n                                                                                             70                                                                                          \n     \nDeși  în  acești  15  ani  au  existat  foarte  multe  provocări, \nRomânia rămâne în continuare, în ciuda celor pe care le-ați auzit mai \ndevreme, una dintre cele mai favorabile țări pentru construcția Uniunii \nEuropene. \nUn  sondaj  recent,  de  acum  două  zile,  arată  că  peste  75% \ndintre români susțin în continuare proiectul european. \nDa,  e  îmbucurător  că  noi,  românii,  credem  în  această \nconstrucție,  iar  eu,  ca  un  cetățean  proeuropean  convins,  cred  că  și \nEuropa își va onora la rândul său toate obligațiile față de România. \nVă mulțumesc, stimați colegi, pentru această oportunitate. \nMulțumesc, domnule ministru, Excelență, pentru îngăduință. \nO seară plăcută! (Aplauze.) \nDomnul Florin-Vasile Cîțu: \nMulțumim, doamnă senator. \nDoamnelor și domnilor,  \nAm încheiat intervențiile. \nMulțumindu-vă pentru participare, vă rog să-mi permiteți să \ndeclar închisă ședința solemnă – așa se voia – comună a Senatului și \nCamerei Deputaților. \nVă mulțumesc.  \n \nȘedința s-a încheiat la ora 19.43. \n \n \n \n "
    },
    "12": {
        "start_text": "Domnul Florin-Vasile Cîțu:",
        "start_index": -1,
        "end_text": "Domnul Ionuț-Marian Stroe:",
        "end_index": -1,
        "text": "                                                                 1                                                                                          \n     \n02 februarie 2022 – ședință comună \n \n \nS U M A R \n \n1.  Alocuţiuni consacrate aniversării a 15 ani de  2. \nla aderarea României la Uniunea Europeană. \n \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \nS T E N O G R A M A \nședinței solemne comune \n a Camerei Deputaților și Senatului \nconsacrată aniversării a 15 ani \nde la aderarea României la Uniunea Europeană. \n \nȘedința a început la ora 17.37. \nLucrările şedinţei au fost conduse de domnul senator Florin-\nVasile Cîțu, președintele Senatului, asistat de domnul deputat Andrei-\nRăzvan Lupu, secretar al Camerei Deputaților, și de domnul senator \nIon-Narcis Mircescu, secretar al Senatului.  \nDin  prezidiu  a  făcut  parte  și  domnul  deputat  Ion-Marcel \nCiolacu, preşedintele Camerei Deputaţilor. \nDomnul Florin-Vasile Cîțu: \nStimați colegi, \nVă rog să luați loc, să începem. \nDomnule președinte al Camerei Deputaților, \nDomnule prim-ministru, \nDomnule  Jean-Yves  Le  Drian,  ministrul  pentru  Europa  și \nafaceri externe al Republicii Franceze, \nDistinși reprezentanți ai cultelor religioase, \nDoamnelor și domnilor senatori și deputați, \nDoamnelor şi domnilor miniștri, \n                                                                                             3                                                                                          \n     \nExcelențele  Voastre,  doamnelor  și  domnilor  ambasadori, \nreprezentanți ai misiunilor diplomatice, \nStimați invitați, \nOnorată asistență, \nVă  rog  să-mi  permiteţi  să  declar  deschisă  şedinţa  solemnă \ncomună  de  astăzi,  a  Senatului  și  Camerei  Deputaților,  dedicată \naniversării a 15 ani de la aderarea României la Uniunea Europeană. \nDoamnelor şi domnilor, \nVă  invit  să  ascultăm  Imnul  naţional  al  României  și  Imnul \nUniunii Europene! \n(Se intonează Imnul naţional „Deşteaptă-te, române!”. \nSe intonează Imnul Uniunii Europene.) \nDoamnelor și domnilor senatori și deputați, \nOnorați invitați, \nÎl  invit  la  tribună  pe  Excelența  Sa,  domnul  Jean-Yves  Le \nDrian,  ministrul  pentru  Europa  și  afaceri  externe  al  Republicii \nFranceze. \nDomnul  Jean-Yves  Le  Drian  (ministrul  pentru  Europa  și \nafaceri externe al Republicii Franceze): \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDoamnelor și domnilor miniștri, \nDoamnelor și domnilor deputați și senatori, \n15 ani după aderarea României la Uniunea Europeană. \n                                                                                             4                                                                                          \n     \nSunt  deosebit  de  fericit  să  fiu  astăzi  la  București  pentru  a \nsărbători împreună cu dumneavoastră acest eveniment care a fost un \nprogres pentru toți europenii, pentru că de 15 ani încoace Uniunea \nnoastră  este  mai  puternică  și  mai  completă  pentru  că  și \ndumneavoastră, România, faceți parte din ea. \nȘi nu spun acest lucru numai în numele prieteniei care unește \nnațiunile  noastre,  o  prietenie  înrădăcinată  în  istoria  culturală, \nintelectuală și politică pe care o împărtășim împreună. Prietenie care \nne amintește de tinerețea petrecută la Paris a părinților fondatori ai \nRomâniei  moderne  –  Alexandru  Ioan  Cuza,  Vasile  Alecsandri  sau \nchiar și Brătianu, familia Brătianu, tată și fiu. O prietenie care ni se \namintește de fiecare dată când pronunțăm numele lui Enescu, Brâncuși \nsau Cioran, care ne-au adus atât de mult cu toții. O prietenie care, \ndupă Revoluția Română, s-a exprimat prin numeroase manifestări de \nsolidaritate, de care eu îmi amintesc încă și acum, păstrez o amintire \nfoarte proaspătă a acestor manifestări. Și o prietenie care adeseori - și \neste o mare onoare pentru noi - se pronunță, se vorbește „en français” \n-  în  franceză,  această  limbă  care  a  fost  o  limbă  de  libertate  și  de \ncunoaștere  pentru  tinerii  români  care  au  studiat-o  în  anii  cei  mai \nsumbri  ai  istoriei  dumneavoastră  și  care  astăzi  vă  înscrie  pe  mulți \ndintre  dumneavoastră  într-o  comunitate  de  300  de  milioane  de \nfrancofoni de peste tot în lume. \nSpun acest lucru, de asemenea, pentru că Franța prezidează \nastăzi  Consiliul  Uniunii  Europene,  și  această  responsabilitate  ne \n                                                                                             5                                                                                          \n     \npermite  să  apreciem  atuurile,  avantajele  care  dau  putere  Europei \nnoastre. \nIncontestabil, economia dumneavoastră s-a poziționat treptat \npe sectoare de viitor, și angajarea dumneavoastră în Europa Apărării, \ninclusiv în Sahel, se numără printre toate aceste atuuri ale Europei. \nCând  v-ați  alăturat  Uniunii,  în  2007,  România  și-a  reluat \nlocul  care  îi  corespunde  în  inima  Europei  noastre.  A  fost  un  pas \nsuplimentar pe drumul care v-a permis să dați pagina, să lăsați în urma \ndumneavoastră  mai  multe  decenii  de  dictatură,  penurii  și  regim \narbitrar. A fost, de asemenea, un pas în plus pe drumul care, după un \nsecol de conflicte și despărțiri, ne-a condus împreună la reunificarea \nEuropei noastre. Și, într-adevăr, vorbesc despre reunificare. Am spus \nacest  lucru  la  Praga,  când  comemoram  revoluțiile  din  1989,  ca,  de \nexemplu, cea care a început pentru dumneavoastră la Timișoara, în \nstrigăte de libertate și dreptate. \nȘi  repet  în  fața  dumneavoastră  astăzi  -  decât  să  folosesc \ncuvântul „extindere”, care oarecum ne îndepărtează unii de ceilalți, eu \nprefer termenul „reunificare”, pentru că el ne apropie unii de ceilalți. \nMomentul istoric din 2007, pe care îl sărbătorim astăzi, a fost \npregătit de momentul istoric din 1989, când Europa noastră a putut, în \nsfârșit, să se regăsească pe sine însăși, când în sfârșit am început să \nvindecăm  împreună  această  rană  deschisă  în  1945  în  inima \ncontinentului european deja greu încercat și dezorientat de 3 decenii \nde  tragic  război  civil.  Când,  în  sfârșit,  Cortina  de  Fier  care  ne \n                                                                                             6                                                                                          \n     \ndespărțea  s-a  prăbușit,  s-a  prăbușit  și  noțiunea  total  artificială  de \n„Europa de Est”, care ne despărțea și ea, de asemenea. \nÎntr-adevăr, națiunile noastre sunt diferite, sunt diverse, dar \nnu  a  existat  dintotdeauna  decât  o  singură  Europă,  cea  pe  care \nîmpreună o numim „a noastră”, cea pe care ne-a înapoiat-o anul 1989. \nAceste două drumuri, în realitate, se confundă și nu fac decât \nunul  singur.  Este  calea  pe  care  ne-o  deschidem  noi,  în  calitate  de \neuropeni, înspre un orizont de progres care ne reunește. Un orizont de \nlibertate  și  de  democrație  ordonat  în  funcție  de  principiile \nfundamentale  ale  Uniunii  noastre  -  respectarea  statului  de  drept,  a \ndrepturilor  omului,  a  drepturilor  minorităților,  respectarea  libertății \npresei  și  libertăților  universitare.  Un  orizont  de  progres  social \nîmpărtășit, pentru că concetățenii așteaptă în mod legitim de la Europa \nca ea să fie prosperitatea în serviciul solidarității, în dimensiunea cea \nmai concretă a vieților lor. Și un orizont, de asemenea, de reunificare a \nmemoriilor noastre în toată diversitatea lor, ca să putem regăsi firul \nistoriei  europene  și  pentru  a  putea  scrie  împreună  noi  pagini  din \naceastă istorie. \nAcest orizont comun ne permite să mergem înainte, astăzi, \nîntr-o  lume  plină  de  amenințări  și  de  provocări  legate  de  mediu, \ntehnologice, economice și geopolitice, afirmând această suveranitate \neuropeană care astăzi, în fața noului context internațional, este cea mai \nbună  garanție  a  suveranităților  noastre  naționale,  pe  care  ea  le \nconsolidează fără să le știrbească. \n                                                                                             7                                                                                          \n     \nȚările  care,  cum  a  fost  cazul  în  România,  au  fost  supuse \njugului  funestei  doctrine  Brejnev  știu  că  suveranitatea  nu  poate  fi \nlimitată, ea există sau nu există, și dacă ni se confiscă, atunci trebuie \nsă o recucerim, așa cum ați făcut-o și dumneavoastră. \nÎn schimb, dacă hotărâm cu toții, împreună, putem să-i dăm o \nprelungire colectivă, pentru a o apăra mai bine, adică pentru a apăra \nmai bine capacitatea noastră de a ne face propriile alegeri și să nu ne \nsupunem strategiilor de dependență, de predare, de exploatare și de \ningerință,  care  conturează  astăzi  o  sălbăticire  îngrijorătoare  a  vieții \ninternaționale. \nAfirmând împreună suveranitatea noastră, împreună, cei 27, \nne acordăm mijloacele pentru a rezista acestei schimbări. \nSuveranitatea    europeană  este,  pur  și  simplu,  condiția \nposibilității  exercitării  depline  a  suveranităților  naționale  în  secolul \nXXI.  Acesta  este  sensul  pe  care  dorim  să-l  dăm  celei  de-a  13-a \npreședinții franceze a Consiliului UE, să declinăm, să afirmăm acest \nprincipiu imperativ politic și geopolitic de suveranitate europeană în \ntoate  domeniile,  împreună  cu  dumneavoastră  și  cu  toți  cei  27  de \nparteneri. Acesta este sensul marilor întâlniri pe care le pregătim  – \nSummitul  UE  -  Uniunea  Africană,  Forumul  ministerial  pentru \ncooperare  în  Indo-Pacific  și,  de  asemenea,  Summitul  privind  noul \nmodel european de creștere și, de asemenea, apărarea de către șefii de \nstat și de Guvern a Primei Cărți Albe a Apărării Europene, busola \nnoastră strategică. \n                                                                                             8                                                                                          \n     \nCe mă surprinde, uitându-mă la drumul pe care l-am parcurs \nîmpreună din 2007, este că proiectul nostru european este suficient de \nputernic  pentru  a  fi  atât  ceea  ce  ne  permite  să  vindecăm  rănile \nsecolului XX și, de asemenea, ne permite să intrăm în secolul XXI \nputernici, mulțumită identității noastre. \nȘi, bineînțeles, avem această dublă forță, și de aceea susținem \nperspectiva europeană a Balcanilor de Vest, care are un sens deplin, \navând în vedere trecutul și viitorul. \nPreședintele Macron a repetat acest lucru acum câteva zile, la \nParlamentul European de la Strassbourg - pentru noi, Balcanii de Vest \nîși au locul în Uniunea Europeană. \nIată  de  ce,  sub  președinție  franceză,  vom  organiza,  de \nasemenea, o conferință care va avea ca obiectiv să avansăm împreună \nînspre această nouă etapă a reunificării noastre europene, bazându-ne \nîn  special  pe  principiile  metodologiei  revizuite  a  negocierilor  de \nadeziune. \nIată  de  ce,  din  punctul  meu  de  vedere,  iată  ce  sărbătorim \nastăzi – un progres european. \nDar  actualitatea  ne  amintește  că  acest  imens  progres  se \nlovește astăzi de riscul unei regresiuni majore. \nUnii,  într-adevăr,  ar  vrea  să  ne  tragă  înapoi  înspre  lumea \nstabilită la Ialta, din care curajul și angajamentul dumneavoastră în \nconstrucția  europeană  ne-au  smuls.  Și  nu  vom  putea  accepta  acest \nlucru fără să renunțăm la tot ceea ce am construit împreună și la toate \nperspectivele de viitor pe care le-am adoptat. \n                                                                                             9                                                                                          \n     \nIată de ce, din punctul meu de vedere, una dintre cele mai \nmari provocări, căreia trebuie să-i răspundem astăzi, este să restabilim \no relație de stabilitate și de previzibilitate cu Rusia. Este o provocare \ncare se adresează unei întregi generații, dar este, în același timp, o \nprovocare urgentă, deoarece este din ce în ce mai clar, de mai mulți \nani, și cu atât mai mult astăzi, că vecinul nostru rus a hotărât să se \npoarte ca o putere care cauzează dezechilibre, refuzând să respecte \nmarile principii ale securității europene, pe care, amintesc, sunt fapte, \nRusia acceptase aceste principii, cu noi, la Helsinki, în '75, la Paris, în \n1990.  Ea  încearcă  astăzi  să  impună  o  logică  de  zone  de  influență \nfondată  pe  slăbirea  și  limitarea  suveranității  statelor  limitrofe  și \namenințând  anumiți  aliați  ai  noștri,  ai  NATO  și  parteneri  ai  UE  și \ndesfășurând manevre de ingerință chiar pe teritoriul Uniunii Europene \nși al NATO. \nPentru a găsi un nou echilibru cu vecinul nostru rus trebuie să \nformulăm  principii  cu  aliații  și  partenerii  noștri.  Și  tocmai  aceasta \nfacem. \nDar trebuie, de asemenea, ca noi, europenii, așa cum am început \ndeja să facem, trebuie să articulăm conținutul acestor principii, pentru \ncă această sarcină ne duce la chestiuni care nu afectează pe nimeni atât \nde  mult  ca  pe  noi  -  chestiunea  reunificării  continentului  nostru,  al \ncărui preț l-am amintit, chestiunea securității într-o lume de jocuri de \nputere și de raport de forțe care, în această lume, ia o cotitură înspre \nsălbăticire. Numai aceasta ne permite să rămânem actori ai destinului \nnostru, stăpâni pe destinul nostru, tocmai pentru că suntem uniți. \n                                                                                             10                                                                                          \n     \nȘi întrebarea care ni se pune astăzi este următoarea - cum să \nfacem față împreună? \nDin  punctul  meu  de  vedere,  răspunsul  se  declină  în  trei \npuncte. \nMai întâi, arătând că principiile fundamentale ale organizării \nsecurității  colective  în  Europa  nu  sunt  negociabile.  Mă  gândesc  la \nsuveranitatea  statelor,  care  trebuie  să  fie  pe  deplin  respectată, \ninviolabilitatea  frontierelor  și  integritatea  teritorială  a  statelor, \nlibertatea  pe  care  o  are  fiecare  stat,  să-și  hotărască  alianțele  și \norganizațiile la care dorește să adere și, în plus, la drepturile omului și \nlibertățile fundamentale, a căror aplicare este universală. \nNimic, astăzi, nu ar putea justifica slăbirea acestor principii \ncare se află în centrul, repet, Actului Final al Helsinki și al Cartei de la \nParis,  pe  care  Rusia  le-a  acceptat.  Tocmai  aceste  principii  sunt \namenințate astăzi de către Rusia. \nÎn ceea ce privește Ucraina, vreau să fiu deosebit de clar - \nRusia trebuie să fie conștientă de lovitura pe care și-ar da-o sie însăși \ndacă ar purta un nou atac împotriva acestei țări, pentru că europenii nu \nar accepta acest lucru, ne-am luat cu toții angajamentul solemn și încă \nde pe acum am început să pregătim sancțiunile masive pe care le-am \nadopta, fără să ezităm față de Rusia, dacă se va ajunge până acolo. \nPe  baza  acestor  principii,  responsabilitatea  noastră  este  să \nîncercăm să definim împreună cu Rusia termenii unui dialog exigent \nprivind reglementarea relației noastre de concurență strategică. Acest \ndialog este indispensabil, cu condiția ca el să fie purtat pe baza unei \n                                                                                             11                                                                                          \n     \nordini de zi pe care am hotărât-o noi, împreună, pentru că vedem că \nastăzi, fără reguli, o coabitare cu Rusia este o coabitare instabilă și \npericuloasă. \nPe termen scurt, prioritatea noastră trebuie să fie să căutăm \ncalea unei detensionări. Este efortul căruia ne consacrăm, în cadrul \nformatului Normandia, împreună cu Germania, pentru a obține gesturi \ncare să permită să ajungem la implementarea Acordurilor de la Minsk. \nAceste eforturi au fost reluate la Reuniunea de la Paris, acum câteva \nzile, și se vor continua. \nMai pe larg, de 20 de ani am asistat la distrugerea treptată a \ntuturor regulilor care încadrau concurența strategică, ceea ce ne-a dus \nîn fond la o lume care este cea a anilor '60, adică la o lume unde \ncompetiția militară și strategică riscă să se exprime în stare pură, fără \nnicio regulă, fără nicio constrângere. \nÎntr-adevăr, tratatele care ne legau nu mai există sau nu mai \nsunt în concordață cu realitățile militare contemporane. \nTrebuie, deci, fără să cedăm nimic din respectul pe care îl \ndatorăm  marilor  principii  menționate  adineauri,  trebuie,  deci,  să \nnegociem  regulile  adaptate  provocărilor  actuale,  că  e  vorba  de \narmamentele nucleare strategice, care fac obiectul unui dialog între \nRusia  și  Statele  Unite,  pe  care  și  noi  ne  coordonăm  strâns  cu \nWashingtonul,  sau  că  este  vorba  de  armamentele  convenționale, \nexercițiile militare sau mecanismele de previzibilitate ale activităților \nmilitare. \n                                                                                             12                                                                                          \n     \nÎn cadrul acestui dialog, europenii trebuie să poarte o viziune \nși  poziții  comune,  folosindu-se  de  mecanismele  de  coordonare \nexistente. \nȘi, în sfârșit, având în vedere că ne angajăm în acest dialog \ncu  Rusia  alături  de  aliații  noștri,  dar  și  în  calitate  de  europeni, \nîncercăm să facem să se audă un singur glas european de fiecare dată \ncând este vorba de securitatea europeană, reafirmând, în același timp, \nangajamentul  nostru  deplin  în  cadrul  NATO  și  al  politicii  sale  de \napărare și de descurajare. \nPrima  etapă  a  integrării  României  într-o  comunitate \neuroatlantică  de  solidaritate  și  responsabilitate  a  fost  aderarea  sa  la \nNATO,  în  2004.  Este  mândria  noastră  că  am  contribuit  la  această \nintegrare și, de asemenea, suntem mândri astăzi, în calitate de aliat, \npartener  european  și  țară  prietenă,  să  ne  aflăm  alături  de \ndumneavoastră  în  aceste  vremuri  când  contextul  de  securitate  se \ndegradează  la  frontierele  dumneavoastră,  și  ele  sunt  astăzi  și \nfrontierele noastre. \nAcesta este sensul anunțului făcut de președintele republicii, \nprivind  disponibilitatea  noastră,  să  contribuim  la  noi  măsuri  de \nreasigurare  în  beneficiul  României.  Acest  angajament  se  înscrie  în \ncontinuitatea acțiunii noastre pentru securitatea noastră comună, ca și \nmisiunile de poliție aeriană și în cadrul misiunilor eFP, prezențelor \navansate în Estonia și Lituania pe care Franța le va menține. \nSpun, de asemenea, că intransigența față de principii, atunci \ncând  stabilitatea  și  securitatea  continentului  nostru  se  află  în  joc, \n                                                                                             13                                                                                          \n     \ncăutarea unui dialog exigent cu Rusia, un angajament concret, atât în \nApărarea  Europeană,  cât  și  în  Alianța  Atlantică,  numai  astfel  vom \nputea să afirmăm ceea ce suntem în mod colectiv, adică o mare putere \ncapabilă să-și apere propriile interese și să se facă respectată, o putere \nde  echilibru  și  de  stabilitate  care  își  manifestă  atașamentul  față  de \nreguli. \nIată, dragi prieteni, ceea ce doream să vă spun la această a \n15-a aniversare a aderării României la Uniunea noastră. \nÎn numele istoriei europene care ne-a reunificat, în numele \nviitorului  de  suveranitate  pe  care  îl  putem  construi  împreună  și  în \nnumele  fermității  și  unității  pe  care  o  demonstrăm  astăzi  pentru  a \npăstra aceste cuceriri și pentru a apăra acest orizont, vă mulțumesc. \n(Aplauze.) \nDomnul Ion-Marcel Ciolacu: \nÎl  invit  la  tribună  pe  domnul  Florin  Cîțu,  președintele \nSenatului României. \nDomnul Florin-Vasile Cîțu: \n(Coboară la tribună.) \nDomnule președinte al Camerei Deputaților, \nDomnule prim-ministru, \nDomnule  Jean-Yves  Le  Drian,  ministrul  pentru  Europa  și \nafaceri externe al Republicii Franceze, \nDistinși reprezentanți ai cultelor religioase, \nDoamnelor și domnilor senatori și deputați, \n                                                                                             14                                                                                          \n     \nDoamnelor şi domnilor miniștri, \nExcelențele  Voastre,  doamnelor  și  domnilor  ambasadori  și \nreprezentanți ai misiunilor diplomatice, \nStimați invitați, \nOnorată asistență, \nIntrarea  în  Uniunea  Europeană  este  benefică  pentru  toți \nromânii, dar în același timp necesară, chiar dacă unii dintre noi au alte \nopinii. \nPoate prea des, în ultimii ani, unii politicieni s-au folosit sau \nau promovat negativ aderarea României la Uniunea Europeană. \nTotuși, este o realitate de necontestat faptul că aderarea la \nUniunea Europeană a adus bunăstare, libertate, securitatea României, \ncare  astăzi  este  mai  importantă  decât  oricând,  și  a  românilor, \nindiferent de forma ei, definită de Constituție, alimentară, financiară, \nsocială sau sanitară. \nCele mai mari câștiguri pentru România și români sunt cele 3 \nmari libertăți care nu au existat înainte de aderare – libera circulație a \npersoanelor, a mărfurilor și a capitalurilor. \nDacă ne uităm în jurul României, toate țările au luat o decizie \nimportantă. Noi am luat decizia că suntem o țară europeană. A fost \nprima dată în istoria României când a existat consens transpartinic, \ntoate partidele politice s-au pus de acord cu privire la drumul european \nal țării noastre. \nAceastă aderare a atins și a pătruns toate nivelurile societății \nromânești. \n                                                                                             15                                                                                          \n     \nNivelul politic - România face parte acum din marile familii \npolitice europene. \nTotuși, în România, unii politicieni au tendința să dea vina pe \nUniunea  Europeană  pentru  toate  nerealizările  lor,  pentru  lucruri  ca \ndistrugerea  industriei  și  pentru  faptul  că  nu  se  mai  cumpără  doar \nproduse românești, ci și produse străine. \nAdevărul este exact invers - aderarea la Uniunea Europeană a \ncreat calea pentru ca poporul român să vorbească și să aplice lucruri \nca: standarde internaționale, competență, profesionalism, meritocrație, \nevaluare, piață liberă, cu care am început să ne obișnuim la doar câțiva \nani după aderare. \nPentru mine și pentru Partidul Național Liberal, aderarea la \nUniunea  Europeană  a  constituit  un  prilej  prin  care  fundamentele \nliberale au avut ocazia să se afirme și să demonstreze că fac parte din \npolitica europeană. \nȘi, da, astăzi ia românească este una dintre cele mai apreciate \nproduse românești în Uniunea Europeană, iar Dacia Duster - care, nu \nștiu,  este  o  mașină  românească  făcută  de  o  firmă  franțuzească  sau \ninvers - este în topul preferințelor cumpărătorilor din Franța, Olanda și \nGermania. \nCel mai mare câștig al României și al românilor este că nu ne \nmai  bucurăm  doar  noi  de  produsele  românești  și  le-am  dat  ocazia \ntuturor să se bucure de acestea. \nÎn esență, lucrul important este că Uniunea Europeană ne-a \nadus împreună. Împreună cu marile națiuni cu tradiții din Europa, de \n                                                                                             16                                                                                          \n     \nla egal la egal. Ne-a permis practic să ne întoarcem într-un loc căruia \nRomânia i-a aparținut dintotdeauna. \nEuropa înseamnă că ne apărăm împreună, creștem împreună, \nfacem planuri pentru viitor împreună. \nA  permis  multor  români  care  nu-și  găseau  satisfacția \nprofesională  sau  materială  în  țară  să  o  facă  în  interiorul  familiei \nUniunii Europene, dar ei neuitând niciodată că sunt români. \nTinerii noștri, viitorul nostru, pot astăzi să se formeze și să \nstudieze ușor și liber oriunde în Europa. \nÎn ultimii 15 ani, România a progresat ca națiune europeană, \noportunitățile de muncă, de studiu, de investiții au crescut exponențial. \nDecalajul economic - așa cum s-a văzut și în cel mai recent \nraport al OECD  - și social, în comparație cu țările occidentale,  s-a \nmicșorat.  Am  devenit  o  societate  mai  atractivă  pentru  investitorii \nstrăini  și  pentru  marile  companii  internaționale,  iar  demnitatea, \nlibertatea,  drepturile  individuale  ale  omului  și  egalitatea  au  devenit \nvalori de necontestat. \nRomânia a contribuit în mod constant, prin acțiuni comune, la \nîmbunătățirea mecanismelor de dezvoltare ale UE și la perfecționarea \ninstrumentelor politice stabilite la nivel comunitar. \nPrin unitate și solidaritate, am gestionat una dintre cele mai \ndificile crize sanitare pe care UE le-a traversat încă de la fondarea \nComunității Europene. \nPrin reformele pe care și le-a asumat, România este astăzi un \nactor  european  care  poate  să  asigure  continuitate  în  susținerea \n                                                                                             17                                                                                          \n     \nstabilității și predictibilității sistemului fiscal. Continuă să faciliteze un \ndialog onest și echilibrat cu toți investitorii și să identifice soluții de \ndezvoltare economică pe termen mediu și lung. \nSuntem puternic angajați în asigurarea securității și stabilității \ngranițelor de est, iar evoluția complexă și imprevizibilă a situației din \nproximitatea țării noastre ne determină să ne consolidăm și postura de \nfurnizor important de securitate și stabilitate. \nDe aceea, vă spun foarte clar - viitorul României este strâns \nlegat de viitorul construcției europene. \nEforturile  noastre  trebuie  concentrate  pe  identificarea  unor \ndirecții care să faciliteze creșterea sustenabilă a calității vieții tuturor \ncetățenilor. \nÎn  același  timp,  viziunea  și  acțiunile  noastre  comune  la \nnivelul UE trebuie să fie calibrate schimbărilor ample care se produc \nchiar acum, sub ochii noștri, la nivel regional și european. \nPentru  mine  și  pentru  Partidul  Național  Liberal,  Uniunea \nEuropeană este singura opțiune. \nVă mulțumesc. (Aplauze.) \n(Revine la prezidiu.) \nÎl invit la tribună pe Excelența Sa, domnul Marcel Ciolacu, \npreședintele Camerei Deputaților. (Râsete. Aplauze. Vociferări.) \nDomnul Ion-Marcel Ciolacu: \nDomnule ministru pentru Europa și afaceri externe al Franței, \nExcelența Voastră, domnule președinte al Senatului,  \nDomnule prim-ministru,  \n                                                                                             18                                                                                          \n     \nDoamnelor și domnilor miniștri, \nStimați reprezentanți ai cultelor religioase, \nDoamnelor și domnilor europarlamentari,  \nStimați reprezentanți ai Corpului Diplomatic, \nDistinși invitați, \nDomnule prim-ministru Adrian Năstase,  \nDomnule prim-ministru Călin Popescu-Tăriceanu, (Aplauze.) \nCu mare bucurie vă urez un călduros bine ați venit la ședința \nsolemnă comună pentru aniversarea a 15 ani de la aderarea României \nla Uniunea Europeană! \nÎncă de la apariția statului român modern, poporul român a \nîmbrățișat, cu entuziasm și pasiune, cultura occidentală și, în special, \npe cea franceză.  \nÎn perioada pașoptiștilor, în cea a regalității, în timpul și între \ncele  două  Războaie  Mondiale,  alegerea  românilor  a  fost  mereu \nEuropa.  \nDupă o îndepărtare forțată în anii comunismului, anul 1989 a \nînsemnat  reafirmarea,  cu  toată  puterea  și  determinarea  unui  popor \ndornic de libertate, apartenenței la proiectul european.  \nA  urmat  un  drum  lung,  marcat  de  numeroase  decizii  și \nreforme dificile, dar care a culminat, în anul 2007, cu unul dintre cele \nmai  semnificative  momente  ale  istoriei  noastre  recente,  aderarea  la \nUniunea Europeană. Acel moment a fost o mare victorie a României, \ndar, în egală măsură, și o victorie a Europei.  \n                                                                                             19                                                                                          \n     \nÎn contextul prezenței la București a domnului ministru Le \nDrian, aș dori să remarc faptul că țara Domniei Sale a fost, în istorie, \nunul dintre marii susținători ai României. \nDe aceea, domnule ministru, vă mulțumesc pentru gestul de \nmare prietenie de a vă alătura în cadrul acestei ședinței solemne, mai \nales având în vedere agenda dumneavoastră atât de complexă în acest \nsemestru al președinției franceze a Consiliului Uniunii Europene.  \nDistinsă audiență, \nUniunea Europeană este un proiect în continuă dezvoltare, al \ncărei viitor îl conturăm împreună.  \nÎn  vremurile  bune  ne  bucurăm  de  prosperitate,  de  libera \ncirculație, de oportunitatea de a avea studii și cariere paneuropene, iar \nîn vremurile grele ne bucurăm de protecția și solidaritatea europeană.  \nMecanismul  european  de  redresare  și  reziliență,  și  din \nperspectiva României, PNRR, reprezintă o șansă extraordinară pentru \nalinierea economiei noastre la cele mai moderne standarde.  \nAcum traversăm un context geopolitic extrem de complicat. \nMai întâi criza pandemică, la care se adaugă evoluțiile deosebit de \nîngrijorătoare de la frontiera de est. \nDupă cum știți, România este un partener de încredere atât \ndin punct de vedere militar și al prezenței sale în NATO, cât și din \npostura de gardian al frontierelor externe ale Uniunii Europene, prin \nparticiparea la misiunile Frontex.  \nSuntem convinși că o vecinătate sigură, cu țări prospere și \nstabile, reprezintă cea mai bună cale spre propria pace.  \n                                                                                             20                                                                                          \n     \nSalut,  cu  acest  prilej,  acțiunile  care  vizează  avansarea \nparcursului european al statelor din Balcanii de Vest și intensificarea \ndialogului cu statele Parteneriatului Estic.  \nStimați oaspeți,  \nNe  aflăm  în  Anul  european  al  tineretului,  un  moment  de \nrecunoaștere  a  provocărilor  pe  care  le-au  avut  tinerii  pe  perioada \npandemiei. \nEste  un  moment  cu  atât  mai  bun  să  ne  amintim  că  tinerii \nnoștri  sunt  cei  care  vor  trăi  în  lumea  pe  care  noi  o  construim.  Ei \ntrebuie să se regăsească atât în valorile generoase care au condus la \ncrearea Uniunii, cât și în deciziile cele mai concrete care vor avea un \nimpact direct asupra vieții lor de zi cu zi.  \nLa  15  ani  de  la  aderarea  României  la  Uniunea  Europeană \navem nevoie de un nou pact politic, precum momentul Snagov, care să \ndea direcție României în Uniunea Europeană în perioada următoare – \no  nouă  agendă  europeană  pentru  țara  noastră,  care  să  asigure \ndezvoltarea României și folosirea oportunităților disponibile la nivel \neuropean în interesul românilor. \nDe  aceea,  închei  acest  discurs  cu  gândul  că  trebuie  să  le \noferim tinerilor noștri tot sprijinul de care au nevoie, pentru ca și ei să \nlupte la rândul lor pentru visul Europei unite.  \nVă mulțumesc. (Aplauze.) \nDomnul Florin-Vasile Cîțu: \nMulțumim. \n                                                                                             21                                                                                          \n     \nÎl invit la tribună pe Excelența Sa, domnul Nicolae  Ciucă, \nprim-ministrul României. \nDomnul Nicolae Ionel Ciucă (prim-ministrul României): \nDomnule președinte al Camerei Deputaților,  \nDomnule președinte al Senatului României, \nDomnule ministru Le Drian,  \nDistinși membri ai Parlamentului României, \nDistinși membri ai Guvernului, \nDistinși reprezentanți ai cultelor religioase, \nStimați membri ai Corpului diplomatic acreditat la București, \nDoamnelor și domnilor, \nȘedința solemnă de astăzi este un moment important de bilanț \nși perspectivă. Cei 15 ani de la  aderarea României au echivalat cu \ntransformări  semnificative  în  beneficiul  cetățenilor  noștri.  De \nasemenea,  a  fost  o  perioadă  în  care  am  înțeles  importanța  și  am \nsusținut o Uniune Europeană puternică, solidară, coezivă. România și-\na  dorit  să  intre  în  Uniune  și  a  fost  primită  ca  urmare  a  voinței \nromânilor  care  și-au  dorit  democrație,  libertate,  economie  de  piață \natunci  când  au  ieșit  în  stradă  pentru  a  răsturna  regimul  totalitar \ncomunist. \nUniunea Europeană se află astăzi într-un moment definitoriu \nal  existenței  sale,  dacă  privim  experiența  recentă  determinată  de \npandemia de COVID-19 sau ambițiile legate de tranziția ecologică și \ndigitală. Aș putea spune că este un moment important nu doar pentru \nrelansarea  proiectului  european  după  dificultățile  generate  de  criza \n                                                                                             22                                                                                          \n     \nsanitară,  ci  și  un  context  de  turnură  către  ceea  ce  va  trebui  să  fie \nEuropa  viitorului  -  conectată,  ecologică,  inovatoare.  Sunt  profund \nconvins  că  acest  semestru  al  Președinției  franceze  a  Consiliului \nUniunii  Europene  va  contribui  la  consolidarea  inițiativelor  noastre \ncomune  necesare  creșterii  rezilienței  Uniunii  Europene  și  pregătirii \nacesteia pentru economia viitorului. \nAnul acesta a debutat cu o serie de evoluții îngrijorătoare în \nvecinătatea Uniunii Europene. Suntem martorii unui narativ pe care îl \ncredeam o manifestare a secolelor trecute: sfere de influență, negarea \ndreptului suveran al statelor de a-și alege alianțele din care doresc să \nfacă parte. Aceste atitudini, declarații și posturi de forță ne confirmă, o \ndată în plus, două lucruri.  \nÎn  primul  rând,  stabilitatea,  prosperitatea  și  securitatea \nRomâniei  sunt  garantate  prin  apartenența  noastră  la  Uniunea \nEuropeană și la NATO.  \nÎn  al  doilea  rând,  unitatea  și  solidaritatea  europeană  și \ntransatlantică  sunt  unica  opțiune  viabilă  pentru  a  putea  gestiona \neficient  provocările  și  a  valorifica  oportunitățile.  Uniunea  și \nparteneriatele sunt răspunsul! \nUniunea Europeană a fost o opțiune fără echivoc a cetățenilor \nromâni, confirmată prin orientarea proeuropeană constantă a opiniei \npublice. Înainte de aderarea la UE, această opțiune europeană reflecta \ndorința românilor de a fi parte a spațiului de valori și prosperitate al \nUniunii. După aderare, europenismul României  a fost consolidat de \n                                                                                             23                                                                                          \n     \nexperimentarea  directă  de  către  cetățeni  a  beneficiilor  concrete  ale \napartenenței la Uniunea Europeană. \nExpertiza  și  finanțarea  europeană  și-au  pus  indisolubil \namprenta în aproape toate domeniile economice, fie că vorbim despre \nproiecte  de  reabilitare  și  infrastructură  la  nivel  local  sau  regional, \ndespre susținerea dezvoltării și modernizării agriculturii românești sau \ndespre  participarea  la  proiecte  de  cercetare.  Mai  mult  decât  atât, \nmilioane de români lucrează, învață ori își petrec vacanțele în alte țări \ndin  Uniunea  Europeană.  Majoritatea  exporturilor  românești  sunt \noperate  de  către  state  membre  ale  Uniunii  Europene.  Piața  Unică \nEuropeană  este  deschisă  antreprenorilor  români  care  beneficiază  de \nacces liber și sprijin acordat prin finanțările europene. Tinerii români \nparticipă intens în schimburile universitare finanțate prin programele \nErasmus. \nDupă aderarea la Uniunea Europeană, Produsul Intern Brut al \nRomâniei s-a triplat: 2006 - 342,7 miliarde lei; 2021 - 1.190 miliarde \nlei, iar PIB-ul pe cap de locuitor a devenit de aproape patru ori mai \nmare: 2006 - 16.170 lei; 2021 - 61.368 lei. \nÎn calitatea sa de membru al Uniunii Europene, România nu \neste  numai  beneficiar  al  prosperității  economice  generate  de  cadrul \neuropean,  ci  are  astăzi  șansa  de  a  contribui  direct  la  conturarea \npoliticilor europene și la construcția unui viitor al Uniunii.  \nDezbaterile  în  desfășurare  din  cadrul  Conferinței  privind \nviitorul Europei ne confirmă că cetățenii români, la fel ca majoritatea \n                                                                                             24                                                                                          \n     \ncetățenilor  europeni,  doresc  mai  multă  Europă  și  mai  multă \nconvergență în dezvoltarea sa. \nUnitatea  în  protejarea  valorilor  europene,  în  promovarea \nelementelor  fundamentale  ale  democrației  și  statului  de  drept  în \nUniune  și  în  vecinătatea  acesteia  este  esențială  pentru  a  răspunde \nașteptărilor cetățenilor. De asemenea, obiectivele vizând o Uniune mai \nputernică  pot  fi  atinse  doar  prin  manifestarea  unei  veritabile \nsolidarități și unități europene. \nDoamnelor și domnilor, \nLa 15 ani de la aderarea la Uniunea Europeană, avem o nouă \nperspectivă  determinantă  pentru  viitorul  României.  Avem \noportunitatea  de  a  recupera  în  dezvoltarea  de  infrastructură  care  să \nasigure conectarea fizică a României la rețelele de transport europene. \nAvem șansa unor progrese importante în sfera digitalizării, a educației \nși  pentru  oferirea  unor  servicii  de  sănătate  de  calitate.  Avem  și \nposibilitatea  de  a  avansa  către  decarbonizarea  economiei,  prin \ninvestiții  în  tehnologii  cu  emisii  reduse  de  CO .  Într-adevăr,  prin \n2\naceste reforme și investiții, România poate să garanteze o dezvoltare \nincluzivă, de care să beneficieze pe termen mediu și lung toți românii, \nindiferent dacă locuiesc în zonele urbane sau rurale, în oricare parte a \nRomâniei.  În  același  timp,  avem  datoria  să  ne  asigurăm  că  aceste \nschimbări  sunt  implementate  de  o  manieră  echilibrată  și  justă,  cu \nluarea în considerare a realităților și provocărilor cu care se confruntă \nastăzi cetățenii noștri. \n                                                                                             25                                                                                          \n     \nPentru  a  implementa  reforme  și  investiții,  România  va \nbeneficia, în perioada 2021-2027, de aproape 80 de miliarde de euro, \nprin  intermediul  celor  două  mari  instrumente  agreate  la  nivelul \nUniunii Europene: bugetul multianual pe 7 ani și Planul European de \nRedresare. \nTotodată, acțiunea României în plan european va continua să \nfie ghidată de respectul deplin pentru statul de drept, pentru principiile \nși valorile înscrise în Tratatele Uniunii Europene, ca piloni de bază ai \nUniunii, precum și pentru dreptul european, în general. \nParticiparea directă la Uniunea Europeană, în calitatea de stat \nmembru, ne-a reconfirmat și faptul că solidaritatea și unitatea sunt un \nparcurs  cu  dublu  sens.  Prin  exercitarea  Președinției  Consiliului \nUniunii Europene în 2019, România a confirmat că are  maturitatea \nnecesară  de  a  susține,  promova  și  ghida  Uniunea  în  atingerea \nobiectivelor  sale  strategice.  Declarația  de  la  Sibiu  a  reușit,  de \nasemenea,  să  contureze  liniile  strategice  pentru  evoluția  Uniunii, \nconfirmând  ambiția  pentru  a  avansa  proiectul  european.  În  egală \nmăsură,  pregătirea  pentru  aderarea  la  Spațiul  Schengen,  ca  și \nobiectivul  de  integrare  în  Zona  Euro,  sunt  contribuții  directe  la \naprofundarea integrării europene. \nRomânia continuă să rămână angajată în sprijinirea activă a \nobiectivului  de  consolidare  a  Uniunii  Europene.  Aceasta  este  și  o \nașteptare confirmată în cursul dezbaterilor recente la nivel național, în \ncontextul Conferinței privind viitorul Europei, care evidențiază nevoia \nde  unitate  și  convergență  în  Uniunea  Europeană.  Este  imperativ  să \n                                                                                             26                                                                                          \n     \nrăspundem așteptărilor cetățenilor prin inițiative și soluții concrete la \nnivel european. \nAcest lucru mă determină să reamintesc aprecierile europene \nale lui Robert Schuman, părintele fondator al Europei unite și ministru \nde  externe  al  Republicii  Franceze:  „Lecțiile  dure  de  istorie  m-au \nînvățat  să  mă  feresc  de  improvizațiile  pripite,  de  proiectele  prea \nambițioase, dar m-au învățat și că, atunci când o judecată obiectivă, \nmatură,  bazată  pe  realitatea  faptelor  și  a  interesului  superior  al \noamenilor  ne  conduce  la  inițiative  noi,  chiar  revoluționare,  este \nimportant  –  chiar  dacă  acestea  contravin  obiceiurilor  consacrate, \nantagonismelor seculare și vechilor rutine – să rămânem fermi și să \nperseverăm”. \nDoamnelor și domnilor, \nForța Uniunii Europene și a României, ca stat membru, este \ndeterminată  și  de  capacitatea  sa  de  a-și  proiecta  valorile  și  de  a \nconsolida  parteneriatele  în  vecinătatea  sa.  Ca  stat  care  valorifică \nexperiența propriei aderări la Uniune, suntem pregătiți să acționăm în \ncontinuare  pentru  a  transmite  mai  departe  valorile  și  principiile \neuropene în vecinătatea noastră, către partenerii noștri care au făcut o \nopțiune  strategică  solidă,  pe  calea  reformelor  și  a  proceselor  de \nmodernizare europeană. \nÎn  egală  măsură,  sunt  convins  că  Uniunea  Europeană  și \nstatele  sale  membre  trebuie  să  continue  să  lucreze  cu  partenerii \nstrategici – state și organizații cu care avem în comun valori și cu care \nîmpărtășim  obiectivul  unei  societăți  echitabile  și  durabile, \n                                                                                             27                                                                                          \n     \nfundamentată  pe  democrație,  drepturile  omului,  stat  de  drept  și \neconomie  de  piață.  Avem  nevoie  de  aceste  parteneriate,  inclusiv \npentru a capacita Uniunea să proiecteze mai departe modelul său de \ndezvoltare, care a generat prosperitate și stabilitate mai mult de 50 de \nani și care continuă să rămână valid. \nÎn concluzie, parcurgem momente istorice din toate punctele \nde  vedere:  tehnologic,  social,  securitar.  Traversăm  provocări  fără \nprecedent, fie că vorbim de pandemie sau de impactul transformărilor \ndigitale. Prezentul necesită o atenție particulară, pentru că ne definește \nviitorul.  În  același  timp,  trebuie  să  învățăm  din  erorile  trecutului \npentru a creiona un viitor mai bun, iar Uniunea Europeană are forța \nintrinsecă de a asigura o perspectivă de creștere și stabilitate pentru \ngenerațiile  viitoare.  Pentru  aceasta  avem  nevoie  de  aportul  tuturor \nstatelor membre ale Uniunii Europene, de unitate și de solidaritate. \nÎnsă, mai cu seamă, este nevoie de păstrarea valorilor democratice ale \nUniunii, care sunt fundamentul păcii, securității și prosperității noastre \ncomune.  Acest  lucru  nu  trebuie  uitat.  Valorile  Uniunii  trebuie  să \nreprezinte  punctul  de  gravitație  al  acțiunilor  noastre  prezente  și \nviitoare. \nAș dori să închei acest mesaj cu reflecția unui mare promotor \nromân al unității europene. Politicianul și diplomatul Grigore Gafencu \nscria în jurnalul său din 1941-1943, la un moment de mare răscruce \npentru continentul nostru: „Europa e trecutul nostru; ea trebuie să fie \nși viitorul. Ea cuprinde o idee de unitate, după cum cuprinde o idee de \ndiversitate și de echilibru”.  \n                                                                                             28                                                                                          \n     \nVă mulțumesc. (Aplauze.) \nDomnul Florin-Vasile Cîțu: \nMulțumesc, domnule prim-ministru. \nDoamnelor și domnilor senatori și deputați, \nOnorați invitați, \nPotrivit celor convenite, în această ședință solemnă vor avea \nintervenții reprezentanți ai grupurilor parlamentare reunite, în limita a \n10  minute  pentru  fiecare  grup  parlamentar,  iar  deputaților  și \nsenatorilor  neafiliați  li  se  alocă  3  minute,  cu  o  singură  intervenție \nprintr-un reprezentant comun. \nDau  cuvântul,  din  partea  Grupului  parlamentar  al  PSD, \ndomnului senator Angel Tîlvăr. \nDomnul Angel Tîlvăr: \nVă mulțumesc.  \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDoamnelor și domnilor senatori și deputați, \nDomnule ministru pentru Europa și afaceri externe,  \nDomnilor miniștri,  \nStimați reprezentanți ai cultelor religioase,  \nDoamnelor și domnilor europarlamentari, \nStimați reprezentanți ai Corpului diplomatic,  \nDistinși invitați, \n                                                                                             29                                                                                          \n     \nMarcăm astăzi unul dintre cele  mai importante evenimente \ndin  istoria  României,  eveniment  care  a  produs  schimbări  ample  la \nnivelul  societății  românești,  în  ansamblu,  dar  mai  ales  la  nivelul \nfiecăruia dintre noi, aderarea la Uniunea Europeană. \nOpțiunea  firească  de  a  se  îndrepta  spre  Occident,  afirmată \nîncă din 1989, se bazează pe dorința poporului român de a construi o \ndemocrație funcțională și de a-și asigura prosperitatea. \nProcesul de aderare nu a fost unul ușor. A început în 1993, \ncând a fost semnat acordul de asociere la Uniunea Europeană. \nÎn 1995, România a depus oficial cererea de aderare, iar în \n1999, Consiliul European, la Helsinki, a decis începerea negocierilor \npentru ca, după semnarea Tratatului de aderare, în 2005, România să \ndevină stat membru al Uniunii Europene, la 1 ianuarie 2007. \nAm menționat acest parcurs pentru că el a avut la bază un \nacord  larg  al  clasei  politice  românești,  o  situație  de  convergență, \nexprimând voința românilor. \nDoamnelor și domnilor, \nAderarea României la Uniunea Europeană a fost un obiectiv \nasumat de întreaga clasă politică, a fost o dovadă a responsabilității, a \ncapacității de a coopera și de a acționa unitar în vederea atingerii unui \nobiectiv de interes național. \nAderarea  a  fost  un  pas  important.  El  a  însemnat \nimplementarea  de  reforme  necesare  țării  noastre,  dar,  cred  eu, \nimportant  este  procesul  continuu  al  integrării,  al  recuperării \n                                                                                             30                                                                                          \n     \ndecalajului de dezvoltare, al racordării complete a României la spațiul \neuropean.  \nÎn  acești  15  ani,  România  a  făcut  pași  evidenți  în  această \ndirecție. Poate viteza nu a fost cea dorită, ne-am mai poticnit, am mai \ngreșit,  dar  pașii  înainte  sunt  evidenți.  România  se  află  astăzi  într-o \npoziție mai bună decât acum 15 ani. Sunt multe date care ne trimit la \naceastă afirmație. Dar ceea ce contează însă este ca românii să simtă și \nsă  conștientizeze  evoluția  și  beneficiile  care  vin  ca  urmare  a \napartenenței la Uniunea Europeană. \nAvem de lucru în continuare pentru a reduce decalajele de \ndezvoltare dintre regiuni, atât în interiorul țării, cât și dintre România \nși  alte  țări  membre,  așa  cum  sunt  multe  de  îmbunătățit  în  ceea  ce \nprivește utilizarea instrumentelor financiare europene. \nImpactul  pozitiv  al  aderării  la  Uniune  rămâne  unul \nperceptibil, fie prin proiectele pe care România le implementează, cu \nfinanțare europeană, fie prin beneficiile pe care sistemul de valori și \nlibertăți europene le aduc.  \nTotuși, toți acești ani au dus la modernizarea României, la \nîmbunătățirea capacității instituționale și administrative, la dezvoltarea \neconomică și, nu în ultimul rând, la consolidarea democrației. \nDoamnelor și domnilor, \nProcesul de integrare a însemnat și o participare consistentă \nla  mecanismele  decizionale  europene  și  vreau  să  reamintesc \nexercitarea  de  către  țara  noastră,  pentru  prima  dată,  a  președinției \nrotative  a  Consiliului  Uniunii  Europene,  din  ianuarie  până  în  iunie \n                                                                                             31                                                                                          \n     \n2019. Spun asta pentru că România trebuie să rămână proactivă în \nconturarea agendei europene. \nPentru  că,  după  15  ani,  țara  noastră  are,  cred  eu, \ninstrumentele necesare pentru a deveni inițiator de măsuri și politici de \ndezvoltare economică. \nRomânia are nevoie de Uniunea Europeană, așa cum Uniunea \nEuropeană  are nevoie de România, iar provocările ultimei perioade \ndovedesc  că  viitorul  României  este  strâns  legat  de  viitorul  Uniunii \nEuropene.  \nSper  ca  reflecția  asupra  proiectului  european,  generată  de \nconferința privind viitorul Europei, să ne permită să ne exprimăm în \ndomenii  care  merită  toată  atenția:  schimbări  climatice,  sănătate, \nsecuritate  comună,  transformare  digitală,  democrație,  migrație, \neducație, cultură, tineret, sport și rolul parlamentelor naționale. \nDoamnelor și domnilor,  \nRomânia  este  un  stat  european  responsabil  și  implicat  în \ncontextul în care avem nevoie de o Uniune întărită în interior, dar și în \nplan global, pentru că o Uniune Europeană  puternică este  esențială \npentru  prosperitatea  și  stabilitatea  regională.  Criza  actuală  de \nsecuritate din vecinătate confirmă acest lucru. \nConsider că Uniunea Europeană poate fi  mai puternică, de \naceea  ușa  Uniunii  Europene  trebuie  să  rămână  deschisă  pentru \npartenerii care împărtășesc valorile noastre comune. \nTotodată,  Uniunea  Europeană  are  vocația  de  a  proiecta  în \njurul său stabilitate, democrație, dezvoltare economică și prosperitate. \n                                                                                             32                                                                                          \n     \nLucrurile pe care le-am adus în atenția dumneavoastră cred că \nvorbesc  despre  o  realitate  care  încurajează  susținerea  proiectului \neuropean.  Această  realitate  trebuie  întărită  și  dezvoltată  în \npermanență,  zi  de  zi,  mai  ales  în  contextul  presiunilor  la  care  este \nsupusă în prezent Uniunea Europeană, a tendințelor distructive care-i \namenință unitatea și a încercărilor permanente de destabilizare. \nAlături de NATO sau Parteneriatul Strategic cu Statele Unite \nale Americii, apartenența României la Uniunea Europeană este o șansă \nde dezvoltare, și acest lucru trebuie afirmat și transpus în beneficii \npentru români. \nÎnchei  în  spiritul  dezideratului  exprimat  de  Jean  Monnet: \n„Continuați, continuați! Nu există alt viitor pentru popoarele Europei \ndecât în Uniune”. \nVă mulțumesc foarte mult. (Aplauze.) \nDomnul Florin-Vasile Cîțu: \nMulțumim, domnule senator. \nDin partea Grupurilor parlamentare ale PNL, domnul deputat \nIonuț-Marian Stroe. \nDomnul Ionuț-Marian Stroe: \nDomnule președinte al Senatului, \nDomnule președinte al Camerei Deputaților, \nDomnule prim-ministru Nicolae Ciucă, \nDomnule ministru Jean-Yves Le Drian, \nStimați invitați, \n                                                                                             33                                                                                          \n     \nExcelențele  Dumneavoastră,  doamnelor  și  domnilor \nambasadori, \nDragi colegi din Executiv și din Parlament, \nRomânia este Uniunea Europeană. \n Este o afirmație atât de simplă, dar care, după 15 ani, vedem \nși simțim, în viața de zi cu zi, înseamnă mult mai mult decât ne-am fi \nputut imagina atunci. \nEuropa a fost „acasă” pentru noi, românii, întotdeauna, chiar \ndacă aspirațiile noastre europene s-au împlinit abia în anul 2007. \nTocmai  de  aceea,  în  astfel  de  momente  precum  cel  al \nintegrării, deciziile au venit normal, natural pentru că sunt lucruri care \nne definesc ca nație, pentru că sunt lucruri care ne aparțin, pentru că \nsunt lucruri pe care cu toții ni le-am dorit. \nEuropa este aici, iar progresul României este în acești 15 ani \nevident, chiar dacă sunt - și trebuie să o spunem și să o recunoaștem - \nîncă foarte multe lucruri de făcut. \nFie  că  trăiești  într-un  oraș  modernizat  grație  fondurilor \neuropene, fie că tinerii studiază într-o universitate modernă sau mergi \nla o competiție sportivă, pe unul dintre stadioanele modernizate, fie că \nmergi  pe  o  autostradă,  pe  un  drum  reabilitat,  într-o  stațiune  cu \nobiective turistice realizate din bani europeni, ori într-o comună cu \nșcoli modernizate, în localități unde au fost introduse rețele de apă și \ncanalizare  sau  fie  că  întâlnești  antreprenori  care  au  putut  să  își \ndezvolte afaceri sau să-și instruiască angajații, vei afla atunci că foarte \n                                                                                             34                                                                                          \n     \nmulte  dintre  ele  au  fost  posibile  pentru  că  banii,  proiectele  și \nprogramele europene au funcționat în România. \nChiar și așa, bineînțeles, am fi putut avea o absorbție mult \nmai  mare  și,  cu  siguranță,  rezultatele  ar  fi  putut  fi  sau  ar  fi  putut \ndeveni spectaculoase. \nDin  fericire  pentru  noi,  dragi  colegi,  timpul  nu  este  încă \npierdut. \nLa fel cum vei afla, vorbind cu orice român, că libertatea de a \ncircula, de a călători și - un lucru foarte important - libertatea de a \nmunci în spațiul european, acest drept, au devenit pentru noi, românii, \nnormalități. Ne-am bucurat de ele, beneficiem de ele. \nÎn cei 15 ani de apartenență la Uniunea Europeană, România \ns-a bucurat de cea mai mare ascensiune economică din istoria ei. În \n2006, PIB-ul abia se apropia de 100 de miliarde de euro, iar în 2021 \nam făcut deja un salt de două ori și jumătate, ajungând la un PIB de \n240 de miliarde de euro. \nÎn  veniturile  românilor  vedem  aceeași  creștere.  În  2007, \nsalariul mediu abia atingea 300 de euro. Astăzi, în schimb, am ajuns la \nborna de 600 de euro. \nUniunea Europeană a fost în acești 15 ani un partener generos \nși  corect  cu  țara  noastră.  Am  primit  finanțări  din  partea  Uniunii \nEuropene de aproape 3 ori mai mult decât am contribuit - un plus de \n40 de miliarde de euro. \nPutem să ne uităm, de exemplu, la agricultură, unul dintre \ndomeniile care a avut cel mai mult de câștigat – pe lângă banii din \n                                                                                             35                                                                                          \n     \nproiecte, aproape 11 miliarde de euro au intrat direct în buzunarele \nfermierilor printr-un mecanism simplu și ușor de accesat, subvenția. \nPrin programele adresate tinerilor - Erasmus - zeci de mii de \ntineri din România au reușit să se formeze ca specialiști în universități \nde top din Europa. \nLa început, una dintre cele  mai importante priorități a fost \nreforma  justiției  și  lupta  anti-corupție.  Am  ajuns  astăzi  la  rezultate \npalpabile, chiar dacă sunt încă necesare anumite corecturi și reforme. \nPandemia, dragi colegi, ne-a arătat  și ea cât de importantă \neste solidaritatea europeană în momente de criză. Solidaritate care s-a \ntradus  în  acces  rapid  la  medicamente,  la  echipamente  medicale  și, \nbineînțeles, la vaccin. \nȘi poate cel mai important, privind acum spre viitor, avem \nacces pentru următorii ani la cel mai mare program de finanțare pentru \ndezvoltare - PNRR. \nTrebuie  să  facem  tot  ceea  ce  este  în  puterea  și  pasiunea \nnoastră, bineînțeles, pentru a împlini și a ne împlini noi, românii, în \nEuropa și pentru a deveni o forță, de ce nu? (Aplauze.) \nHai  să  lămurim  puțin  lucrurile...  (Aplauze.  Vociferări.)    - \nnimeni nu ne dă teme pentru a ne... (Aplauze. Vociferări.) \nHai să ne lămurim - nimeni nu ne dă teme în Europa și noi \nsuntem singurii responsabili de reușita noastră. \nRomânia  trebuie  să  aibă  curajul  de  a  deveni  influentă  în \ndeciziile europene, de a-și asuma proiecte ambițioase care să aducă un \nviitor mai sigur, mai bun și mai curat generațiilor viitoare. \n                                                                                             36                                                                                          \n     \nPe  lângă  prioritățile  clare  -  modernizarea  localităților,  a \neconomiei românești - țara trebuie să privească înainte, să investească \nîntr-un viitor sustenabil. \nTranziția  verde,  digitalizarea,  securitatea  energetică  sunt \nsubiecte  care  nu  trebuie  pierdute  din  vedere  și  care  fac  parte, \nbineînțeles, din proiectul nostru de viitor. \nAceastă nouă generație, sută la sută europeană, și cea care a \nreușit acum 15 ani integrarea în Uniune nu pot intra în conflict sau \nîntr-o  competiție,  este  absolut  necesar  să  colaboreze  pentru  că \nRomânia trebuie să fie parte a viitorului secol european. Depinde doar \nde noi. \nLa mulți ani României europene! (Aplauze.) \nDomnul Florin-Vasile Cîțu: \nMulțumesc, domnule deputat. \nDin partea Grupurilor parlamentare ale USR, domnul deputat  \nIlie Dan Barna. \nDomnul Ilie Dan Barna: \nExcelența Voastră, domnule ministru pentru Europa și afaceri \nexterne al Republicii Franceze, \nDomnilor prea excelenți președinți ai Camerei Deputaților și \nSenatului, \n(Râsete. Aplauze.) \nDomnule premier, \nDomnilor miniștri și doamnelor miniștri, \n                                                                                             37                                                                                          \n     \nStimați colegi, \nDragi invitați, \nVă  provoc  astăzi  la  un  exercițiu  de  imaginație  –  să  ne \nînchipuim  cum  ar  fi  fost  România  fără  structurile  europene  și \neuroatlantice. \nVă  invit  să  vă  uitați  la  ce  se  întâmplă  cu  statele  din  jurul \nnostru care au ratat acest tren. \nNiciuna  dintre  țările  din  regiune  care  au  ratat  aderarea  nu \npoate să spună astăzi că a avut o strategie înțeleaptă. Toate aceste țări \nse zbat astăzi în incertitudine și nesiguranță. \nRomânia, din fericire, la momentul acela, nu a ezitat. \nMai corect spus, de fapt, românii nu au ezitat. Pentru că statul \nnostru a tratat adesea integrarea neconvins și neentuziast, mai mult ca \nslogan decât ca angajament ferm. \nȘi, chiar dacă această ședință solemnă e cumva, ca o lecție la \nclasă, în care, având inspecție, fiecare vorbește frumos și politicos, ca \nsă  arătăm  ce  clasă  bună  suntem,  cred  că  o  imagine  realistă  despre \nacești  15  ani  ar  fi,  de  asemenea,  utilă  pentru  România  și  pentru \nEuropa. \nȘi o să punctez câteva lucruri. \nSpun  asta  pentru  că  politicienii  de  rit  vechi,  în  momentul \nintegrării, au înțeles că o lupă uriașă va veni asupra României, care va \nface foarte vizibile și nepotismul și corupția și incompetența. Și, din \nacest moment, în loc să aderăm cu premianții din centrul Europei, în \n                                                                                             38                                                                                          \n     \n2004, am reușit acest lucru alături de Bulgaria, doar în 2007. Dar a \nfost un lucru excelent. \nÎnsă  am  aderat  cu  tinicheaua  MCV  de  coadă.  Pentru  că \nreprezentanții  noștri,  ai  statului  român,  nu  au  fost  în  stare  să  dea \ngaranții că România va avea cu adevărat un stat de drept funcțional. \nAstăzi, astăzi, 15 ani mai târziu, încă suportăm această rușine. \nȘi, mai grav, dacă ne uităm la acțiunile Guvernului nostru, \nvedem că nu sunt semne că vom scăpa prea curând de această tinichea \nși nici de perspectiva de a intra în Schengen nu... ne îngrijorăm. \nInclusiv în această onorată adunare încă mai sunt oameni care \ncred și încearcă să ne convingă că „Secția Specială” de investigare și \nșantajare  a  magistraților  este  ceva  ce  poate  fi  păstrat,  în  ciuda \navertismentelor Comisiei Europene și a Comisiei de la Veneția. \nNu!  Nu,  dragi  colegi  și  invitați!  „Secția  Specială”  nu  face \ndecât  să  prelungească  MCV  și,  odată  cu  el,  imaginea  aceasta \npăcătoasă, dar reală, că în sânul clasei politice românești, inclusiv la \nvârful  ei,  nu  există  nici  voința  și  nici  putința  de  a  consolida  cu \nadevărat statul de drept în România, așa, european, cum îl pretindem. \nDoamnelor și domnilor, \nLa 15 ani de la aderarea la Uniunea Europeană, scopul nostru \nastăzi  ar  fi  trebuit  să  fie  o  integrare  mai  profundă  într-un  bloc \ncomunitar care, ne place sau nu, a început de ani de zile să vorbească \ndespre o Europă cu mai multe viteze. Și, în loc să mărim viteza, părem \ncă dorim cu tot dinadinsul să intrăm în marșarier. Nu e o metaforă, e \npurul adevăr pe care îl trăiesc cetățenii noștri. \n                                                                                             39                                                                                          \n     \nUitați-vă la exemplul cu eforturile de aderare la moneda euro! \nÎn  2016,  îndeplineam  4  din  cele  5  criterii  de  convergență. \nAstăzi, abia mai îndeplinim unul din ele. Iar șansa ca termenul anunțat \nde actualul ministru de finanțe - 2029 - să fie unul real este ridicol de \nmică. \nAproape  toate  Guvernele  care  s-au  succedat  de  la  aderare \nîncoace au preferat să pice în capcana ieftină a scandalurilor ieftine și \nzilnice, a scandalurilor populiste și au abandonat viziunea pe termen \nlung. \nO responsabilitate colectivă - să nu uităm din când în când să \nmai privim și dincolo de ziua de azi - lipsește cu desăvârșire. \nDacă nu ne înțelegem între noi pe aceste obiective importante \nnu rămâne prea multă speranță pentru România. \nV-o  spun  cu  toată  responsabilitatea  că  e  timpul  să  ne \nîntoarcem la obiective majore, să ne definim clar ce proiect de țară are \naceastă  generație.  Pentru  că  dacă  nu  o  facem,  o  să  ne  pierdem  în \ncontinuare inginerii și muncitorii și medicii, care aleg să meargă acolo \nunde Uniunea Europeană chiar funcționează. \nPentru mulți dintre compatrioții noștri - și o știți fiecare foarte \nbine  -  România  e  locul  în  care  se  mimează  reguli.  E  locul  acelui \npârdalnic „Merge și așa!”, țara în care dezastrul  este așteptat să se \nîntâmple. Oamenii, pe bună dreptate, s-au săturat și nu mai îndrăznesc \nsă mai spere. \nPlecarea fiecăruia dintre românii care aleg să trăiască în altă \nparte, indiferent de pregătirea sau aspirațiile lor, este un vot de blam la \n                                                                                             40                                                                                          \n     \nadresa administrațiilor publice - și centrale și locale - și avem astăzi \nmilioane de voturi de blam. \nAminteam  de  proiectul  de  țară.  Da,  aderarea  la  Uniunea \nEuropeană a fost un astfel de proiect reușit. Din păcate, ultimul mare \nproiect reușit. \nApoi,  ni  s-au  prezentat  diverse  propuneri,  pe  care  ne  tot \nchinuim  să  le  transformăm  în  reușite.  „România  Educată”  e  unul \ndintre ele. \nCât de ridicoli putem fi să vorbim de o Românie educată într-\no țară în care plagiatul a devenit aproape un standard! O țară în care \npână și femeia de serviciu trebuie să fie membră de partid ca să-și \npăstreze jobul! Sau la managementul Deltei numim persoane care nu \nau nicio legătură cu domeniul! \nTrebuie să înțelegem că din nou, din nou ni se oferă o mare \nșansă.  Mă  refer  la  PNRR,  la  acest  Plan  Național  de  Redresare  și \nReziliență. La cele 30 de miliarde pentru a avea autostrăzi, spitale, \nșcoli și o modernizare a administrației, care a intrat în secolul XXI cu \ndosar cu șină. \nSunt  deja  destule  semnale  de  alarmă  însă  cu  privire  la \njaloanele pe care ne-am angajat să le atingem. Și folosesc acest prilej \npentru  a  atrage  atenția  că  orice  ratare  se  calculează  în  bani  pentru \ndezvoltarea României. Și nu în puțini bani! \nDoamnelor și domnilor, \nEuropa  a  avut  și  încă  are  încredere  în  noi.  Prezența \nministrului  de  externe  al  Republicii  Franceze  este  un  foarte  bun \n                                                                                             41                                                                                          \n     \nargument. Încă ne mai acordă încredere. Una dintre dovezi este exact \nacest PNRR despre care am vorbit. \nRomânii însă nu mai au răbdare. Și vedem asta din sondaje în \ncare  încrederea  în  Uniunea  Europeană  crește,  iar  încrederea  în \ninstituțiile naționale stagnează sau scade. \nRomânii sunt sceptici când se uită spre această clădire de care \nsuntem atât de mândri și, dacă nu  schimbăm ceva repede, în curând și \nalții își vor pierde răbdarea și încrederea. \nCum să pretindem că avem un sistem educațional, de sănătate \nfuncțional când avem elevi de clasa a opta care nu înțeleg ce citesc? \nCum să pretindem că avem un climat economic cinstit când \nîn Parlament se pregătește să se pună ștampila pe un tun imobiliar așa \ncum este Romexpo? \nCum să pretindem că e stat de drept când judecătorii cinstiți \nsunt dați afară din Magistratură, sub pretexte ridicole? \nCum  să  pretindem  că  practicăm  democrația  când  sunt  unii \noameni din partide care amenință femei politicieni în cel mai josnic \nmod posibil? (Vociferări.) \nSă mai spun că avem aici colegi, în sală, care cred că e o idee \nbună să se asocieze cu indivizi care ne țin predici despre înțelepciunea \ndictaturii rusești? (Vociferări.) \nSe  întreabă  unii  cât  am  câștigat  de  pe  urma  aderării  la \nUniunea Europeană. \nPremierul a prezentat câteva cifre. \n                                                                                             42                                                                                          \n     \nÎn 2007, PIB-ul României era 120 de miliarde. Astăzi, la 15 \nani  după,  e  240.  Practic,  o  dublare  a  ceea  ce  înseamnă  beneficiul \nnostru, ca stat. \nDoamnelor și domnilor, \nAderarea la Uniunea Europeană a fost cel mai bun lucru care \ni s-a întâmplat României în ultimii 30 de ani. \nÎnsă,  doamnelor  și  domnilor,  dacă  ținem  seama  doar  de \ndrepturi, nu și de obligații, nu ar trebui să ne mirăm că vocea noastră \nlipsește din conversațiile mari. Nu ar trebui să ne mirăm că discuțiile \ndespre război și pace se poartă mai mult pe lângă noi, fără noi. \nNu e vina niciunei conspirații, ci doar a noastră. Când te ții de \ncuvânt doar pe jumătate, nu poți avea pretenția să fii luat în serios \nfoarte mult. \nȘi  s-a  promis  românilor  și  lumii  că  România  va  fi  o  țară \nprosperă și democratică. Am reușit doar parțial și foarte puțin. \nUniunea Salvați România este de la înființare un partid ferm, \npro-occidental,  pro-european  și  pro-democratic,  și  atunci  când  ne \nauziți  criticându-vă,  vă  asigur  că  asta  se  întâmplă  pentru  că  ne-am \nsăturat, alături de miile de români, ca dezvoltarea să se facă în ritm de \nmelc. Vrem ca România să se dezvolte rapid și în folosul cetățenilor. \nO  Românie  înscrisă  cu  încăpățânare  pe  drumul  acesta \neuropean folosește și cetățenilor ei și Europei. \nDragi colegi, \nTrăim de prea multă vreme întrebându-ne ca Ilie Moromete - \n„Niculae, unde mergem noi, domnule?”. \n                                                                                             43                                                                                          \n     \nHaideți  să  nu  ne  mai  întrebăm  și  să  trecem  la  acele  fapte \ndespre care doar vorbim! La faptele pentru care ne-am angajat atunci \ncând am aderat la Uniunea Europeană. \nPeste alți 15 ani, sper să nu mai căutăm România la coada \nclasamentelor țărilor dezvoltate din Europa! Le suntem datori cu acest \nlucru generațiilor actuale și generațiilor viitoare! \nVă mulțumesc. (Aplauze.) \nDomnul Florin-Vasile Cîțu: \nDin partea Grupurilor parlamentare AUR, timpul alocat - 10 \nminute, domnul senator Sorin Lavric. \nDomnul Sorin Lavric: \nVă mulțumesc, domnule președinte. \nDragi colegi, \nDomnule prim-ministru, \nDomnilor miniștri, \nÎntr-adevăr, suntem la o ședință solemnă, însă vă mărturisesc \ncă  e  o  mică  tortură  ca  să  vedem  atâția  politicieni  cum  vin  și \nrostogolesc aici, citind de pe hârtii, niște texte atât de convenționale, \nde protocolare și, firesc, plicticoase. \nDacă  v-aș  întreba  pe  fiecare  dintre  dumneavoastră  ce  ați \nreținut din ce s-a vorbit până acum, când tot timpul ați stat cu ochii în \ntelefon, mă îndoiesc că puteți să-mi spuneți. \nEu  sper  să  nu  vă  spun  niște  clișee,  așa  cum  au  făcut \nantevorbitorii mei. \n                                                                                             44                                                                                          \n     \nSingurul care a dat impresia că nu este un robot, rostogolind \ndiscursuri terne, a fost domnul Barna. \nȘi  sper  ca  dânsului  și  dumneavoastră  să  vă  răspund  la \nîntrebarea - unde mergem, încotro ne îndreptăm? \nȘi am să încerc să vă descriu lapidar viziunea Partidului AUR \nîn privința Uniunii Europene și a locului României în această Uniune. \nCu atât mai mult cu cât știți foarte bine că a devenit un laitmotiv ca \ndespre  cei  de  la  AUR  să  se  spună  că  sunt  eurosceptici,  că  sunt \nantioccidentali, că ni s-a cuibărit în cap ideea ROExit-ului, că trebuie \nmusai ca România să iasă din Uniunea Europeană. \nȘi,  firește,  ca  tacâmul  să  fie  complet,  domnul  Barna,  cu \n„înțelepciunea rusească” - noi, ce la AUR, suntem rusofili și, firește, \nputiniști. \nȚin să vă spulber toate aceste temeri și să vă spun din capul \nlocului - AUR este un partid pro-european, în mod răspicat... (Râsete. \nAplauze.) \nPăi, lăsați-mă să vă argumentez! (Vociferări.) \nEste un partid devotat valorilor... (Vociferări.) ...europene... \n(Râsete.) ...nici nu ne trece prin cap... (Vociferări.) ...să fim adepții \nROExit-ului pe care ni-l imputați atâta și cu atât mai putin... (Râsete.) \n...puțin... (Râsete.) ...nu putem să fim... (Râsete.) ...putiniști... (Râsete.)  \n...de vreme ce suntem în NATO. Știm prea bine că de fiecare dată \ncând am avut de-a face cu rușii lucrurile s-au sfârșit prost pentru noi. \nSuntem  în  tabăra  NATO  și  suntem  loiali  partenerilor  noștri.  Nici \nvorbă de a privi cu simpatie către Rusia. (Aplauze.) \n                                                                                             45                                                                                          \n     \nDa, locul României este în Uniunea Europeană, nu există altă \ndirecție,  este  singura  opțiune.  Dar  noi  când  spunem  „Uniunea \nEuropeană” ne gândim la acel proiect inițial pe care părinții fondatori \nai Uniunii Europene l-au avut în minte - este vorba de o coaliție, de un \nclub select de națiuni creștine și de state suverane. \nNiciun  antevorbitor...  (Aplauze.)  ...vorbind  despre  unitatea \nEuropei  și  despre  solidaritatea  Europei,  n-a  vorbit  despre  națiuni \ncreștine și despre state suverane. Nu s-a vorbit decât despre unitatea \nEuropei și atât. \nNu! AUR împărtășește proiectul inițial al părinților fondatori \n- al lui Adenauer, al lui Schuman, al lui Monnet - și anume o uniune \neuropeană  alcătuită  din  națiuni  creștine  și  state  suverane.  Este \nesențial... (Aplauze.) ... acest lucru. (Aplauze.) \nTocmai de aceea  suntem pro-europeni, domnule Barna sau \ndomnule Bulai,  chiar dacă vă stârnesc râsul!  Suntem pro-europeani \nîntr-o asemenea Uniune Europeană. \nFără suveranitatea statelor și fără religia creștină, Europa se \nduce de-a berbeleacul. \nVă  amintesc  simbolul  Uniunii  Europene.  Simbolul  Uniunii \nEuropene este cununa, diadema de 12 stele. Acele 12 stele nu se referă \nla  numărul  statelor,  că  suntem  27  de  state  în  Uniunea  Europeană. \nAcele stele se referă la cei 12 Apostoli și, în același timp, la Cununa \nMaicii Domnului. (Aplauze.) \n                                                                                             46                                                                                          \n     \nPărinții  fondatori  ai  Uniunii  Europene  erau  catolici \npracticanți. Ei credeau în Uniunea Europeană și erau încredințați că \nreligia creștină va fi un liant al Uniunii Europene. \nAcest  simbol  a  fost  votat,  a  fost  adoptat  de  către  părinții \nfondatori pe care i-am pomenit, pe 8 decembrie 1955. Pe 8 decembrie \n1955, când au votat, ei s-au gândit la această zi - de ce? - pentru că în \ncalendarul catolic, 8 Decembrie este Ziua Zămislirii Maicii Domnului. \nNu  ștergeți  din  memoria  românilor  acest  act  fondator  cu \nrezonanță creștină pentru că este esențial! \nVă spuneam că vă argumentez de ce nu suntem eurosceptici, \nba dimpotrivă, suntem pro-europeni și de ce suntem devotați valorilor \neuropene. \nCând  spunem  valori  europene  ne  referim  la  acel  canon \nvaloric  care  este  axat  pe  adevăr,  frumos  și  bine,  care  sunt  valori \ngrecești, iar acest canon valoric care a fost consacrat și verificat de-a \nlungul mileniilor stă pe 3 temelii, pe 3 piloni - filosofia greacă, dreptul \nroman și religia creștină. (Aplauze.) \nO Europă din care scoateți... (Aplauze.) ...aceste 3 temelii... \n(Aplauze.) ...nu va mai fi Europa pe care o gândim noi, cei de la AUR. \nPentru noi, progresul în Uniunea Europeană înseamnă să dăm \nviață  proiectului  și  valorilor  pe  care  le-au  avut  în  minte  părinții \nfondatori. Este esențial acest lucru. Asta înseamnă progres pentru noi. \nÎn  schimb,  dacă  progres  înseamnă  atingerea  unei  uniuni \neuropene înțelese ca un stat suprafederal, cu o singură capitală, cu un \n                                                                                             47                                                                                          \n     \nsingur  Parlament  și  cu  un  singur  președinte,  noi  nu  împărtășim  o \nasemenea idee. \nAmintiți-vă, vă rog, de precursorul doamnei Ursula von der \nLeyen!  Vă  mai  amintiți  de  el?  Jean-Claude  Juncker,  acel  grotesc \ndrăgălaș  președinte  al  Comisiei  Europene.  Vă  amintiți  când  se \nîmpleticea,  mort  de  beat,  și  era  ținut  de  colegi,  pentru  că,  nu,  se \nclătina? \nDacă Uniunea Europeană va fi privită ca un stat suprafederal, \ndestinul ei va fi destinul împleticirii lui Jean-Claude Juncker. (Râsete. \nAplauze.) \nPentru  noi,  singurul  viitor  este  cel  al  Uniunii  Europene \nînțelese  ca  un  club  select  de  națiuni  creștine  și  de  state  suverane. \nAltfel nu se poate, vom avea destinul acestui sinistru și foarte prost \npolitician care a condus, din păcate, Uniunea Europeană, mai mulți \nani. \nCred că am fost destul de limpede. \nÎn privința putinismului pe care ni-l tot imputați, v-am spus, \nde  vreme  ce  suntem  în  NATO  și  în  tabăra  aceasta,  suntem  loiali \npartenerilor noștri, nu se pune problema de a privi cu simpatie tendința \nimperialistă rusească. \nȘi nu ne  mai bănuiți că avem în spate cine știe ce agenții \nvenite de la Moscova! \nÎnchei  spunându-vă:  trăiască  România  într-o  Uniune  a \nnațiunilor creștine și a statelor suverane! \nVă mulțumesc. (Aplauze.) \n                                                                                             48                                                                                          \n     \nVoci din sală: \nBravo! Bravo! (Aplauze.) \nDomnul Florin-Vasile Cîțu: \nMulțumim pentru scuze și explicații. \nUrmează domnul deputat Daniel-Gheorghe Rusu. \nDomnul Daniel-Gheorghe Rusu: \nDomnule ministru francez pentru Europa și afaceri externe, \nDomnule prim-ministru al României, \nDomnilor miniștri, \nDomnilor președinți, \nStimați reprezentanți ai cultelor religioase, \nStimați invitați, \nStimați colegi senatori și deputați care ați mai rămas în sală, \nDrag popor român din Europa și de pretutindeni, \nVreau să vă transmit un salut sincer din partea Grupului pe \ncare îl reprezint și mai ales din partea unuia dintre președinți, care, cu \nregret, nu a putut să fie astăzi aici, domnul George Simion, dar a ținut \nsă vă salute, prin intermediul meu, și să vă roage să transmiteți, la \nrândul  dumneavoastră,  domnule  ministru,  un  salut  sincer  către \nDomnia Sa, Éric Zemmour, cel mai bun președinte pe care Franța îl va \navea din luna iunie încolo! (Râsete. Vociferări. Aplauze.) \nRespect  pentru  demnitatea  umană,  toleranță,  solidaritate, \nnediscriminare, libertate, democrație, egalitate, stat de drept, drepturile \nomului - sunt valori care au stat la baza constituirii Uniunii Europene \n                                                                                             49                                                                                          \n     \nși care sunt împărtășite de toate statele Uniunii Europene și așa ne \ndorim să și rămână. \nPoate unii cred că aderarea la Uniunea Europeană a venit așa, \nde la sine, pur și simplu. \nGreșit,  domnilor!  De  fapt,  a  fost  voința  poporului  român, \nsătul de comunismul umilitor și josnic al ultimelor zeci de ani și a \nunor lideri ai României, de a duce și de a îndrepta țara noastră către \nVest. \nA  fost  Cererea  oficială  de  aderare  la  Uniunea  Europeană, \nsemnată în iunie 1995, a fost Planul de la Snagov, lansat în anul 2000, \na fost Summitul din 1999 de la Helsinki și altele. Dar înainte de asta a \nfost  gândirea  strategică  a  unor  lideri  europeni  și  români,  în  orice \nlumină s-ar afla ei astăzi. \nUnde este România după 15 ani de la aderarea la Uniunea \nEuropeană?  Ce  am  câștigat?  Ce  am  pierdut?  Sau  încotro  mergem? \nSunt întrebări legitime pe care orice cetățean al Uniunii Europene de \nbună-credință și le poate pune. \nPIB-ul și bugetul țării, este adevărat, sunt duble, dacă nu mai \nmari, față de 2007, anul aderării. \nBanii  pentru  agricultură,  pentru  proiecte  de  infrastructură, \nsănătate, educație s-au dublat, la rândul lor. \nÎnsă  foarte  mulți  oameni  -  i-am  văzut  chiar  și  săptămâna \ntrecută, în Europa -, sunt nemulțumiți, deși țările în care locuiesc le \nconferă și le oferă o protecție socială deosebită, ei se simt părăsiți de \n                                                                                             50                                                                                          \n     \nGuvernul nostru și de oamenii noștri de stat. Ei trimit acasă către 3-4 \nmiliarde de euro, mai mult decât investițiile străine în România. \nSalariul mediu s-a dublat, puterea de cumpărare a românilor a \ncrescut până la un moment dat. \nDar noi toți ar trebui să fim mândri că facem parte dintr-o \nEuropă unită, în care drepturile să ne fie respectate. La fel, și valorile \ncreștine și morale. Să ne mândrim că facem parte dintr-o Europă a \npopoarelor  care  să  se  respecte  reciproc,  în  care  libera  exprimare  a \nopiniilor fiecăruia dintre noi să fie luată în considerare ca un lucru bun \nși constructiv, și nu ca un afront menit să dezbine  ceea ce  alții au \nreușit să clădească. \nRenunțând la metafore, trebuie să vă spun răspicat că cei 15 \nani  de  apartenență  la  Uniunea  Europeană  ne-au  adus  foarte  multe \navantaje, atât României, cât și poporului român, dar totuși, din varii \nmotive,  nu  am  reușit  să  facem  saltul  preconizat  pentru  a  avea  o \nadministrație  reală  și  prosperă,  o  dezvoltare  durabilă,  fără  decalaje \nîntre nivelul nostru de trai și nivelul de trai al concetățenilor noștri \neuropeni. \nNe dorim să stăm drept, să fim respectați și consultați în mod \negal, ca membrii celorlalte țări, la masa tratativelor și a negocierilor și \nnu  am  vrea  să  credem  vreodată  că  suntem  considerați  o  țară  și  un \npopor de o categorie inferioară. \nNu în ultimul rând, aș dori să reiterez faptul că Alianța pentru \nUnirea Românilor este o construcție politică pro-europeană și așa va \nrămâne atâta timp cât această relație a Uniunii Europene și a României \n                                                                                             51                                                                                          \n     \nse  bazează  pe  respect  reciproc  între  membrii  ei  și  atâta  timp  cât \nvalorile creștine și morale, precum și pilonii pe care a fost construită \naceastă fortăreață a națiunilor rămân ca temelie în gândirea și acțiunea \nliderilor ei. \nNe iubim poporul, iubim România și ne mândrim că facem \nparte din Europa. \nLa  mulți  ani...,  (Aplauze.)  ...România...,  (Aplauze.)  ...într-o \nEuropă... (Aplauze.) ...a tuturor... (Aplauze.) ...românilor... (Aplauze.)  \n...și a tuturor europenilor! (Aplauze.) \nMulțumesc. (Aplauze.) \nDomnul Florin-Vasile Cîțu: \nDin  partea  Grupurilor  parlamentare  ale  UDMR,  domnul \ndeputat Csoma Botond. \nDomnul Csoma Botond: \nDoamnelor și domnilor, \nStimați colegi,  \nStimate colege, \nStimați invitați, \nS-au  împlinit  15  ani  de  la  aderarea  României  la  Uniunea \nEuropeană. După 1990, intrarea în Alianța Nord-Atlantică și aderarea \nla Uniunea Europeană au fost obiectivele esențiale ale țării noastre. \nAderarea la Uniunea Europeană a însemnat pentru România o \nrecunoaștere, dincolo de granițele estului, un pas important pe drumul \n                                                                                             52                                                                                          \n     \nunei dezvoltări durabile și deschiderea spre un nou model social, spre \nnoi perspective în beneficiul tuturor cetățenilor acestei țări. \nAu trecut 15 ani în care am fost martorii unor transformări \nmajore. Au fost 15 ani de dezvoltare și de consolidare – dezvoltare și \nconsolidare  a  democrației,  firește!  -,  dar  trebuie  să  vă  spun  că  au \nexistat și anumite puncte nevralgice. Și aici m-aș referi în principal la \nanumite aspecte privind drepturile minorităților naționale din această \nțară. \nCel mai mare avantaj al aderării, în sens material, firește, au \nfost fondurile europene, menite să contribuie la dezvoltarea țării și la \nrecuperarea decalajelor față de statele cu vechime ale Uniunii, însă - \ntrebuie să spunem și chestia asta - România nu a reușit întotdeauna să \natragă  toate  sumele  alocate  de  Bruxelles,  situându-se  pe  ultimele \nlocuri între țările Uniunii la acest capitol. \nUn alt avantaj al cetățenilor din România este libera circulație \nîn spațiul UE, dar, în același timp, acest fapt a însemnat și plecarea a \nmilioane de cetățeni români să lucreze în alte țări europene. \nCa orice membru al Uniunii Europene, România are drepturi, \ndar și obligații, față de toți cetățenii ei, însă nu întotdeauna au fost \nrespectate aceste obligații asumate. \nRomânia încă așteaptă intrarea în spațiul Schengen, deziderat \ncare, în acest moment, se situează la nivelul de promisiuni. \nCu toate acestea, însă, după 15 ani, România susține ferm că \nnu  există  alternativă  la  această  Uniune  politică  și  economică.  Însă \ntotul evoluează și într-o direcție pentru care și noi,  cetățenii țărilor \n                                                                                             53                                                                                          \n     \nmembre, suntem responsabili. De aceea, când vorbim despre viitorul \nUniunii Europene, este nevoie de un dialog amplu și de implicare. \nPentru că, stimați colegi, trăim vremuri complicate. Pandemia \nde  coronavirus  ne-a  afectat  grav,  ne-a  dat  multe  lecții,  însă  datoria \nnoastră  este  să  învățăm  din  faptul  că  Uniunea  Europeană,  țările \nmembre, nu au fost suficient de pregătite și nu am avut un răspuns \nprompt în fața acestei situații fără precedent. \nTrebuie  să  învățăm  și  din  lecțiile  trecutului  cu  privire  la \nistoria și dezvoltarea Uniunii Europene. În fața provocărilor vechi și \nnoi,  pe  baza  unor  valori  democratice  solide  și  libertăți  comune, \nUniunea Europeană trebuie să sprijine statele membre acolo unde este \nnevoie  și  cât  este  nevoie,  cu  delimitarea  clară  a  competențelor \nexercitate în comun și a competențelor ce revin fiecărui stat membru. \nCooperarea statelor  membre  ale UE trebuie să rămână una \npragmatică, orientată spre dezvoltarea comună a societăților noastre și \nîntărirea poziției Uniunii pe scena globală. \nPoate ne-am fi descurcat mult mai bine pe plan global dacă \nam fi avut o politică externă mai bine coagulată. Și poate am fi putut \nsă evităm o serie de pericole dacă am avea o armată europeană de \nanvergură. \nUDMR  salută  președinția  franceză  la  Consiliul  Uniunii \nEuropene  și  în  special  eforturile  depuse  de  Franța  în  vederea \nconsolidării  și  dezvoltării  proiectului  armatei  europene,  un  proiect \ndificil, dar, credem noi, în același timp foarte necesar. \nStimați colegi, \n                                                                                             54                                                                                          \n     \nSunt câteva lecții pe care trebuie să le învățăm, avem nevoie \nde o colaborare mai strânsă între actorii politici, atât pe plan intern, cât \nși în cadrul forului comunitar. \nÎntr-adevăr, este mult mai ușor să explici ce nu este Uniunea \nEuropeană, decât ceea ce este. Dacă vă amintiți, fostul președinte al \nComisiei Europene, Jacques Delors, a denumit Uniunea Europeană, \naceastă construcție, „un obiect politic neidentificat”. Avem deci în față \no construcție originală, fără precedent și fără corespondent în lume. \nUniunea  Europeană  trece  dincolo  de  cadrul  de  concepte  politice \ntradiționale. Ea este o valoare unică, iar noi,  ce îi suntem cetățeni, \ntrebuie să o apreciem și să ne străduim să o dezvoltăm. \nCa  stat  membru  al  Uniunii  Europene,  trebuie  să  putem \nasigura calitatea vieții cetățenilor noștri și, în acest sens, trebuie să ne \nasigurăm că deținem suficientă putere economică și strategii care să \nfie concretizate în planuri concrete, în planuri de acțiune cu termene \nclare.  Astfel,  rolul  actorilor  economici  este  foarte  important  și, \nadăugând  politici  sociale  viabile  și  strategii  de  dezvoltare  durabilă, \nimplementarea responsabilă a acestora, cu siguranță se vor înregistra \nrezultate. Iar rezultatele se măsoară în siguranța, bunăstarea și nivelul \nde trai al cetățenilor noștri și, în același timp, putem asigura un viitor \nsigur generațiilor următoare. \nAcum, când tendințele extremiste se accentuează - și trebuie \nsă vorbim și despre acest fenomen, stimați colegi,  - iar la frontiera \nestică a Uniunii sunt încercări de a declanșa un conflict armat, credem \ncă este nevoie de mai multă unitate și de dialog. \n                                                                                             55                                                                                          \n     \nÎn ceea ce privește creșterea tot mai vizibilă a partidelor de \nextremă dreapta, trebuie să ne punem câteva întrebări, stimați colegi: \ncare  sunt  motivele  pentru  care  oamenii  sunt  deschiși  la  asemenea \nretorici?  Unde  a  greșit,  eventual  –  poate  că  a  greșit  –  și  Uniunea \nEuropeană? Este oare departe de cetățeni, pare netransparentă? \nUnde am greșit noi, politicienii? \nCred că la aceste întrebări trebuie să ne gândim și trebuie să \nîncercăm să formulăm un răspuns cât de cât concludent și bazat pe \nargumente. \nRomânia și-a exprimat ferm poziția în regiune prin susținerea \nunei Uniuni Europene stabile atât din punct de vedere economic, cât și \ngeopolitic. \nReiterez, Uniunea Europeană reprezintă o valoare unică, iar \nnoi,  cetățenii  săi,  avem  datoria  să  o  păstrăm  și  să  contribuim  la \ndezvoltarea ei. Avem datoria morală să o apărăm, ca să nu cadă pradă \ncelor ce vor să o distrugă, deși susțin altceva. \nÎnsă  toate  acestea  nu  înseamnă  că  nu  ne  putem  strădui  să \nîmbunătățim Uniunea noastră. Și noi, cetățenii europeni, ne dorim o \nUniune  Europeană  tot  mai  perfectă,  mai  apropiată  de  cetățeni,  și, \nsigur, mai implicată în viața noastră cotidiană. \nRomânia, prin obligațiile asumate odată cu aderarea la UE \nacum  15  ani,  își  propune  să  contribuie  la  consolidarea  acestei \nconstrucții  europene  și  să  contribuie  la  protejarea  ei  în  fața  tuturor \npericolelor  ce  apar  pe  parcurs.  O  putem  face  noi,  cetățenii,  noi, \ndecidenții, și o putem face noi, cetățenii europeni. \n                                                                                             56                                                                                          \n     \nVă mulțumesc, stimați colegi, pentru atenție. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  Grupului  parlamentar  al  minorităților  naționale, \ndomnul deputat Ovidiu Victor Ganț. \nDomnul Ovidiu Victor Ganț: \nVă mulțumesc frumos. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule  ministru pentru Europa și al afacerilor externe al \nRepublicii Franceze,  \nDoamnă, domnilor miniștri, \nDoamnelor și domnilor ambasadori, \nStimați invitați, \nDoamnelor și domnilor senatori și deputați,  \nAm  avut  inițiativa  organizării  acestei  ședințe  festive  de \nsărbătorire a 15 ani de la aderarea României la Uniunea Europeană, \npentru că acest eveniment reprezintă în opinia noastră, a deputaților \ndin Grupul parlamentar al minorităților naționale, un moment crucial \nîn istoria României. El este șansa unică de a reînnoda relația noastră \nde apartenență ca națiune la lumea occidentală, o năzuință istorică, \nmanifestată  permanent,  începând  cu  secolul  al  XIX-lea  în  Țările \nRomâne. Principalii intelectuali și politicieni români ai acelui secol au \n                                                                                             57                                                                                          \n     \nstudiat  la  universități  franceze,  germane,  austriece  sau  italiene, \npromovând  ulterior  în  țară,  în  mod  asiduu,  valorile  civilizației \noccidentale. \nLa  sfârșitul  anilor  ʾ30,  tot  acest  proces  de  integrare  și \ndezvoltare a României ca parte a spațiului de valori europene a fost \ncurmat brusc de instaurarea succesivă a fascismului și comunismului, \ndublată de pierderea unei părți a teritoriului național și impunerea unui \nfel  de  a  gândi  străin  de  orice  tradiție  de  la  noi.  A  fost  o  perioadă \nîntunecată  din  istoria  noastră,  atunci  când  am  avut  parte  doar  de \ndictaturi de tip fascist și comunist, cu tot reculul pe care acestea l-au \nadus în plan uman, social și economic. \nDin  fericire,  național-comunismul  a  luat  sfârșit  datorită \nRevoluției  din  decembrie  1989  și  sacrificiului  pe  care  l-au  făcut \ncetățenii țării noastre atunci, indiferent de apartenența lor etnică sau \nreligioasă, creștini, evrei sau musulmani. \nA urmat o perioadă foarte grea, marcată de crize sociale și \neconomice - mineriade, falimentul economiei socialiste, hiperinflație -\npe care am depășit-o cu greu, dar care s-a terminat prin două realizări \nmajore:  intrarea  în  NATO  și  Uniunea  Europeană.  Au  fost  două \nmomente  de  consens  național,  de  altfel  foarte  rare  în  politica \nromânească. Să reamintim faptul că Tratatul de aderare la Uniunea \nEuropeană  a  fost  ratificat  în  unanimitate  de  către  Parlamentul \nRomâniei.  În  ceea  ce  ne  privește,  am  susținut  activ  demersul,  prin \nrelațiile pe care le avem cu țările membre de care suntem legați prin \nlimbă și cultură. \n                                                                                             58                                                                                          \n     \nAstfel s-a deschis calea spre o democrație de tip occidental și \no dezvoltare economico-socială fără precedent. \nȘi  perioada  de  preaderare,  de  adoptare  a  legislației,  de \npreluare  a  aquis-ului  comunitar  și  de  transformare  instituțională \ntrebuie  amintită  ca  fiind  un  efort  comun  al  tuturor  forțelor  politice \nproeuropene  și  evident  al  Parlamentului  României,  ca  expresie  a \nsuveranității  națiunii  române.  Ne-am  asumat  toate  prevederile  din \ntratatul de aderare, inclusiv ceea ce scrie în art. 148 din Constituția \nRomâniei,  alin.  (2):  „Ca  urmare  a  aderării,  prevederile  tratatelor \nconstitutive  ale  Uniunii  Europene,  precum  și  celelalte  reglementări \ncomunitare  cu  caracter  obligatoriu,  au  prioritate  față  de  dispozițiile \ncontrare  din  legile  interne,  cu  respectarea  prevederilor  actului  de \naderare”.  \nPentru că niciodată aici nu s-au reliefat două aspecte, doresc \nsă  o  fac  eu  astăzi,  pentru  că  le-am  trăit  în  mod  nemijlocit.  Regret \nabsența domnului profesor doctor Vasile Pușcaș, negociatorul șef al \nRomâniei, care a reușit, împreună cu echipa sa, să finalizeze la timp \nnegocierile  de  aderare  în  decembrie  2004  și  doresc  să-i  mulțumesc \npublic pentru această realizare, care a permis semnarea tratatului de \naderare în timp util, pentru respectarea termenului de 1 ianuarie 2007. \nAl  doilea  aspect  pe  care  doresc  să-l  amintesc  este  munca \nechipei  de  observatori  la  Parlamentul  European,  într-un  efort \ntranspartinic, dar și multietnic al delegației noastre. \nA fost o onoare deosebită pentru mine faptul că, desemnat \nfiind de către Grupul parlamentar al minorităților naționale, am făcut \n                                                                                             59                                                                                          \n     \nparte  din  delegație,  alături  de  alți  parlamentari  români,  care  își \ncontinuă și astăzi activitatea parlamentară: doamnele senator Roberta \nAnastase și Gabriela Crețu și domnii senatori Vasile Dîncu și Titus \nCorlățean.  Împreună  am  reușit  să  combatem  prejudecăți  și  să \nschimbăm  opinii  asupra  aderării  țării  noastre,  inclusiv  votul  unor \nîntregi delegații naționale din grupurile noastre politice asupra acestui \nsubiect, de la avizul conform, unde a fost împotrivă, la ultimul raport \nMoscovici,  unde  a  fost  pentru.  Am  convingerea  că  sunt  în \nasentimentul colegilor mei, foști observatori, față de cele afirmate.  \nMomentul  aderării  la  1  ianuarie  2007  a  fost  sărbătorit  la \nBucurești  împreună  cu  ministrul  federal  de  externe  al  Germaniei, \nFrank-Walter Steinmeier, astăzi președinte federal, care asigura la data \nrespectivă  președinția  Consiliului  Uniunii  Europene.  Din  păcate, \nseparat:  într-un  loc  cu  președintele  României,  în  alt  loc  cu  prim-\nministrul de atunci. Un semn de rău augur pentru ce avea să urmeze \natât  în  politica  internă,  cât  și  în  ceea  ce  privește  demersul  politic \neuropean al României. \nPoate că acum, la 15 ani după, vom înțelege ce mare rău îl \nreprezintă permanentele disensiuni și crize politice. \nMă  bucur  să  sărbătorim  astăzi  15  ani  de  la  aderare,  în \nprezența  ministrului  de  externe  al  Franței,  domnul  Jean-Yves  Le \nDrian, într-un arc peste timp simbolic și doresc să-i mulțumesc în mod \ndeosebit  pentru  efortul  de  a  fi  alături  de  noi.  Vedem  în  prezența \nDomniei Sale un nou gest de prietenie al Franței față de România.  \nDoamnelor și domnilor, \n                                                                                             60                                                                                          \n     \nReconcilierea  franco-germană  reprezintă  fundamentul \nUniunii  Europene  de  astăzi.  Cred  că  Robert  Schuman  și  Konrad \nAdenauer  ar  fi  mândri  de  cele  realizate,  însă  ar  exprima  și  unele \nnemulțumiri legate de Uniunea Europeană. \nDespre acestea din urmă doresc să vă vorbesc. Am pierdut \nrecent un membru, Marea Britanie, care într-un demers unilateral a \ndecis  să  ne  părăsească  -  lucru  pe  care  îl  regret.  Avem  tot  felul  de \nexcepții și opt out-uri pentru anumiți membri. Nu se respectă întocmai \ntratatele,  birocrația  rămâne  sufocantă,  uneori  există  un  tratament \ndiferențiat aplicat unor state membre sau opinii grav divergente între \nanumite state membre, în chestiunea valorilor fundamentale care stau \nla baza construcției europene. \nDoresc  să  fac  apel  la  solidaritate  și  echitate  în  interiorul \nUniunii  Europene,  foarte  bune  exemple  fiind  lupta  împotriva \npandemiei și finanțarea planurilor naționale de redresare și reziliență \nale statelor membre. \nTotuși, cred că a venit timpul să punem capăt discriminării la \ncare este supusă România, prin neacceptarea în spațiul Schengen, deși \nam  investit  sute  de  milioane  de  euro  în  aplicarea  sistemului  și  în \npofida faptului că din 2011 satisfacem criteriile de aderare. Această \nstare de fapt nu face decât să scadă încrederea cetățenilor români în \nUniunea  Europeană,  afectând  libera  circulație  a  persoanelor  și  a \nbunurilor. \nTotodată  pledăm  ca  pe  baza  unor  rezultate  concrete  – \nsubliniez, pe baza unor rezultate concrete – pe care le va obține țara \n                                                                                             61                                                                                          \n     \nnoastră în perioada următoare să se încheie aplicarea mecanismului de \ncooperare  și  verificare.  În  ceea  ce  ne  privește,  vom  susține  orice \nmăsură legislativă necesară în acest sens. \nSper să ne facem și noi treaba în plan intern și să ducem la \nbun  sfârșit  reformele  anunțate:  modificarea  Constituției,  reforma \nadministrativă,  în  sensul  aplicării  în  mod  real  a  principiului \nsubsidiarității și al unei descentralizări mult clamate în anii din urmă, \ndezvoltarea infrastructurii rutiere și feroviare, a celei din sănătate și \nînvățământ, a digitalizării etc. \nNe  dorim,  totodată,  ca  procesul  de  extindere  al  Uniunii \nEuropene în Balcanii de Vest să fie dinamizat, permițând oamenilor \ndin regiune să se bucure de șansa de a fi cetățeni ai Uniunii Europene, \ndiminuând în același timp influențe externe nefaste asupra regiunii.  \nSperăm că președinția Franței a Consiliului Uniunii Europene \nsă ne ajute în rezolvarea unei părți din aceste probleme, respectiv să \naducă progrese importante la aceste capitole. \nConform unui sondaj recent, încrederea cetățenilor români în \nUniunea Europeană este în continuare la una din cele mai înalte cote \ndin statele membre, iar în ceea ce privește încrederea lor în alte state \nde pe mapamond Germania este pe locul întâi, iar Franța pe locul trei. \nDoamnelor și domnilor, \nÎn concluzie, avem convingerea că apartenența României la \nUniunea Europeană este garanția pentru noi de a beneficia de pace, \ndemocrație  și  bunăstare  și  deci  Grupul  parlamentar  al  minorităților \n                                                                                             62                                                                                          \n     \nnaționale  va  continua  să  susțină  necondiționat  demersurile \nproeuropene ale României. \nVă mulțumesc frumos pentru atenție. (Aplauze.) \nDomnul Florin-Vasile Cîțu: \nMulțumim, domnule deputat. \nTot  din  partea  Grupului  parlamentar  al  minorităților \nnaționale, domnul Silviu Vexler.  \nDomnul Silviu Vexler: \nDoamnelor și domnilor, \nAm  învățat  și  am  crezut  întotdeauna  în  faptul  că  Uniunea \nEuropeană este construită pe șase valori fundamentale: respect pentru \ndemnitatea  umană,  libertate,  democrație,  egalitate,  stat  de  drept, \nrespectarea drepturilor omului, inclusiv cele ale minorităților. \nȘi  îmi  aduc  aminte,  în  acest  moment,  înmormântarea \ndoamnei  Simone  Veil,  prima  femeie  președinte  a  Parlamentului \nEuropean,  reprezentând  Franța,  supraviețuitor  al  lagărelor  de  la \nAuschwitz și Bergen-Belsen, și  mai ales un fragment din cuvintele \nspuse de președintele Macron, respectiv că este aici „pentru a exprima \no imensă recunoștință, în numele poporului francez, pentru unul din \ncei mai iubiți copii ai săi”. \nTotuși, în acest moment deosebit, aniversar, și care ar trebui \nsă fie vesel, domnule ministru Le Drian, doamnă ambasador Auer, îmi \ncer scuze și regret că a trebuit să fiți martor la declarațiile mistico-\nreligioase  ale  unui  coleg  care  atunci  când  nu  elogiază  criminali  de \n                                                                                             63                                                                                          \n     \nrăzboi și nu neagă Holocaustul, încearcă să șteargă din viziunea unei \nEurope moderne existența comunităților musulmane și evreiești. \nDomnule  senator  Lavric,  cu  toată  dorința  dumneavoastră, \nregret! \nSuntem aici și vom continua să fim aici, cu aceeași demnitate \ncu  care  am  contribuit  întotdeauna  la  construirea  și  modernizarea \nUniunii Europene. \nÎmi cer scuze pentru această intervenție! \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  deputaților  și  senatorilor  neafiliați,  doamna \nsenator Diana Șoșoacă. (Rumoare.) \nDoamna Diana Iovanovici-Șoșoacă: \nVă  mulțumesc.  (Este  îmbrăcată  în  ie  și  poartă  drapelul \nRomâniei pe umeri.) \nNu  credeam  că  arborarea  steagului  României  vă  va  stârni \natâtea  râsete!  Este  rușinos,  dar  ce  poți  să  îi  ceri  unui  astfel  de \nParlament?! \nMi  s-a  părut  inoportună  intervenția  domnului  Vexler,  în \ncondițiile în care nici măcar nu i s-a pronunțat numele! Mă fac și eu \navocatul domnului Lavric, pro bono, de data asta! \n                                                                                             64                                                                                          \n     \nSuntem la o aniversare de 15 ani și am auzit aici discursuri \ncare  mi-au  adus  aminte  de  Congresul  al  XIV-lea  al  Partidului \nComunist Român. \nMă așteptam la ceva mai mult din partea dumneavoastră, mai \nales că unii aveți vreo trei-patru legislaturi pe aici, deci ați putea cel \npuțin să învățați să nu mai citiți de pe hârtie, ci să și aveți un pic de \ninspirație pentru a purta discursuri. \nNu am auzi însă... elogii, bunăstare, deci trăim într-adevăr în \nlumi paralele. \nPoporul român trăiește într-o lume pe care dumneavoastră nu \no vedeți. Uniunea Europeană s-a format - și era bine cum s-a format - \npentru a avea o dezvoltare economică bună, să existe bunăstare, pentru \na concura Statele Unite ale Americii. Din păcate, după 15 ani în care \nni se spune că suntem parteneri egali ai statelor Uniunii Europene, nu \navem acces în Schengen. În schimb, avem firme austriece care ne-au \npreluat cam tot ce înseamnă petrol, gaz, bogății, avem firme franceze \ncare ne-au luat alte bogății, avem firme italiene care ne-au luat alte \nbogății. Nu e prost cine le ia, e prost cine le dă! În toți acești 15 ani, \nRomânia a pierdut cel mai mult. Da, într-adevăr, avem posibilitatea să \nne plimbăm în afara granițelor țării, dar, - ce să vezi?! - avem peste 10 \nmilioane de români în afara granițelor țării. Suntem țara cu cea mai \nmare migrație pe timp de pace, iar românii noștri sunt discriminați în \nUniunea Europeană! Nu am văzut ambasadele României că se luptă \npentru români și n-am văzut nici UE că se luptă pentru români, care \nsunt cetățeni egali în drepturi cu ceilalți cetățeni ai statelor europene. \n                                                                                             65                                                                                          \n     \nMai mult decât atât, în ultimii doi ani suntem siderați, mai \nales noi, juriștii, să vedem cum drepturile și libertățile fundamentale, \natât  din  Carta  drepturilor  omului,  dar  și  din  Carta  europeană  a \ndrepturilor  fundamentale  ale  Uniunii  Europene,  sunt  încălcate  cu \nobstinație! Se încalcă orice drept, în numele unui interes colectiv s-au \nanulat drepturile personale, ceea ce nu poate fi admis, pentru că asta \nfăceau comuniștii. \nNe-am  întors  în  timp,  iar  Uniunea  Europeană,  dacă  nu  se \ntrezește, va rămâne fără foarte multe state pentru că, îmi pare rău să o \nspun, nu că o doresc eu, eu încă mai cred că Uniunea Europeană poate \nsă se trezească și să revină la ceea ce a început. Dar 60% din români \nîși doresc ROExit. Atenție foarte mare! Și aveți grijă că anul acesta, \ndoamnelor  de  la  PNL  care  doriți  să  fiți  judecător  la  Curtea \nConstituțională și trageți sfori pentru acest lucru, pentru că vi s-a cerut \nsă anulați Constituția României în favoarea dreptului european. Așa \nceva... îi spun Uniunii Europene: „Pe aici nu se trece!”. Constituția \nRomâniei este cea mai de preț lege. În Constituție se află drepturi și \nlibertăți fundamentale europene. Respectăm dreptul european - dreptul \neuropean  poate  fi  cel  mult  complementar  -,  dar  nu  să  fie  superior \nConstituției României! \nMai mult decât atât, ...(Vociferări.) \nLăsați,  doamnă,  că  n-o  să  vă  aleagă  nimeni  la  Curtea \nConstituțională! \nMai mult decât atât... \n                                                                                             66                                                                                          \n     \nDoamna  Scântei,  lăsați,  că  știm...  Știți,  cu  milionul  ăla  de \neuro într-un an! \nVreau  să-i  amintesc  Uniunii  Europene  ce  înseamnă  aceste \nmotive de pe o ie românească. (Arată pe ia pe care o poartă.)  \nDa, fă-ți cruce! Poate așa vei deveni creștin, domnule! \nAceste  motive  sunt  milenare.  Aici,  pe  pământul  acesta \nromânesc,  s-au  descoperit  plăcuțele  de  la  Tărtăria,  primul  scris  din \nlume. Nici nu se inventase civilizația sumeriană! (Râsete.) \nAici... \nAșa este! Râdeți! Prostul râde când nu știe! \nPuneți mâna pe carte și citiți, că ați făcut de râs Parlamentul \nRomâniei!  \nPentru  România  steagul  României  este  acesta!  (Arată \ndrapelul.) Alt steag nu există! Pentru acest tricolor s-a murit! Și să-i \nmai  aducem  aminte  Uniunii  Europene  de  cruciadele  creștine,  când \ndomnitorii români stăteau aici de pavăză, astfel încât țările Europei să \nse dezvolte și să-și înalțe catedrale, unde acum ori sunt închise, ori \nsunt baruri și restaurante! \nUniunea Europeană trebuie să se trezească!  \nUitați-vă cum Ursula von der Leyen este într-un dosar penal \npentru contracte cu Pfizer! \nAți adus vaccinarea obligatorie ca unic drept și unică condiție \npentru a trăi! \nDomnul Florin-Vasile Cîțu: \nDoamnă senator, vă rog să vă îndreptați către sfârșit... \n                                                                                             67                                                                                          \n     \nDoamna Diana Iovanovici-Șoșoacă: \nO să mă îndrept către sfârșit, sfârșitul dumneavoastră! \nDomnul Florin-Vasile Cîțu: \nCele 10 milioane de români din străinătate vă mulțumesc. \nDoamna Diana Iovanovici-Șoșoacă: \nȘi voiam să vă mai spun un lucru. Pentru toți cei din Uniunea \nEuropeană care solicitați să ne vaccinăm și nu ne mai lăsați nici să \nrespirăm decât dacă ne vaccinăm: Dumnezeu nu este vaccinat și nu va \nfi niciodată! \nTrăiască România liberă și suverană! (Aplauze.) \nDomnul Florin-Vasile Cîțu: \nDin  partea  Grupului  parlamentar  al  PNL,  doamna  senator \nAlina Gorghiu. \nDoamna Alina-Ștefania Gorghiu: \nBună seara, stimați colegi! \nStimați invitați, \nÎntotdeauna  populismul  are  un  nume!  Dar  vă  asigur  că \nultimele minute vor fi ale unui discurs proeuropean, onest și autentic. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule ministru Le Drian,  \nStimată doamnă ambasador a Republicii Franceze,  \nStimați colegi, \n                                                                                             68                                                                                          \n     \n1 ianuarie 2007 a fost, într-adevăr, un moment de excepție \npentru noi toți și sunt, așa cum spuneau toți colegii mei, 15 ani  de \nUniune Europeană pentru România. \nCa națiune europeană, am aderat la un proiect politic care are \nla bază valori precum demnitatea, statul de drept, libertatea, egalitatea, \ntoleranța și, poate cel mai important dintre toate acestea, respectarea \ndrepturilor omului. Mult mai recent, spiritul Declarației de la Sibiu, \nadoptată în mai 2019, în România, a consfințit ceea ce este Europa de \nastăzi - o uniune a valorilor și a libertăților. \nStimați colegi senatori,  \nStimați colegi deputați, \nRezultatele  la  care  au  ajuns  statele  membre  ale  Uniunii \nEuropene, datorită integrării europene, vorbesc de la sine. Și pentru \nRomânia acest lucru a însemnat o creștere de aproape trei ori a PIB-\nului României, o creștere de patru ori a PIB-ului pe cap de locuitor, \nam beneficiat de fonduri europene pentru dezvoltare cu peste 46 de \nmiliarde  de  euro  mai  mult  decât  a  contribuit  România  la  bugetul \nUniunii, iar expresia „din fonduri europene” aduce multă mândrie și \ncertifică un lucru necesar și bine făcut. \nA fi european înseamnă însă multe lucruri, unele extrem de \nsimple, unele însă ceva mai complicate și provocatoare. \nCertificatul verde este un proiect european. \nDrepturile minorităților, de orice fel ar fi aceste minorități, și \ntoleranța, sunt valori europene. \nLa fel și respingerea discriminării și a excluziunii sociale. \n                                                                                             69                                                                                          \n     \nRespectarea  principiului  supremației  dreptului  european  în \ndomeniile stabilite prin tratate și cedarea de suveranitate, da, sunt, de \nasemenea,  principii  de  bază  ale  ideii  unității  europene.  La  fel  și \nrespectarea deplină a deciziilor Curții de Justiție a Uniunii Europene. \nNu poți, stimați colegi, să fii astăzi european o zi și a doua zi \nsă-ți  dai  haina  jos,  deși  mai  vedem  lucrul  acesta  în  discursuri  din \npricina populismului. Și atunci, în loc de oameni politici de stat, în loc \nde oameni politici înțelepți, vizionari, vezi lideri populiști care se bat \ncu  pumnul  în  piept,  nu  doar  în  România,  riscând  destrămarea \nproiectului european.  \nAcum, când lumea întreagă se confruntă cu noi și noi crize de \nsănătate,  economice,  ecologice,  tensiuni  geopolitice,  România  vă \nasigur că va contribui din plin la proiectul viitorului Europei.  \nVom  avea  o  Uniune  mai  puternică,  mai  rezilientă,  mai \nconvergentă, mai solidară. Și când vorbim de viitor trebuie să știm \nlimpede că avem ca stat european și obligații, dar avem și drepturi. \nSunt speranțe puse în 2007 și unele dintre ele încă nematerializate.  \nVorbea colegul nostru de la UDMR despre aderarea la spațiul \nSchengen. \nDa, este un drept al României, îndeplinim de mult timp toate \ncriteriile și condițiile tehnice și îi rugăm pe partenerii europeni să țină \ncont de acest lucru și să ne sprijine în acest demers al României.  \nȘi adoptarea monedei euro este un alt proiect pentru care ne \npregătim și probabil că o să ne pregătim mai serios de acum încolo. \n                                                                                             70                                                                                          \n     \nDeși  în  acești  15  ani  au  existat  foarte  multe  provocări, \nRomânia rămâne în continuare, în ciuda celor pe care le-ați auzit mai \ndevreme, una dintre cele mai favorabile țări pentru construcția Uniunii \nEuropene. \nUn  sondaj  recent,  de  acum  două  zile,  arată  că  peste  75% \ndintre români susțin în continuare proiectul european. \nDa,  e  îmbucurător  că  noi,  românii,  credem  în  această \nconstrucție,  iar  eu,  ca  un  cetățean  proeuropean  convins,  cred  că  și \nEuropa își va onora la rândul său toate obligațiile față de România. \nVă mulțumesc, stimați colegi, pentru această oportunitate. \nMulțumesc, domnule ministru, Excelență, pentru îngăduință. \nO seară plăcută! (Aplauze.) \nDomnul Florin-Vasile Cîțu: \nMulțumim, doamnă senator. \nDoamnelor și domnilor,  \nAm încheiat intervențiile. \nMulțumindu-vă pentru participare, vă rog să-mi permiteți să \ndeclar închisă ședința solemnă – așa se voia – comună a Senatului și \nCamerei Deputaților. \nVă mulțumesc.  \n \nȘedința s-a încheiat la ora 19.43. \n \n \n \n "
    },
    "13": {
        "start_text": "Domnul Ionuț-Marian Stroe:",
        "start_index": -1,
        "end_text": "Domnul Florin-Vasile Cîțu:",
        "end_index": -1,
        "text": "                                                                 1                                                                                          \n     \n02 februarie 2022 – ședință comună \n \n \nS U M A R \n \n1.  Alocuţiuni consacrate aniversării a 15 ani de  2. \nla aderarea României la Uniunea Europeană. \n \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \nS T E N O G R A M A \nședinței solemne comune \n a Camerei Deputaților și Senatului \nconsacrată aniversării a 15 ani \nde la aderarea României la Uniunea Europeană. \n \nȘedința a început la ora 17.37. \nLucrările şedinţei au fost conduse de domnul senator Florin-\nVasile Cîțu, președintele Senatului, asistat de domnul deputat Andrei-\nRăzvan Lupu, secretar al Camerei Deputaților, și de domnul senator \nIon-Narcis Mircescu, secretar al Senatului.  \nDin  prezidiu  a  făcut  parte  și  domnul  deputat  Ion-Marcel \nCiolacu, preşedintele Camerei Deputaţilor. \nDomnul Florin-Vasile Cîțu: \nStimați colegi, \nVă rog să luați loc, să începem. \nDomnule președinte al Camerei Deputaților, \nDomnule prim-ministru, \nDomnule  Jean-Yves  Le  Drian,  ministrul  pentru  Europa  și \nafaceri externe al Republicii Franceze, \nDistinși reprezentanți ai cultelor religioase, \nDoamnelor și domnilor senatori și deputați, \nDoamnelor şi domnilor miniștri, \n                                                                                             3                                                                                          \n     \nExcelențele  Voastre,  doamnelor  și  domnilor  ambasadori, \nreprezentanți ai misiunilor diplomatice, \nStimați invitați, \nOnorată asistență, \nVă  rog  să-mi  permiteţi  să  declar  deschisă  şedinţa  solemnă \ncomună  de  astăzi,  a  Senatului  și  Camerei  Deputaților,  dedicată \naniversării a 15 ani de la aderarea României la Uniunea Europeană. \nDoamnelor şi domnilor, \nVă  invit  să  ascultăm  Imnul  naţional  al  României  și  Imnul \nUniunii Europene! \n(Se intonează Imnul naţional „Deşteaptă-te, române!”. \nSe intonează Imnul Uniunii Europene.) \nDoamnelor și domnilor senatori și deputați, \nOnorați invitați, \nÎl  invit  la  tribună  pe  Excelența  Sa,  domnul  Jean-Yves  Le \nDrian,  ministrul  pentru  Europa  și  afaceri  externe  al  Republicii \nFranceze. \nDomnul  Jean-Yves  Le  Drian  (ministrul  pentru  Europa  și \nafaceri externe al Republicii Franceze): \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDoamnelor și domnilor miniștri, \nDoamnelor și domnilor deputați și senatori, \n15 ani după aderarea României la Uniunea Europeană. \n                                                                                             4                                                                                          \n     \nSunt  deosebit  de  fericit  să  fiu  astăzi  la  București  pentru  a \nsărbători împreună cu dumneavoastră acest eveniment care a fost un \nprogres pentru toți europenii, pentru că de 15 ani încoace Uniunea \nnoastră  este  mai  puternică  și  mai  completă  pentru  că  și \ndumneavoastră, România, faceți parte din ea. \nȘi nu spun acest lucru numai în numele prieteniei care unește \nnațiunile  noastre,  o  prietenie  înrădăcinată  în  istoria  culturală, \nintelectuală și politică pe care o împărtășim împreună. Prietenie care \nne amintește de tinerețea petrecută la Paris a părinților fondatori ai \nRomâniei  moderne  –  Alexandru  Ioan  Cuza,  Vasile  Alecsandri  sau \nchiar și Brătianu, familia Brătianu, tată și fiu. O prietenie care ni se \namintește de fiecare dată când pronunțăm numele lui Enescu, Brâncuși \nsau Cioran, care ne-au adus atât de mult cu toții. O prietenie care, \ndupă Revoluția Română, s-a exprimat prin numeroase manifestări de \nsolidaritate, de care eu îmi amintesc încă și acum, păstrez o amintire \nfoarte proaspătă a acestor manifestări. Și o prietenie care adeseori - și \neste o mare onoare pentru noi - se pronunță, se vorbește „en français” \n-  în  franceză,  această  limbă  care  a  fost  o  limbă  de  libertate  și  de \ncunoaștere  pentru  tinerii  români  care  au  studiat-o  în  anii  cei  mai \nsumbri  ai  istoriei  dumneavoastră  și  care  astăzi  vă  înscrie  pe  mulți \ndintre  dumneavoastră  într-o  comunitate  de  300  de  milioane  de \nfrancofoni de peste tot în lume. \nSpun acest lucru, de asemenea, pentru că Franța prezidează \nastăzi  Consiliul  Uniunii  Europene,  și  această  responsabilitate  ne \n                                                                                             5                                                                                          \n     \npermite  să  apreciem  atuurile,  avantajele  care  dau  putere  Europei \nnoastre. \nIncontestabil, economia dumneavoastră s-a poziționat treptat \npe sectoare de viitor, și angajarea dumneavoastră în Europa Apărării, \ninclusiv în Sahel, se numără printre toate aceste atuuri ale Europei. \nCând  v-ați  alăturat  Uniunii,  în  2007,  România  și-a  reluat \nlocul  care  îi  corespunde  în  inima  Europei  noastre.  A  fost  un  pas \nsuplimentar pe drumul care v-a permis să dați pagina, să lăsați în urma \ndumneavoastră  mai  multe  decenii  de  dictatură,  penurii  și  regim \narbitrar. A fost, de asemenea, un pas în plus pe drumul care, după un \nsecol de conflicte și despărțiri, ne-a condus împreună la reunificarea \nEuropei noastre. Și, într-adevăr, vorbesc despre reunificare. Am spus \nacest  lucru  la  Praga,  când  comemoram  revoluțiile  din  1989,  ca,  de \nexemplu, cea care a început pentru dumneavoastră la Timișoara, în \nstrigăte de libertate și dreptate. \nȘi  repet  în  fața  dumneavoastră  astăzi  -  decât  să  folosesc \ncuvântul „extindere”, care oarecum ne îndepărtează unii de ceilalți, eu \nprefer termenul „reunificare”, pentru că el ne apropie unii de ceilalți. \nMomentul istoric din 2007, pe care îl sărbătorim astăzi, a fost \npregătit de momentul istoric din 1989, când Europa noastră a putut, în \nsfârșit, să se regăsească pe sine însăși, când în sfârșit am început să \nvindecăm  împreună  această  rană  deschisă  în  1945  în  inima \ncontinentului european deja greu încercat și dezorientat de 3 decenii \nde  tragic  război  civil.  Când,  în  sfârșit,  Cortina  de  Fier  care  ne \n                                                                                             6                                                                                          \n     \ndespărțea  s-a  prăbușit,  s-a  prăbușit  și  noțiunea  total  artificială  de \n„Europa de Est”, care ne despărțea și ea, de asemenea. \nÎntr-adevăr, națiunile noastre sunt diferite, sunt diverse, dar \nnu  a  existat  dintotdeauna  decât  o  singură  Europă,  cea  pe  care \nîmpreună o numim „a noastră”, cea pe care ne-a înapoiat-o anul 1989. \nAceste două drumuri, în realitate, se confundă și nu fac decât \nunul  singur.  Este  calea  pe  care  ne-o  deschidem  noi,  în  calitate  de \neuropeni, înspre un orizont de progres care ne reunește. Un orizont de \nlibertate  și  de  democrație  ordonat  în  funcție  de  principiile \nfundamentale  ale  Uniunii  noastre  -  respectarea  statului  de  drept,  a \ndrepturilor  omului,  a  drepturilor  minorităților,  respectarea  libertății \npresei  și  libertăților  universitare.  Un  orizont  de  progres  social \nîmpărtășit, pentru că concetățenii așteaptă în mod legitim de la Europa \nca ea să fie prosperitatea în serviciul solidarității, în dimensiunea cea \nmai concretă a vieților lor. Și un orizont, de asemenea, de reunificare a \nmemoriilor noastre în toată diversitatea lor, ca să putem regăsi firul \nistoriei  europene  și  pentru  a  putea  scrie  împreună  noi  pagini  din \naceastă istorie. \nAcest orizont comun ne permite să mergem înainte, astăzi, \nîntr-o  lume  plină  de  amenințări  și  de  provocări  legate  de  mediu, \ntehnologice, economice și geopolitice, afirmând această suveranitate \neuropeană care astăzi, în fața noului context internațional, este cea mai \nbună  garanție  a  suveranităților  noastre  naționale,  pe  care  ea  le \nconsolidează fără să le știrbească. \n                                                                                             7                                                                                          \n     \nȚările  care,  cum  a  fost  cazul  în  România,  au  fost  supuse \njugului  funestei  doctrine  Brejnev  știu  că  suveranitatea  nu  poate  fi \nlimitată, ea există sau nu există, și dacă ni se confiscă, atunci trebuie \nsă o recucerim, așa cum ați făcut-o și dumneavoastră. \nÎn schimb, dacă hotărâm cu toții, împreună, putem să-i dăm o \nprelungire colectivă, pentru a o apăra mai bine, adică pentru a apăra \nmai bine capacitatea noastră de a ne face propriile alegeri și să nu ne \nsupunem strategiilor de dependență, de predare, de exploatare și de \ningerință,  care  conturează  astăzi  o  sălbăticire  îngrijorătoare  a  vieții \ninternaționale. \nAfirmând împreună suveranitatea noastră, împreună, cei 27, \nne acordăm mijloacele pentru a rezista acestei schimbări. \nSuveranitatea    europeană  este,  pur  și  simplu,  condiția \nposibilității  exercitării  depline  a  suveranităților  naționale  în  secolul \nXXI.  Acesta  este  sensul  pe  care  dorim  să-l  dăm  celei  de-a  13-a \npreședinții franceze a Consiliului UE, să declinăm, să afirmăm acest \nprincipiu imperativ politic și geopolitic de suveranitate europeană în \ntoate  domeniile,  împreună  cu  dumneavoastră  și  cu  toți  cei  27  de \nparteneri. Acesta este sensul marilor întâlniri pe care le pregătim  – \nSummitul  UE  -  Uniunea  Africană,  Forumul  ministerial  pentru \ncooperare  în  Indo-Pacific  și,  de  asemenea,  Summitul  privind  noul \nmodel european de creștere și, de asemenea, apărarea de către șefii de \nstat și de Guvern a Primei Cărți Albe a Apărării Europene, busola \nnoastră strategică. \n                                                                                             8                                                                                          \n     \nCe mă surprinde, uitându-mă la drumul pe care l-am parcurs \nîmpreună din 2007, este că proiectul nostru european este suficient de \nputernic  pentru  a  fi  atât  ceea  ce  ne  permite  să  vindecăm  rănile \nsecolului XX și, de asemenea, ne permite să intrăm în secolul XXI \nputernici, mulțumită identității noastre. \nȘi, bineînțeles, avem această dublă forță, și de aceea susținem \nperspectiva europeană a Balcanilor de Vest, care are un sens deplin, \navând în vedere trecutul și viitorul. \nPreședintele Macron a repetat acest lucru acum câteva zile, la \nParlamentul European de la Strassbourg - pentru noi, Balcanii de Vest \nîși au locul în Uniunea Europeană. \nIată  de  ce,  sub  președinție  franceză,  vom  organiza,  de \nasemenea, o conferință care va avea ca obiectiv să avansăm împreună \nînspre această nouă etapă a reunificării noastre europene, bazându-ne \nîn  special  pe  principiile  metodologiei  revizuite  a  negocierilor  de \nadeziune. \nIată  de  ce,  din  punctul  meu  de  vedere,  iată  ce  sărbătorim \nastăzi – un progres european. \nDar  actualitatea  ne  amintește  că  acest  imens  progres  se \nlovește astăzi de riscul unei regresiuni majore. \nUnii,  într-adevăr,  ar  vrea  să  ne  tragă  înapoi  înspre  lumea \nstabilită la Ialta, din care curajul și angajamentul dumneavoastră în \nconstrucția  europeană  ne-au  smuls.  Și  nu  vom  putea  accepta  acest \nlucru fără să renunțăm la tot ceea ce am construit împreună și la toate \nperspectivele de viitor pe care le-am adoptat. \n                                                                                             9                                                                                          \n     \nIată de ce, din punctul meu de vedere, una dintre cele mai \nmari provocări, căreia trebuie să-i răspundem astăzi, este să restabilim \no relație de stabilitate și de previzibilitate cu Rusia. Este o provocare \ncare se adresează unei întregi generații, dar este, în același timp, o \nprovocare urgentă, deoarece este din ce în ce mai clar, de mai mulți \nani, și cu atât mai mult astăzi, că vecinul nostru rus a hotărât să se \npoarte ca o putere care cauzează dezechilibre, refuzând să respecte \nmarile principii ale securității europene, pe care, amintesc, sunt fapte, \nRusia acceptase aceste principii, cu noi, la Helsinki, în '75, la Paris, în \n1990.  Ea  încearcă  astăzi  să  impună  o  logică  de  zone  de  influență \nfondată  pe  slăbirea  și  limitarea  suveranității  statelor  limitrofe  și \namenințând  anumiți  aliați  ai  noștri,  ai  NATO  și  parteneri  ai  UE  și \ndesfășurând manevre de ingerință chiar pe teritoriul Uniunii Europene \nși al NATO. \nPentru a găsi un nou echilibru cu vecinul nostru rus trebuie să \nformulăm  principii  cu  aliații  și  partenerii  noștri.  Și  tocmai  aceasta \nfacem. \nDar trebuie, de asemenea, ca noi, europenii, așa cum am început \ndeja să facem, trebuie să articulăm conținutul acestor principii, pentru \ncă această sarcină ne duce la chestiuni care nu afectează pe nimeni atât \nde  mult  ca  pe  noi  -  chestiunea  reunificării  continentului  nostru,  al \ncărui preț l-am amintit, chestiunea securității într-o lume de jocuri de \nputere și de raport de forțe care, în această lume, ia o cotitură înspre \nsălbăticire. Numai aceasta ne permite să rămânem actori ai destinului \nnostru, stăpâni pe destinul nostru, tocmai pentru că suntem uniți. \n                                                                                             10                                                                                          \n     \nȘi întrebarea care ni se pune astăzi este următoarea - cum să \nfacem față împreună? \nDin  punctul  meu  de  vedere,  răspunsul  se  declină  în  trei \npuncte. \nMai întâi, arătând că principiile fundamentale ale organizării \nsecurității  colective  în  Europa  nu  sunt  negociabile.  Mă  gândesc  la \nsuveranitatea  statelor,  care  trebuie  să  fie  pe  deplin  respectată, \ninviolabilitatea  frontierelor  și  integritatea  teritorială  a  statelor, \nlibertatea  pe  care  o  are  fiecare  stat,  să-și  hotărască  alianțele  și \norganizațiile la care dorește să adere și, în plus, la drepturile omului și \nlibertățile fundamentale, a căror aplicare este universală. \nNimic, astăzi, nu ar putea justifica slăbirea acestor principii \ncare se află în centrul, repet, Actului Final al Helsinki și al Cartei de la \nParis,  pe  care  Rusia  le-a  acceptat.  Tocmai  aceste  principii  sunt \namenințate astăzi de către Rusia. \nÎn ceea ce privește Ucraina, vreau să fiu deosebit de clar - \nRusia trebuie să fie conștientă de lovitura pe care și-ar da-o sie însăși \ndacă ar purta un nou atac împotriva acestei țări, pentru că europenii nu \nar accepta acest lucru, ne-am luat cu toții angajamentul solemn și încă \nde pe acum am început să pregătim sancțiunile masive pe care le-am \nadopta, fără să ezităm față de Rusia, dacă se va ajunge până acolo. \nPe  baza  acestor  principii,  responsabilitatea  noastră  este  să \nîncercăm să definim împreună cu Rusia termenii unui dialog exigent \nprivind reglementarea relației noastre de concurență strategică. Acest \ndialog este indispensabil, cu condiția ca el să fie purtat pe baza unei \n                                                                                             11                                                                                          \n     \nordini de zi pe care am hotărât-o noi, împreună, pentru că vedem că \nastăzi, fără reguli, o coabitare cu Rusia este o coabitare instabilă și \npericuloasă. \nPe termen scurt, prioritatea noastră trebuie să fie să căutăm \ncalea unei detensionări. Este efortul căruia ne consacrăm, în cadrul \nformatului Normandia, împreună cu Germania, pentru a obține gesturi \ncare să permită să ajungem la implementarea Acordurilor de la Minsk. \nAceste eforturi au fost reluate la Reuniunea de la Paris, acum câteva \nzile, și se vor continua. \nMai pe larg, de 20 de ani am asistat la distrugerea treptată a \ntuturor regulilor care încadrau concurența strategică, ceea ce ne-a dus \nîn fond la o lume care este cea a anilor '60, adică la o lume unde \ncompetiția militară și strategică riscă să se exprime în stare pură, fără \nnicio regulă, fără nicio constrângere. \nÎntr-adevăr, tratatele care ne legau nu mai există sau nu mai \nsunt în concordață cu realitățile militare contemporane. \nTrebuie, deci, fără să cedăm nimic din respectul pe care îl \ndatorăm  marilor  principii  menționate  adineauri,  trebuie,  deci,  să \nnegociem  regulile  adaptate  provocărilor  actuale,  că  e  vorba  de \narmamentele nucleare strategice, care fac obiectul unui dialog între \nRusia  și  Statele  Unite,  pe  care  și  noi  ne  coordonăm  strâns  cu \nWashingtonul,  sau  că  este  vorba  de  armamentele  convenționale, \nexercițiile militare sau mecanismele de previzibilitate ale activităților \nmilitare. \n                                                                                             12                                                                                          \n     \nÎn cadrul acestui dialog, europenii trebuie să poarte o viziune \nși  poziții  comune,  folosindu-se  de  mecanismele  de  coordonare \nexistente. \nȘi, în sfârșit, având în vedere că ne angajăm în acest dialog \ncu  Rusia  alături  de  aliații  noștri,  dar  și  în  calitate  de  europeni, \nîncercăm să facem să se audă un singur glas european de fiecare dată \ncând este vorba de securitatea europeană, reafirmând, în același timp, \nangajamentul  nostru  deplin  în  cadrul  NATO  și  al  politicii  sale  de \napărare și de descurajare. \nPrima  etapă  a  integrării  României  într-o  comunitate \neuroatlantică  de  solidaritate  și  responsabilitate  a  fost  aderarea  sa  la \nNATO,  în  2004.  Este  mândria  noastră  că  am  contribuit  la  această \nintegrare și, de asemenea, suntem mândri astăzi, în calitate de aliat, \npartener  european  și  țară  prietenă,  să  ne  aflăm  alături  de \ndumneavoastră  în  aceste  vremuri  când  contextul  de  securitate  se \ndegradează  la  frontierele  dumneavoastră,  și  ele  sunt  astăzi  și \nfrontierele noastre. \nAcesta este sensul anunțului făcut de președintele republicii, \nprivind  disponibilitatea  noastră,  să  contribuim  la  noi  măsuri  de \nreasigurare  în  beneficiul  României.  Acest  angajament  se  înscrie  în \ncontinuitatea acțiunii noastre pentru securitatea noastră comună, ca și \nmisiunile de poliție aeriană și în cadrul misiunilor eFP, prezențelor \navansate în Estonia și Lituania pe care Franța le va menține. \nSpun, de asemenea, că intransigența față de principii, atunci \ncând  stabilitatea  și  securitatea  continentului  nostru  se  află  în  joc, \n                                                                                             13                                                                                          \n     \ncăutarea unui dialog exigent cu Rusia, un angajament concret, atât în \nApărarea  Europeană,  cât  și  în  Alianța  Atlantică,  numai  astfel  vom \nputea să afirmăm ceea ce suntem în mod colectiv, adică o mare putere \ncapabilă să-și apere propriile interese și să se facă respectată, o putere \nde  echilibru  și  de  stabilitate  care  își  manifestă  atașamentul  față  de \nreguli. \nIată, dragi prieteni, ceea ce doream să vă spun la această a \n15-a aniversare a aderării României la Uniunea noastră. \nÎn numele istoriei europene care ne-a reunificat, în numele \nviitorului  de  suveranitate  pe  care  îl  putem  construi  împreună  și  în \nnumele  fermității  și  unității  pe  care  o  demonstrăm  astăzi  pentru  a \npăstra aceste cuceriri și pentru a apăra acest orizont, vă mulțumesc. \n(Aplauze.) \nDomnul Ion-Marcel Ciolacu: \nÎl  invit  la  tribună  pe  domnul  Florin  Cîțu,  președintele \nSenatului României. \nDomnul Florin-Vasile Cîțu: \n(Coboară la tribună.) \nDomnule președinte al Camerei Deputaților, \nDomnule prim-ministru, \nDomnule  Jean-Yves  Le  Drian,  ministrul  pentru  Europa  și \nafaceri externe al Republicii Franceze, \nDistinși reprezentanți ai cultelor religioase, \nDoamnelor și domnilor senatori și deputați, \n                                                                                             14                                                                                          \n     \nDoamnelor şi domnilor miniștri, \nExcelențele  Voastre,  doamnelor  și  domnilor  ambasadori  și \nreprezentanți ai misiunilor diplomatice, \nStimați invitați, \nOnorată asistență, \nIntrarea  în  Uniunea  Europeană  este  benefică  pentru  toți \nromânii, dar în același timp necesară, chiar dacă unii dintre noi au alte \nopinii. \nPoate prea des, în ultimii ani, unii politicieni s-au folosit sau \nau promovat negativ aderarea României la Uniunea Europeană. \nTotuși, este o realitate de necontestat faptul că aderarea la \nUniunea Europeană a adus bunăstare, libertate, securitatea României, \ncare  astăzi  este  mai  importantă  decât  oricând,  și  a  românilor, \nindiferent de forma ei, definită de Constituție, alimentară, financiară, \nsocială sau sanitară. \nCele mai mari câștiguri pentru România și români sunt cele 3 \nmari libertăți care nu au existat înainte de aderare – libera circulație a \npersoanelor, a mărfurilor și a capitalurilor. \nDacă ne uităm în jurul României, toate țările au luat o decizie \nimportantă. Noi am luat decizia că suntem o țară europeană. A fost \nprima dată în istoria României când a existat consens transpartinic, \ntoate partidele politice s-au pus de acord cu privire la drumul european \nal țării noastre. \nAceastă aderare a atins și a pătruns toate nivelurile societății \nromânești. \n                                                                                             15                                                                                          \n     \nNivelul politic - România face parte acum din marile familii \npolitice europene. \nTotuși, în România, unii politicieni au tendința să dea vina pe \nUniunea  Europeană  pentru  toate  nerealizările  lor,  pentru  lucruri  ca \ndistrugerea  industriei  și  pentru  faptul  că  nu  se  mai  cumpără  doar \nproduse românești, ci și produse străine. \nAdevărul este exact invers - aderarea la Uniunea Europeană a \ncreat calea pentru ca poporul român să vorbească și să aplice lucruri \nca: standarde internaționale, competență, profesionalism, meritocrație, \nevaluare, piață liberă, cu care am început să ne obișnuim la doar câțiva \nani după aderare. \nPentru mine și pentru Partidul Național Liberal, aderarea la \nUniunea  Europeană  a  constituit  un  prilej  prin  care  fundamentele \nliberale au avut ocazia să se afirme și să demonstreze că fac parte din \npolitica europeană. \nȘi, da, astăzi ia românească este una dintre cele mai apreciate \nproduse românești în Uniunea Europeană, iar Dacia Duster - care, nu \nștiu,  este  o  mașină  românească  făcută  de  o  firmă  franțuzească  sau \ninvers - este în topul preferințelor cumpărătorilor din Franța, Olanda și \nGermania. \nCel mai mare câștig al României și al românilor este că nu ne \nmai  bucurăm  doar  noi  de  produsele  românești  și  le-am  dat  ocazia \ntuturor să se bucure de acestea. \nÎn esență, lucrul important este că Uniunea Europeană ne-a \nadus împreună. Împreună cu marile națiuni cu tradiții din Europa, de \n                                                                                             16                                                                                          \n     \nla egal la egal. Ne-a permis practic să ne întoarcem într-un loc căruia \nRomânia i-a aparținut dintotdeauna. \nEuropa înseamnă că ne apărăm împreună, creștem împreună, \nfacem planuri pentru viitor împreună. \nA  permis  multor  români  care  nu-și  găseau  satisfacția \nprofesională  sau  materială  în  țară  să  o  facă  în  interiorul  familiei \nUniunii Europene, dar ei neuitând niciodată că sunt români. \nTinerii noștri, viitorul nostru, pot astăzi să se formeze și să \nstudieze ușor și liber oriunde în Europa. \nÎn ultimii 15 ani, România a progresat ca națiune europeană, \noportunitățile de muncă, de studiu, de investiții au crescut exponențial. \nDecalajul economic - așa cum s-a văzut și în cel mai recent \nraport al OECD  - și social, în comparație cu țările occidentale,  s-a \nmicșorat.  Am  devenit  o  societate  mai  atractivă  pentru  investitorii \nstrăini  și  pentru  marile  companii  internaționale,  iar  demnitatea, \nlibertatea,  drepturile  individuale  ale  omului  și  egalitatea  au  devenit \nvalori de necontestat. \nRomânia a contribuit în mod constant, prin acțiuni comune, la \nîmbunătățirea mecanismelor de dezvoltare ale UE și la perfecționarea \ninstrumentelor politice stabilite la nivel comunitar. \nPrin unitate și solidaritate, am gestionat una dintre cele mai \ndificile crize sanitare pe care UE le-a traversat încă de la fondarea \nComunității Europene. \nPrin reformele pe care și le-a asumat, România este astăzi un \nactor  european  care  poate  să  asigure  continuitate  în  susținerea \n                                                                                             17                                                                                          \n     \nstabilității și predictibilității sistemului fiscal. Continuă să faciliteze un \ndialog onest și echilibrat cu toți investitorii și să identifice soluții de \ndezvoltare economică pe termen mediu și lung. \nSuntem puternic angajați în asigurarea securității și stabilității \ngranițelor de est, iar evoluția complexă și imprevizibilă a situației din \nproximitatea țării noastre ne determină să ne consolidăm și postura de \nfurnizor important de securitate și stabilitate. \nDe aceea, vă spun foarte clar - viitorul României este strâns \nlegat de viitorul construcției europene. \nEforturile  noastre  trebuie  concentrate  pe  identificarea  unor \ndirecții care să faciliteze creșterea sustenabilă a calității vieții tuturor \ncetățenilor. \nÎn  același  timp,  viziunea  și  acțiunile  noastre  comune  la \nnivelul UE trebuie să fie calibrate schimbărilor ample care se produc \nchiar acum, sub ochii noștri, la nivel regional și european. \nPentru  mine  și  pentru  Partidul  Național  Liberal,  Uniunea \nEuropeană este singura opțiune. \nVă mulțumesc. (Aplauze.) \n(Revine la prezidiu.) \nÎl invit la tribună pe Excelența Sa, domnul Marcel Ciolacu, \npreședintele Camerei Deputaților. (Râsete. Aplauze. Vociferări.) \nDomnul Ion-Marcel Ciolacu: \nDomnule ministru pentru Europa și afaceri externe al Franței, \nExcelența Voastră, domnule președinte al Senatului,  \nDomnule prim-ministru,  \n                                                                                             18                                                                                          \n     \nDoamnelor și domnilor miniștri, \nStimați reprezentanți ai cultelor religioase, \nDoamnelor și domnilor europarlamentari,  \nStimați reprezentanți ai Corpului Diplomatic, \nDistinși invitați, \nDomnule prim-ministru Adrian Năstase,  \nDomnule prim-ministru Călin Popescu-Tăriceanu, (Aplauze.) \nCu mare bucurie vă urez un călduros bine ați venit la ședința \nsolemnă comună pentru aniversarea a 15 ani de la aderarea României \nla Uniunea Europeană! \nÎncă de la apariția statului român modern, poporul român a \nîmbrățișat, cu entuziasm și pasiune, cultura occidentală și, în special, \npe cea franceză.  \nÎn perioada pașoptiștilor, în cea a regalității, în timpul și între \ncele  două  Războaie  Mondiale,  alegerea  românilor  a  fost  mereu \nEuropa.  \nDupă o îndepărtare forțată în anii comunismului, anul 1989 a \nînsemnat  reafirmarea,  cu  toată  puterea  și  determinarea  unui  popor \ndornic de libertate, apartenenței la proiectul european.  \nA  urmat  un  drum  lung,  marcat  de  numeroase  decizii  și \nreforme dificile, dar care a culminat, în anul 2007, cu unul dintre cele \nmai  semnificative  momente  ale  istoriei  noastre  recente,  aderarea  la \nUniunea Europeană. Acel moment a fost o mare victorie a României, \ndar, în egală măsură, și o victorie a Europei.  \n                                                                                             19                                                                                          \n     \nÎn contextul prezenței la București a domnului ministru Le \nDrian, aș dori să remarc faptul că țara Domniei Sale a fost, în istorie, \nunul dintre marii susținători ai României. \nDe aceea, domnule ministru, vă mulțumesc pentru gestul de \nmare prietenie de a vă alătura în cadrul acestei ședinței solemne, mai \nales având în vedere agenda dumneavoastră atât de complexă în acest \nsemestru al președinției franceze a Consiliului Uniunii Europene.  \nDistinsă audiență, \nUniunea Europeană este un proiect în continuă dezvoltare, al \ncărei viitor îl conturăm împreună.  \nÎn  vremurile  bune  ne  bucurăm  de  prosperitate,  de  libera \ncirculație, de oportunitatea de a avea studii și cariere paneuropene, iar \nîn vremurile grele ne bucurăm de protecția și solidaritatea europeană.  \nMecanismul  european  de  redresare  și  reziliență,  și  din \nperspectiva României, PNRR, reprezintă o șansă extraordinară pentru \nalinierea economiei noastre la cele mai moderne standarde.  \nAcum traversăm un context geopolitic extrem de complicat. \nMai întâi criza pandemică, la care se adaugă evoluțiile deosebit de \nîngrijorătoare de la frontiera de est. \nDupă cum știți, România este un partener de încredere atât \ndin punct de vedere militar și al prezenței sale în NATO, cât și din \npostura de gardian al frontierelor externe ale Uniunii Europene, prin \nparticiparea la misiunile Frontex.  \nSuntem convinși că o vecinătate sigură, cu țări prospere și \nstabile, reprezintă cea mai bună cale spre propria pace.  \n                                                                                             20                                                                                          \n     \nSalut,  cu  acest  prilej,  acțiunile  care  vizează  avansarea \nparcursului european al statelor din Balcanii de Vest și intensificarea \ndialogului cu statele Parteneriatului Estic.  \nStimați oaspeți,  \nNe  aflăm  în  Anul  european  al  tineretului,  un  moment  de \nrecunoaștere  a  provocărilor  pe  care  le-au  avut  tinerii  pe  perioada \npandemiei. \nEste  un  moment  cu  atât  mai  bun  să  ne  amintim  că  tinerii \nnoștri  sunt  cei  care  vor  trăi  în  lumea  pe  care  noi  o  construim.  Ei \ntrebuie să se regăsească atât în valorile generoase care au condus la \ncrearea Uniunii, cât și în deciziile cele mai concrete care vor avea un \nimpact direct asupra vieții lor de zi cu zi.  \nLa  15  ani  de  la  aderarea  României  la  Uniunea  Europeană \navem nevoie de un nou pact politic, precum momentul Snagov, care să \ndea direcție României în Uniunea Europeană în perioada următoare – \no  nouă  agendă  europeană  pentru  țara  noastră,  care  să  asigure \ndezvoltarea României și folosirea oportunităților disponibile la nivel \neuropean în interesul românilor. \nDe  aceea,  închei  acest  discurs  cu  gândul  că  trebuie  să  le \noferim tinerilor noștri tot sprijinul de care au nevoie, pentru ca și ei să \nlupte la rândul lor pentru visul Europei unite.  \nVă mulțumesc. (Aplauze.) \nDomnul Florin-Vasile Cîțu: \nMulțumim. \n                                                                                             21                                                                                          \n     \nÎl invit la tribună pe Excelența Sa, domnul Nicolae  Ciucă, \nprim-ministrul României. \nDomnul Nicolae Ionel Ciucă (prim-ministrul României): \nDomnule președinte al Camerei Deputaților,  \nDomnule președinte al Senatului României, \nDomnule ministru Le Drian,  \nDistinși membri ai Parlamentului României, \nDistinși membri ai Guvernului, \nDistinși reprezentanți ai cultelor religioase, \nStimați membri ai Corpului diplomatic acreditat la București, \nDoamnelor și domnilor, \nȘedința solemnă de astăzi este un moment important de bilanț \nși perspectivă. Cei 15 ani de la  aderarea României au echivalat cu \ntransformări  semnificative  în  beneficiul  cetățenilor  noștri.  De \nasemenea,  a  fost  o  perioadă  în  care  am  înțeles  importanța  și  am \nsusținut o Uniune Europeană puternică, solidară, coezivă. România și-\na  dorit  să  intre  în  Uniune  și  a  fost  primită  ca  urmare  a  voinței \nromânilor  care  și-au  dorit  democrație,  libertate,  economie  de  piață \natunci  când  au  ieșit  în  stradă  pentru  a  răsturna  regimul  totalitar \ncomunist. \nUniunea Europeană se află astăzi într-un moment definitoriu \nal  existenței  sale,  dacă  privim  experiența  recentă  determinată  de \npandemia de COVID-19 sau ambițiile legate de tranziția ecologică și \ndigitală. Aș putea spune că este un moment important nu doar pentru \nrelansarea  proiectului  european  după  dificultățile  generate  de  criza \n                                                                                             22                                                                                          \n     \nsanitară,  ci  și  un  context  de  turnură  către  ceea  ce  va  trebui  să  fie \nEuropa  viitorului  -  conectată,  ecologică,  inovatoare.  Sunt  profund \nconvins  că  acest  semestru  al  Președinției  franceze  a  Consiliului \nUniunii  Europene  va  contribui  la  consolidarea  inițiativelor  noastre \ncomune  necesare  creșterii  rezilienței  Uniunii  Europene  și  pregătirii \nacesteia pentru economia viitorului. \nAnul acesta a debutat cu o serie de evoluții îngrijorătoare în \nvecinătatea Uniunii Europene. Suntem martorii unui narativ pe care îl \ncredeam o manifestare a secolelor trecute: sfere de influență, negarea \ndreptului suveran al statelor de a-și alege alianțele din care doresc să \nfacă parte. Aceste atitudini, declarații și posturi de forță ne confirmă, o \ndată în plus, două lucruri.  \nÎn  primul  rând,  stabilitatea,  prosperitatea  și  securitatea \nRomâniei  sunt  garantate  prin  apartenența  noastră  la  Uniunea \nEuropeană și la NATO.  \nÎn  al  doilea  rând,  unitatea  și  solidaritatea  europeană  și \ntransatlantică  sunt  unica  opțiune  viabilă  pentru  a  putea  gestiona \neficient  provocările  și  a  valorifica  oportunitățile.  Uniunea  și \nparteneriatele sunt răspunsul! \nUniunea Europeană a fost o opțiune fără echivoc a cetățenilor \nromâni, confirmată prin orientarea proeuropeană constantă a opiniei \npublice. Înainte de aderarea la UE, această opțiune europeană reflecta \ndorința românilor de a fi parte a spațiului de valori și prosperitate al \nUniunii. După aderare, europenismul României  a fost consolidat de \n                                                                                             23                                                                                          \n     \nexperimentarea  directă  de  către  cetățeni  a  beneficiilor  concrete  ale \napartenenței la Uniunea Europeană. \nExpertiza  și  finanțarea  europeană  și-au  pus  indisolubil \namprenta în aproape toate domeniile economice, fie că vorbim despre \nproiecte  de  reabilitare  și  infrastructură  la  nivel  local  sau  regional, \ndespre susținerea dezvoltării și modernizării agriculturii românești sau \ndespre  participarea  la  proiecte  de  cercetare.  Mai  mult  decât  atât, \nmilioane de români lucrează, învață ori își petrec vacanțele în alte țări \ndin  Uniunea  Europeană.  Majoritatea  exporturilor  românești  sunt \noperate  de  către  state  membre  ale  Uniunii  Europene.  Piața  Unică \nEuropeană  este  deschisă  antreprenorilor  români  care  beneficiază  de \nacces liber și sprijin acordat prin finanțările europene. Tinerii români \nparticipă intens în schimburile universitare finanțate prin programele \nErasmus. \nDupă aderarea la Uniunea Europeană, Produsul Intern Brut al \nRomâniei s-a triplat: 2006 - 342,7 miliarde lei; 2021 - 1.190 miliarde \nlei, iar PIB-ul pe cap de locuitor a devenit de aproape patru ori mai \nmare: 2006 - 16.170 lei; 2021 - 61.368 lei. \nÎn calitatea sa de membru al Uniunii Europene, România nu \neste  numai  beneficiar  al  prosperității  economice  generate  de  cadrul \neuropean,  ci  are  astăzi  șansa  de  a  contribui  direct  la  conturarea \npoliticilor europene și la construcția unui viitor al Uniunii.  \nDezbaterile  în  desfășurare  din  cadrul  Conferinței  privind \nviitorul Europei ne confirmă că cetățenii români, la fel ca majoritatea \n                                                                                             24                                                                                          \n     \ncetățenilor  europeni,  doresc  mai  multă  Europă  și  mai  multă \nconvergență în dezvoltarea sa. \nUnitatea  în  protejarea  valorilor  europene,  în  promovarea \nelementelor  fundamentale  ale  democrației  și  statului  de  drept  în \nUniune  și  în  vecinătatea  acesteia  este  esențială  pentru  a  răspunde \nașteptărilor cetățenilor. De asemenea, obiectivele vizând o Uniune mai \nputernică  pot  fi  atinse  doar  prin  manifestarea  unei  veritabile \nsolidarități și unități europene. \nDoamnelor și domnilor, \nLa 15 ani de la aderarea la Uniunea Europeană, avem o nouă \nperspectivă  determinantă  pentru  viitorul  României.  Avem \noportunitatea  de  a  recupera  în  dezvoltarea  de  infrastructură  care  să \nasigure conectarea fizică a României la rețelele de transport europene. \nAvem șansa unor progrese importante în sfera digitalizării, a educației \nși  pentru  oferirea  unor  servicii  de  sănătate  de  calitate.  Avem  și \nposibilitatea  de  a  avansa  către  decarbonizarea  economiei,  prin \ninvestiții  în  tehnologii  cu  emisii  reduse  de  CO .  Într-adevăr,  prin \n2\naceste reforme și investiții, România poate să garanteze o dezvoltare \nincluzivă, de care să beneficieze pe termen mediu și lung toți românii, \nindiferent dacă locuiesc în zonele urbane sau rurale, în oricare parte a \nRomâniei.  În  același  timp,  avem  datoria  să  ne  asigurăm  că  aceste \nschimbări  sunt  implementate  de  o  manieră  echilibrată  și  justă,  cu \nluarea în considerare a realităților și provocărilor cu care se confruntă \nastăzi cetățenii noștri. \n                                                                                             25                                                                                          \n     \nPentru  a  implementa  reforme  și  investiții,  România  va \nbeneficia, în perioada 2021-2027, de aproape 80 de miliarde de euro, \nprin  intermediul  celor  două  mari  instrumente  agreate  la  nivelul \nUniunii Europene: bugetul multianual pe 7 ani și Planul European de \nRedresare. \nTotodată, acțiunea României în plan european va continua să \nfie ghidată de respectul deplin pentru statul de drept, pentru principiile \nși valorile înscrise în Tratatele Uniunii Europene, ca piloni de bază ai \nUniunii, precum și pentru dreptul european, în general. \nParticiparea directă la Uniunea Europeană, în calitatea de stat \nmembru, ne-a reconfirmat și faptul că solidaritatea și unitatea sunt un \nparcurs  cu  dublu  sens.  Prin  exercitarea  Președinției  Consiliului \nUniunii Europene în 2019, România a confirmat că are  maturitatea \nnecesară  de  a  susține,  promova  și  ghida  Uniunea  în  atingerea \nobiectivelor  sale  strategice.  Declarația  de  la  Sibiu  a  reușit,  de \nasemenea,  să  contureze  liniile  strategice  pentru  evoluția  Uniunii, \nconfirmând  ambiția  pentru  a  avansa  proiectul  european.  În  egală \nmăsură,  pregătirea  pentru  aderarea  la  Spațiul  Schengen,  ca  și \nobiectivul  de  integrare  în  Zona  Euro,  sunt  contribuții  directe  la \naprofundarea integrării europene. \nRomânia continuă să rămână angajată în sprijinirea activă a \nobiectivului  de  consolidare  a  Uniunii  Europene.  Aceasta  este  și  o \nașteptare confirmată în cursul dezbaterilor recente la nivel național, în \ncontextul Conferinței privind viitorul Europei, care evidențiază nevoia \nde  unitate  și  convergență  în  Uniunea  Europeană.  Este  imperativ  să \n                                                                                             26                                                                                          \n     \nrăspundem așteptărilor cetățenilor prin inițiative și soluții concrete la \nnivel european. \nAcest lucru mă determină să reamintesc aprecierile europene \nale lui Robert Schuman, părintele fondator al Europei unite și ministru \nde  externe  al  Republicii  Franceze:  „Lecțiile  dure  de  istorie  m-au \nînvățat  să  mă  feresc  de  improvizațiile  pripite,  de  proiectele  prea \nambițioase, dar m-au învățat și că, atunci când o judecată obiectivă, \nmatură,  bazată  pe  realitatea  faptelor  și  a  interesului  superior  al \noamenilor  ne  conduce  la  inițiative  noi,  chiar  revoluționare,  este \nimportant  –  chiar  dacă  acestea  contravin  obiceiurilor  consacrate, \nantagonismelor seculare și vechilor rutine – să rămânem fermi și să \nperseverăm”. \nDoamnelor și domnilor, \nForța Uniunii Europene și a României, ca stat membru, este \ndeterminată  și  de  capacitatea  sa  de  a-și  proiecta  valorile  și  de  a \nconsolida  parteneriatele  în  vecinătatea  sa.  Ca  stat  care  valorifică \nexperiența propriei aderări la Uniune, suntem pregătiți să acționăm în \ncontinuare  pentru  a  transmite  mai  departe  valorile  și  principiile \neuropene în vecinătatea noastră, către partenerii noștri care au făcut o \nopțiune  strategică  solidă,  pe  calea  reformelor  și  a  proceselor  de \nmodernizare europeană. \nÎn  egală  măsură,  sunt  convins  că  Uniunea  Europeană  și \nstatele  sale  membre  trebuie  să  continue  să  lucreze  cu  partenerii \nstrategici – state și organizații cu care avem în comun valori și cu care \nîmpărtășim  obiectivul  unei  societăți  echitabile  și  durabile, \n                                                                                             27                                                                                          \n     \nfundamentată  pe  democrație,  drepturile  omului,  stat  de  drept  și \neconomie  de  piață.  Avem  nevoie  de  aceste  parteneriate,  inclusiv \npentru a capacita Uniunea să proiecteze mai departe modelul său de \ndezvoltare, care a generat prosperitate și stabilitate mai mult de 50 de \nani și care continuă să rămână valid. \nÎn concluzie, parcurgem momente istorice din toate punctele \nde  vedere:  tehnologic,  social,  securitar.  Traversăm  provocări  fără \nprecedent, fie că vorbim de pandemie sau de impactul transformărilor \ndigitale. Prezentul necesită o atenție particulară, pentru că ne definește \nviitorul.  În  același  timp,  trebuie  să  învățăm  din  erorile  trecutului \npentru a creiona un viitor mai bun, iar Uniunea Europeană are forța \nintrinsecă de a asigura o perspectivă de creștere și stabilitate pentru \ngenerațiile  viitoare.  Pentru  aceasta  avem  nevoie  de  aportul  tuturor \nstatelor membre ale Uniunii Europene, de unitate și de solidaritate. \nÎnsă, mai cu seamă, este nevoie de păstrarea valorilor democratice ale \nUniunii, care sunt fundamentul păcii, securității și prosperității noastre \ncomune.  Acest  lucru  nu  trebuie  uitat.  Valorile  Uniunii  trebuie  să \nreprezinte  punctul  de  gravitație  al  acțiunilor  noastre  prezente  și \nviitoare. \nAș dori să închei acest mesaj cu reflecția unui mare promotor \nromân al unității europene. Politicianul și diplomatul Grigore Gafencu \nscria în jurnalul său din 1941-1943, la un moment de mare răscruce \npentru continentul nostru: „Europa e trecutul nostru; ea trebuie să fie \nși viitorul. Ea cuprinde o idee de unitate, după cum cuprinde o idee de \ndiversitate și de echilibru”.  \n                                                                                             28                                                                                          \n     \nVă mulțumesc. (Aplauze.) \nDomnul Florin-Vasile Cîțu: \nMulțumesc, domnule prim-ministru. \nDoamnelor și domnilor senatori și deputați, \nOnorați invitați, \nPotrivit celor convenite, în această ședință solemnă vor avea \nintervenții reprezentanți ai grupurilor parlamentare reunite, în limita a \n10  minute  pentru  fiecare  grup  parlamentar,  iar  deputaților  și \nsenatorilor  neafiliați  li  se  alocă  3  minute,  cu  o  singură  intervenție \nprintr-un reprezentant comun. \nDau  cuvântul,  din  partea  Grupului  parlamentar  al  PSD, \ndomnului senator Angel Tîlvăr. \nDomnul Angel Tîlvăr: \nVă mulțumesc.  \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDoamnelor și domnilor senatori și deputați, \nDomnule ministru pentru Europa și afaceri externe,  \nDomnilor miniștri,  \nStimați reprezentanți ai cultelor religioase,  \nDoamnelor și domnilor europarlamentari, \nStimați reprezentanți ai Corpului diplomatic,  \nDistinși invitați, \n                                                                                             29                                                                                          \n     \nMarcăm astăzi unul dintre cele  mai importante evenimente \ndin  istoria  României,  eveniment  care  a  produs  schimbări  ample  la \nnivelul  societății  românești,  în  ansamblu,  dar  mai  ales  la  nivelul \nfiecăruia dintre noi, aderarea la Uniunea Europeană. \nOpțiunea  firească  de  a  se  îndrepta  spre  Occident,  afirmată \nîncă din 1989, se bazează pe dorința poporului român de a construi o \ndemocrație funcțională și de a-și asigura prosperitatea. \nProcesul de aderare nu a fost unul ușor. A început în 1993, \ncând a fost semnat acordul de asociere la Uniunea Europeană. \nÎn 1995, România a depus oficial cererea de aderare, iar în \n1999, Consiliul European, la Helsinki, a decis începerea negocierilor \npentru ca, după semnarea Tratatului de aderare, în 2005, România să \ndevină stat membru al Uniunii Europene, la 1 ianuarie 2007. \nAm menționat acest parcurs pentru că el a avut la bază un \nacord  larg  al  clasei  politice  românești,  o  situație  de  convergență, \nexprimând voința românilor. \nDoamnelor și domnilor, \nAderarea României la Uniunea Europeană a fost un obiectiv \nasumat de întreaga clasă politică, a fost o dovadă a responsabilității, a \ncapacității de a coopera și de a acționa unitar în vederea atingerii unui \nobiectiv de interes național. \nAderarea  a  fost  un  pas  important.  El  a  însemnat \nimplementarea  de  reforme  necesare  țării  noastre,  dar,  cred  eu, \nimportant  este  procesul  continuu  al  integrării,  al  recuperării \n                                                                                             30                                                                                          \n     \ndecalajului de dezvoltare, al racordării complete a României la spațiul \neuropean.  \nÎn  acești  15  ani,  România  a  făcut  pași  evidenți  în  această \ndirecție. Poate viteza nu a fost cea dorită, ne-am mai poticnit, am mai \ngreșit,  dar  pașii  înainte  sunt  evidenți.  România  se  află  astăzi  într-o \npoziție mai bună decât acum 15 ani. Sunt multe date care ne trimit la \naceastă afirmație. Dar ceea ce contează însă este ca românii să simtă și \nsă  conștientizeze  evoluția  și  beneficiile  care  vin  ca  urmare  a \napartenenței la Uniunea Europeană. \nAvem de lucru în continuare pentru a reduce decalajele de \ndezvoltare dintre regiuni, atât în interiorul țării, cât și dintre România \nși  alte  țări  membre,  așa  cum  sunt  multe  de  îmbunătățit  în  ceea  ce \nprivește utilizarea instrumentelor financiare europene. \nImpactul  pozitiv  al  aderării  la  Uniune  rămâne  unul \nperceptibil, fie prin proiectele pe care România le implementează, cu \nfinanțare europeană, fie prin beneficiile pe care sistemul de valori și \nlibertăți europene le aduc.  \nTotuși, toți acești ani au dus la modernizarea României, la \nîmbunătățirea capacității instituționale și administrative, la dezvoltarea \neconomică și, nu în ultimul rând, la consolidarea democrației. \nDoamnelor și domnilor, \nProcesul de integrare a însemnat și o participare consistentă \nla  mecanismele  decizionale  europene  și  vreau  să  reamintesc \nexercitarea  de  către  țara  noastră,  pentru  prima  dată,  a  președinției \nrotative  a  Consiliului  Uniunii  Europene,  din  ianuarie  până  în  iunie \n                                                                                             31                                                                                          \n     \n2019. Spun asta pentru că România trebuie să rămână proactivă în \nconturarea agendei europene. \nPentru  că,  după  15  ani,  țara  noastră  are,  cred  eu, \ninstrumentele necesare pentru a deveni inițiator de măsuri și politici de \ndezvoltare economică. \nRomânia are nevoie de Uniunea Europeană, așa cum Uniunea \nEuropeană  are nevoie de România, iar provocările ultimei perioade \ndovedesc  că  viitorul  României  este  strâns  legat  de  viitorul  Uniunii \nEuropene.  \nSper  ca  reflecția  asupra  proiectului  european,  generată  de \nconferința privind viitorul Europei, să ne permită să ne exprimăm în \ndomenii  care  merită  toată  atenția:  schimbări  climatice,  sănătate, \nsecuritate  comună,  transformare  digitală,  democrație,  migrație, \neducație, cultură, tineret, sport și rolul parlamentelor naționale. \nDoamnelor și domnilor,  \nRomânia  este  un  stat  european  responsabil  și  implicat  în \ncontextul în care avem nevoie de o Uniune întărită în interior, dar și în \nplan global, pentru că o Uniune Europeană  puternică este  esențială \npentru  prosperitatea  și  stabilitatea  regională.  Criza  actuală  de \nsecuritate din vecinătate confirmă acest lucru. \nConsider că Uniunea Europeană poate fi  mai puternică, de \naceea  ușa  Uniunii  Europene  trebuie  să  rămână  deschisă  pentru \npartenerii care împărtășesc valorile noastre comune. \nTotodată,  Uniunea  Europeană  are  vocația  de  a  proiecta  în \njurul său stabilitate, democrație, dezvoltare economică și prosperitate. \n                                                                                             32                                                                                          \n     \nLucrurile pe care le-am adus în atenția dumneavoastră cred că \nvorbesc  despre  o  realitate  care  încurajează  susținerea  proiectului \neuropean.  Această  realitate  trebuie  întărită  și  dezvoltată  în \npermanență,  zi  de  zi,  mai  ales  în  contextul  presiunilor  la  care  este \nsupusă în prezent Uniunea Europeană, a tendințelor distructive care-i \namenință unitatea și a încercărilor permanente de destabilizare. \nAlături de NATO sau Parteneriatul Strategic cu Statele Unite \nale Americii, apartenența României la Uniunea Europeană este o șansă \nde dezvoltare, și acest lucru trebuie afirmat și transpus în beneficii \npentru români. \nÎnchei  în  spiritul  dezideratului  exprimat  de  Jean  Monnet: \n„Continuați, continuați! Nu există alt viitor pentru popoarele Europei \ndecât în Uniune”. \nVă mulțumesc foarte mult. (Aplauze.) \nDomnul Florin-Vasile Cîțu: \nMulțumim, domnule senator. \nDin partea Grupurilor parlamentare ale PNL, domnul deputat \nIonuț-Marian Stroe. \nDomnul Ionuț-Marian Stroe: \nDomnule președinte al Senatului, \nDomnule președinte al Camerei Deputaților, \nDomnule prim-ministru Nicolae Ciucă, \nDomnule ministru Jean-Yves Le Drian, \nStimați invitați, \n                                                                                             33                                                                                          \n     \nExcelențele  Dumneavoastră,  doamnelor  și  domnilor \nambasadori, \nDragi colegi din Executiv și din Parlament, \nRomânia este Uniunea Europeană. \n Este o afirmație atât de simplă, dar care, după 15 ani, vedem \nși simțim, în viața de zi cu zi, înseamnă mult mai mult decât ne-am fi \nputut imagina atunci. \nEuropa a fost „acasă” pentru noi, românii, întotdeauna, chiar \ndacă aspirațiile noastre europene s-au împlinit abia în anul 2007. \nTocmai  de  aceea,  în  astfel  de  momente  precum  cel  al \nintegrării, deciziile au venit normal, natural pentru că sunt lucruri care \nne definesc ca nație, pentru că sunt lucruri care ne aparțin, pentru că \nsunt lucruri pe care cu toții ni le-am dorit. \nEuropa este aici, iar progresul României este în acești 15 ani \nevident, chiar dacă sunt - și trebuie să o spunem și să o recunoaștem - \nîncă foarte multe lucruri de făcut. \nFie  că  trăiești  într-un  oraș  modernizat  grație  fondurilor \neuropene, fie că tinerii studiază într-o universitate modernă sau mergi \nla o competiție sportivă, pe unul dintre stadioanele modernizate, fie că \nmergi  pe  o  autostradă,  pe  un  drum  reabilitat,  într-o  stațiune  cu \nobiective turistice realizate din bani europeni, ori într-o comună cu \nșcoli modernizate, în localități unde au fost introduse rețele de apă și \ncanalizare  sau  fie  că  întâlnești  antreprenori  care  au  putut  să  își \ndezvolte afaceri sau să-și instruiască angajații, vei afla atunci că foarte \n                                                                                             34                                                                                          \n     \nmulte  dintre  ele  au  fost  posibile  pentru  că  banii,  proiectele  și \nprogramele europene au funcționat în România. \nChiar și așa, bineînțeles, am fi putut avea o absorbție mult \nmai  mare  și,  cu  siguranță,  rezultatele  ar  fi  putut  fi  sau  ar  fi  putut \ndeveni spectaculoase. \nDin  fericire  pentru  noi,  dragi  colegi,  timpul  nu  este  încă \npierdut. \nLa fel cum vei afla, vorbind cu orice român, că libertatea de a \ncircula, de a călători și - un lucru foarte important - libertatea de a \nmunci în spațiul european, acest drept, au devenit pentru noi, românii, \nnormalități. Ne-am bucurat de ele, beneficiem de ele. \nÎn cei 15 ani de apartenență la Uniunea Europeană, România \ns-a bucurat de cea mai mare ascensiune economică din istoria ei. În \n2006, PIB-ul abia se apropia de 100 de miliarde de euro, iar în 2021 \nam făcut deja un salt de două ori și jumătate, ajungând la un PIB de \n240 de miliarde de euro. \nÎn  veniturile  românilor  vedem  aceeași  creștere.  În  2007, \nsalariul mediu abia atingea 300 de euro. Astăzi, în schimb, am ajuns la \nborna de 600 de euro. \nUniunea Europeană a fost în acești 15 ani un partener generos \nși  corect  cu  țara  noastră.  Am  primit  finanțări  din  partea  Uniunii \nEuropene de aproape 3 ori mai mult decât am contribuit - un plus de \n40 de miliarde de euro. \nPutem să ne uităm, de exemplu, la agricultură, unul dintre \ndomeniile care a avut cel mai mult de câștigat – pe lângă banii din \n                                                                                             35                                                                                          \n     \nproiecte, aproape 11 miliarde de euro au intrat direct în buzunarele \nfermierilor printr-un mecanism simplu și ușor de accesat, subvenția. \nPrin programele adresate tinerilor - Erasmus - zeci de mii de \ntineri din România au reușit să se formeze ca specialiști în universități \nde top din Europa. \nLa început, una dintre cele  mai importante priorități a fost \nreforma  justiției  și  lupta  anti-corupție.  Am  ajuns  astăzi  la  rezultate \npalpabile, chiar dacă sunt încă necesare anumite corecturi și reforme. \nPandemia, dragi colegi, ne-a arătat  și ea cât de importantă \neste solidaritatea europeană în momente de criză. Solidaritate care s-a \ntradus  în  acces  rapid  la  medicamente,  la  echipamente  medicale  și, \nbineînțeles, la vaccin. \nȘi poate cel mai important, privind acum spre viitor, avem \nacces pentru următorii ani la cel mai mare program de finanțare pentru \ndezvoltare - PNRR. \nTrebuie  să  facem  tot  ceea  ce  este  în  puterea  și  pasiunea \nnoastră, bineînțeles, pentru a împlini și a ne împlini noi, românii, în \nEuropa și pentru a deveni o forță, de ce nu? (Aplauze.) \nHai  să  lămurim  puțin  lucrurile...  (Aplauze.  Vociferări.)    - \nnimeni nu ne dă teme pentru a ne... (Aplauze. Vociferări.) \nHai să ne lămurim - nimeni nu ne dă teme în Europa și noi \nsuntem singurii responsabili de reușita noastră. \nRomânia  trebuie  să  aibă  curajul  de  a  deveni  influentă  în \ndeciziile europene, de a-și asuma proiecte ambițioase care să aducă un \nviitor mai sigur, mai bun și mai curat generațiilor viitoare. \n                                                                                             36                                                                                          \n     \nPe  lângă  prioritățile  clare  -  modernizarea  localităților,  a \neconomiei românești - țara trebuie să privească înainte, să investească \nîntr-un viitor sustenabil. \nTranziția  verde,  digitalizarea,  securitatea  energetică  sunt \nsubiecte  care  nu  trebuie  pierdute  din  vedere  și  care  fac  parte, \nbineînțeles, din proiectul nostru de viitor. \nAceastă nouă generație, sută la sută europeană, și cea care a \nreușit acum 15 ani integrarea în Uniune nu pot intra în conflict sau \nîntr-o  competiție,  este  absolut  necesar  să  colaboreze  pentru  că \nRomânia trebuie să fie parte a viitorului secol european. Depinde doar \nde noi. \nLa mulți ani României europene! (Aplauze.) \nDomnul Florin-Vasile Cîțu: \nMulțumesc, domnule deputat. \nDin partea Grupurilor parlamentare ale USR, domnul deputat  \nIlie Dan Barna. \nDomnul Ilie Dan Barna: \nExcelența Voastră, domnule ministru pentru Europa și afaceri \nexterne al Republicii Franceze, \nDomnilor prea excelenți președinți ai Camerei Deputaților și \nSenatului, \n(Râsete. Aplauze.) \nDomnule premier, \nDomnilor miniștri și doamnelor miniștri, \n                                                                                             37                                                                                          \n     \nStimați colegi, \nDragi invitați, \nVă  provoc  astăzi  la  un  exercițiu  de  imaginație  –  să  ne \nînchipuim  cum  ar  fi  fost  România  fără  structurile  europene  și \neuroatlantice. \nVă  invit  să  vă  uitați  la  ce  se  întâmplă  cu  statele  din  jurul \nnostru care au ratat acest tren. \nNiciuna  dintre  țările  din  regiune  care  au  ratat  aderarea  nu \npoate să spună astăzi că a avut o strategie înțeleaptă. Toate aceste țări \nse zbat astăzi în incertitudine și nesiguranță. \nRomânia, din fericire, la momentul acela, nu a ezitat. \nMai corect spus, de fapt, românii nu au ezitat. Pentru că statul \nnostru a tratat adesea integrarea neconvins și neentuziast, mai mult ca \nslogan decât ca angajament ferm. \nȘi, chiar dacă această ședință solemnă e cumva, ca o lecție la \nclasă, în care, având inspecție, fiecare vorbește frumos și politicos, ca \nsă  arătăm  ce  clasă  bună  suntem,  cred  că  o  imagine  realistă  despre \nacești  15  ani  ar  fi,  de  asemenea,  utilă  pentru  România  și  pentru \nEuropa. \nȘi o să punctez câteva lucruri. \nSpun  asta  pentru  că  politicienii  de  rit  vechi,  în  momentul \nintegrării, au înțeles că o lupă uriașă va veni asupra României, care va \nface foarte vizibile și nepotismul și corupția și incompetența. Și, din \nacest moment, în loc să aderăm cu premianții din centrul Europei, în \n                                                                                             38                                                                                          \n     \n2004, am reușit acest lucru alături de Bulgaria, doar în 2007. Dar a \nfost un lucru excelent. \nÎnsă  am  aderat  cu  tinicheaua  MCV  de  coadă.  Pentru  că \nreprezentanții  noștri,  ai  statului  român,  nu  au  fost  în  stare  să  dea \ngaranții că România va avea cu adevărat un stat de drept funcțional. \nAstăzi, astăzi, 15 ani mai târziu, încă suportăm această rușine. \nȘi, mai grav, dacă ne uităm la acțiunile Guvernului nostru, \nvedem că nu sunt semne că vom scăpa prea curând de această tinichea \nși nici de perspectiva de a intra în Schengen nu... ne îngrijorăm. \nInclusiv în această onorată adunare încă mai sunt oameni care \ncred și încearcă să ne convingă că „Secția Specială” de investigare și \nșantajare  a  magistraților  este  ceva  ce  poate  fi  păstrat,  în  ciuda \navertismentelor Comisiei Europene și a Comisiei de la Veneția. \nNu!  Nu,  dragi  colegi  și  invitați!  „Secția  Specială”  nu  face \ndecât  să  prelungească  MCV  și,  odată  cu  el,  imaginea  aceasta \npăcătoasă, dar reală, că în sânul clasei politice românești, inclusiv la \nvârful  ei,  nu  există  nici  voința  și  nici  putința  de  a  consolida  cu \nadevărat statul de drept în România, așa, european, cum îl pretindem. \nDoamnelor și domnilor, \nLa 15 ani de la aderarea la Uniunea Europeană, scopul nostru \nastăzi  ar  fi  trebuit  să  fie  o  integrare  mai  profundă  într-un  bloc \ncomunitar care, ne place sau nu, a început de ani de zile să vorbească \ndespre o Europă cu mai multe viteze. Și, în loc să mărim viteza, părem \ncă dorim cu tot dinadinsul să intrăm în marșarier. Nu e o metaforă, e \npurul adevăr pe care îl trăiesc cetățenii noștri. \n                                                                                             39                                                                                          \n     \nUitați-vă la exemplul cu eforturile de aderare la moneda euro! \nÎn  2016,  îndeplineam  4  din  cele  5  criterii  de  convergență. \nAstăzi, abia mai îndeplinim unul din ele. Iar șansa ca termenul anunțat \nde actualul ministru de finanțe - 2029 - să fie unul real este ridicol de \nmică. \nAproape  toate  Guvernele  care  s-au  succedat  de  la  aderare \nîncoace au preferat să pice în capcana ieftină a scandalurilor ieftine și \nzilnice, a scandalurilor populiste și au abandonat viziunea pe termen \nlung. \nO responsabilitate colectivă - să nu uităm din când în când să \nmai privim și dincolo de ziua de azi - lipsește cu desăvârșire. \nDacă nu ne înțelegem între noi pe aceste obiective importante \nnu rămâne prea multă speranță pentru România. \nV-o  spun  cu  toată  responsabilitatea  că  e  timpul  să  ne \nîntoarcem la obiective majore, să ne definim clar ce proiect de țară are \naceastă  generație.  Pentru  că  dacă  nu  o  facem,  o  să  ne  pierdem  în \ncontinuare inginerii și muncitorii și medicii, care aleg să meargă acolo \nunde Uniunea Europeană chiar funcționează. \nPentru mulți dintre compatrioții noștri - și o știți fiecare foarte \nbine  -  România  e  locul  în  care  se  mimează  reguli.  E  locul  acelui \npârdalnic „Merge și așa!”, țara în care dezastrul  este așteptat să se \nîntâmple. Oamenii, pe bună dreptate, s-au săturat și nu mai îndrăznesc \nsă mai spere. \nPlecarea fiecăruia dintre românii care aleg să trăiască în altă \nparte, indiferent de pregătirea sau aspirațiile lor, este un vot de blam la \n                                                                                             40                                                                                          \n     \nadresa administrațiilor publice - și centrale și locale - și avem astăzi \nmilioane de voturi de blam. \nAminteam  de  proiectul  de  țară.  Da,  aderarea  la  Uniunea \nEuropeană a fost un astfel de proiect reușit. Din păcate, ultimul mare \nproiect reușit. \nApoi,  ni  s-au  prezentat  diverse  propuneri,  pe  care  ne  tot \nchinuim  să  le  transformăm  în  reușite.  „România  Educată”  e  unul \ndintre ele. \nCât de ridicoli putem fi să vorbim de o Românie educată într-\no țară în care plagiatul a devenit aproape un standard! O țară în care \npână și femeia de serviciu trebuie să fie membră de partid ca să-și \npăstreze jobul! Sau la managementul Deltei numim persoane care nu \nau nicio legătură cu domeniul! \nTrebuie să înțelegem că din nou, din nou ni se oferă o mare \nșansă.  Mă  refer  la  PNRR,  la  acest  Plan  Național  de  Redresare  și \nReziliență. La cele 30 de miliarde pentru a avea autostrăzi, spitale, \nșcoli și o modernizare a administrației, care a intrat în secolul XXI cu \ndosar cu șină. \nSunt  deja  destule  semnale  de  alarmă  însă  cu  privire  la \njaloanele pe care ne-am angajat să le atingem. Și folosesc acest prilej \npentru  a  atrage  atenția  că  orice  ratare  se  calculează  în  bani  pentru \ndezvoltarea României. Și nu în puțini bani! \nDoamnelor și domnilor, \nEuropa  a  avut  și  încă  are  încredere  în  noi.  Prezența \nministrului  de  externe  al  Republicii  Franceze  este  un  foarte  bun \n                                                                                             41                                                                                          \n     \nargument. Încă ne mai acordă încredere. Una dintre dovezi este exact \nacest PNRR despre care am vorbit. \nRomânii însă nu mai au răbdare. Și vedem asta din sondaje în \ncare  încrederea  în  Uniunea  Europeană  crește,  iar  încrederea  în \ninstituțiile naționale stagnează sau scade. \nRomânii sunt sceptici când se uită spre această clădire de care \nsuntem atât de mândri și, dacă nu  schimbăm ceva repede, în curând și \nalții își vor pierde răbdarea și încrederea. \nCum să pretindem că avem un sistem educațional, de sănătate \nfuncțional când avem elevi de clasa a opta care nu înțeleg ce citesc? \nCum să pretindem că avem un climat economic cinstit când \nîn Parlament se pregătește să se pună ștampila pe un tun imobiliar așa \ncum este Romexpo? \nCum să pretindem că e stat de drept când judecătorii cinstiți \nsunt dați afară din Magistratură, sub pretexte ridicole? \nCum  să  pretindem  că  practicăm  democrația  când  sunt  unii \noameni din partide care amenință femei politicieni în cel mai josnic \nmod posibil? (Vociferări.) \nSă mai spun că avem aici colegi, în sală, care cred că e o idee \nbună să se asocieze cu indivizi care ne țin predici despre înțelepciunea \ndictaturii rusești? (Vociferări.) \nSe  întreabă  unii  cât  am  câștigat  de  pe  urma  aderării  la \nUniunea Europeană. \nPremierul a prezentat câteva cifre. \n                                                                                             42                                                                                          \n     \nÎn 2007, PIB-ul României era 120 de miliarde. Astăzi, la 15 \nani  după,  e  240.  Practic,  o  dublare  a  ceea  ce  înseamnă  beneficiul \nnostru, ca stat. \nDoamnelor și domnilor, \nAderarea la Uniunea Europeană a fost cel mai bun lucru care \ni s-a întâmplat României în ultimii 30 de ani. \nÎnsă,  doamnelor  și  domnilor,  dacă  ținem  seama  doar  de \ndrepturi, nu și de obligații, nu ar trebui să ne mirăm că vocea noastră \nlipsește din conversațiile mari. Nu ar trebui să ne mirăm că discuțiile \ndespre război și pace se poartă mai mult pe lângă noi, fără noi. \nNu e vina niciunei conspirații, ci doar a noastră. Când te ții de \ncuvânt doar pe jumătate, nu poți avea pretenția să fii luat în serios \nfoarte mult. \nȘi  s-a  promis  românilor  și  lumii  că  România  va  fi  o  țară \nprosperă și democratică. Am reușit doar parțial și foarte puțin. \nUniunea Salvați România este de la înființare un partid ferm, \npro-occidental,  pro-european  și  pro-democratic,  și  atunci  când  ne \nauziți  criticându-vă,  vă  asigur  că  asta  se  întâmplă  pentru  că  ne-am \nsăturat, alături de miile de români, ca dezvoltarea să se facă în ritm de \nmelc. Vrem ca România să se dezvolte rapid și în folosul cetățenilor. \nO  Românie  înscrisă  cu  încăpățânare  pe  drumul  acesta \neuropean folosește și cetățenilor ei și Europei. \nDragi colegi, \nTrăim de prea multă vreme întrebându-ne ca Ilie Moromete - \n„Niculae, unde mergem noi, domnule?”. \n                                                                                             43                                                                                          \n     \nHaideți  să  nu  ne  mai  întrebăm  și  să  trecem  la  acele  fapte \ndespre care doar vorbim! La faptele pentru care ne-am angajat atunci \ncând am aderat la Uniunea Europeană. \nPeste alți 15 ani, sper să nu mai căutăm România la coada \nclasamentelor țărilor dezvoltate din Europa! Le suntem datori cu acest \nlucru generațiilor actuale și generațiilor viitoare! \nVă mulțumesc. (Aplauze.) \nDomnul Florin-Vasile Cîțu: \nDin partea Grupurilor parlamentare AUR, timpul alocat - 10 \nminute, domnul senator Sorin Lavric. \nDomnul Sorin Lavric: \nVă mulțumesc, domnule președinte. \nDragi colegi, \nDomnule prim-ministru, \nDomnilor miniștri, \nÎntr-adevăr, suntem la o ședință solemnă, însă vă mărturisesc \ncă  e  o  mică  tortură  ca  să  vedem  atâția  politicieni  cum  vin  și \nrostogolesc aici, citind de pe hârtii, niște texte atât de convenționale, \nde protocolare și, firesc, plicticoase. \nDacă  v-aș  întreba  pe  fiecare  dintre  dumneavoastră  ce  ați \nreținut din ce s-a vorbit până acum, când tot timpul ați stat cu ochii în \ntelefon, mă îndoiesc că puteți să-mi spuneți. \nEu  sper  să  nu  vă  spun  niște  clișee,  așa  cum  au  făcut \nantevorbitorii mei. \n                                                                                             44                                                                                          \n     \nSingurul care a dat impresia că nu este un robot, rostogolind \ndiscursuri terne, a fost domnul Barna. \nȘi  sper  ca  dânsului  și  dumneavoastră  să  vă  răspund  la \nîntrebarea - unde mergem, încotro ne îndreptăm? \nȘi am să încerc să vă descriu lapidar viziunea Partidului AUR \nîn privința Uniunii Europene și a locului României în această Uniune. \nCu atât mai mult cu cât știți foarte bine că a devenit un laitmotiv ca \ndespre  cei  de  la  AUR  să  se  spună  că  sunt  eurosceptici,  că  sunt \nantioccidentali, că ni s-a cuibărit în cap ideea ROExit-ului, că trebuie \nmusai ca România să iasă din Uniunea Europeană. \nȘi,  firește,  ca  tacâmul  să  fie  complet,  domnul  Barna,  cu \n„înțelepciunea rusească” - noi, ce la AUR, suntem rusofili și, firește, \nputiniști. \nȚin să vă spulber toate aceste temeri și să vă spun din capul \nlocului - AUR este un partid pro-european, în mod răspicat... (Râsete. \nAplauze.) \nPăi, lăsați-mă să vă argumentez! (Vociferări.) \nEste un partid devotat valorilor... (Vociferări.) ...europene... \n(Râsete.) ...nici nu ne trece prin cap... (Vociferări.) ...să fim adepții \nROExit-ului pe care ni-l imputați atâta și cu atât mai putin... (Râsete.) \n...puțin... (Râsete.) ...nu putem să fim... (Râsete.) ...putiniști... (Râsete.)  \n...de vreme ce suntem în NATO. Știm prea bine că de fiecare dată \ncând am avut de-a face cu rușii lucrurile s-au sfârșit prost pentru noi. \nSuntem  în  tabăra  NATO  și  suntem  loiali  partenerilor  noștri.  Nici \nvorbă de a privi cu simpatie către Rusia. (Aplauze.) \n                                                                                             45                                                                                          \n     \nDa, locul României este în Uniunea Europeană, nu există altă \ndirecție,  este  singura  opțiune.  Dar  noi  când  spunem  „Uniunea \nEuropeană” ne gândim la acel proiect inițial pe care părinții fondatori \nai Uniunii Europene l-au avut în minte - este vorba de o coaliție, de un \nclub select de națiuni creștine și de state suverane. \nNiciun  antevorbitor...  (Aplauze.)  ...vorbind  despre  unitatea \nEuropei  și  despre  solidaritatea  Europei,  n-a  vorbit  despre  națiuni \ncreștine și despre state suverane. Nu s-a vorbit decât despre unitatea \nEuropei și atât. \nNu! AUR împărtășește proiectul inițial al părinților fondatori \n- al lui Adenauer, al lui Schuman, al lui Monnet - și anume o uniune \neuropeană  alcătuită  din  națiuni  creștine  și  state  suverane.  Este \nesențial... (Aplauze.) ... acest lucru. (Aplauze.) \nTocmai de aceea  suntem pro-europeni, domnule Barna sau \ndomnule Bulai,  chiar dacă vă stârnesc râsul!  Suntem pro-europeani \nîntr-o asemenea Uniune Europeană. \nFără suveranitatea statelor și fără religia creștină, Europa se \nduce de-a berbeleacul. \nVă  amintesc  simbolul  Uniunii  Europene.  Simbolul  Uniunii \nEuropene este cununa, diadema de 12 stele. Acele 12 stele nu se referă \nla  numărul  statelor,  că  suntem  27  de  state  în  Uniunea  Europeană. \nAcele stele se referă la cei 12 Apostoli și, în același timp, la Cununa \nMaicii Domnului. (Aplauze.) \n                                                                                             46                                                                                          \n     \nPărinții  fondatori  ai  Uniunii  Europene  erau  catolici \npracticanți. Ei credeau în Uniunea Europeană și erau încredințați că \nreligia creștină va fi un liant al Uniunii Europene. \nAcest  simbol  a  fost  votat,  a  fost  adoptat  de  către  părinții \nfondatori pe care i-am pomenit, pe 8 decembrie 1955. Pe 8 decembrie \n1955, când au votat, ei s-au gândit la această zi - de ce? - pentru că în \ncalendarul catolic, 8 Decembrie este Ziua Zămislirii Maicii Domnului. \nNu  ștergeți  din  memoria  românilor  acest  act  fondator  cu \nrezonanță creștină pentru că este esențial! \nVă spuneam că vă argumentez de ce nu suntem eurosceptici, \nba dimpotrivă, suntem pro-europeni și de ce suntem devotați valorilor \neuropene. \nCând  spunem  valori  europene  ne  referim  la  acel  canon \nvaloric  care  este  axat  pe  adevăr,  frumos  și  bine,  care  sunt  valori \ngrecești, iar acest canon valoric care a fost consacrat și verificat de-a \nlungul mileniilor stă pe 3 temelii, pe 3 piloni - filosofia greacă, dreptul \nroman și religia creștină. (Aplauze.) \nO Europă din care scoateți... (Aplauze.) ...aceste 3 temelii... \n(Aplauze.) ...nu va mai fi Europa pe care o gândim noi, cei de la AUR. \nPentru noi, progresul în Uniunea Europeană înseamnă să dăm \nviață  proiectului  și  valorilor  pe  care  le-au  avut  în  minte  părinții \nfondatori. Este esențial acest lucru. Asta înseamnă progres pentru noi. \nÎn  schimb,  dacă  progres  înseamnă  atingerea  unei  uniuni \neuropene înțelese ca un stat suprafederal, cu o singură capitală, cu un \n                                                                                             47                                                                                          \n     \nsingur  Parlament  și  cu  un  singur  președinte,  noi  nu  împărtășim  o \nasemenea idee. \nAmintiți-vă, vă rog, de precursorul doamnei Ursula von der \nLeyen!  Vă  mai  amintiți  de  el?  Jean-Claude  Juncker,  acel  grotesc \ndrăgălaș  președinte  al  Comisiei  Europene.  Vă  amintiți  când  se \nîmpleticea,  mort  de  beat,  și  era  ținut  de  colegi,  pentru  că,  nu,  se \nclătina? \nDacă Uniunea Europeană va fi privită ca un stat suprafederal, \ndestinul ei va fi destinul împleticirii lui Jean-Claude Juncker. (Râsete. \nAplauze.) \nPentru  noi,  singurul  viitor  este  cel  al  Uniunii  Europene \nînțelese  ca  un  club  select  de  națiuni  creștine  și  de  state  suverane. \nAltfel nu se poate, vom avea destinul acestui sinistru și foarte prost \npolitician care a condus, din păcate, Uniunea Europeană, mai mulți \nani. \nCred că am fost destul de limpede. \nÎn privința putinismului pe care ni-l tot imputați, v-am spus, \nde  vreme  ce  suntem  în  NATO  și  în  tabăra  aceasta,  suntem  loiali \npartenerilor noștri, nu se pune problema de a privi cu simpatie tendința \nimperialistă rusească. \nȘi nu ne  mai bănuiți că avem în spate cine știe ce agenții \nvenite de la Moscova! \nÎnchei  spunându-vă:  trăiască  România  într-o  Uniune  a \nnațiunilor creștine și a statelor suverane! \nVă mulțumesc. (Aplauze.) \n                                                                                             48                                                                                          \n     \nVoci din sală: \nBravo! Bravo! (Aplauze.) \nDomnul Florin-Vasile Cîțu: \nMulțumim pentru scuze și explicații. \nUrmează domnul deputat Daniel-Gheorghe Rusu. \nDomnul Daniel-Gheorghe Rusu: \nDomnule ministru francez pentru Europa și afaceri externe, \nDomnule prim-ministru al României, \nDomnilor miniștri, \nDomnilor președinți, \nStimați reprezentanți ai cultelor religioase, \nStimați invitați, \nStimați colegi senatori și deputați care ați mai rămas în sală, \nDrag popor român din Europa și de pretutindeni, \nVreau să vă transmit un salut sincer din partea Grupului pe \ncare îl reprezint și mai ales din partea unuia dintre președinți, care, cu \nregret, nu a putut să fie astăzi aici, domnul George Simion, dar a ținut \nsă vă salute, prin intermediul meu, și să vă roage să transmiteți, la \nrândul  dumneavoastră,  domnule  ministru,  un  salut  sincer  către \nDomnia Sa, Éric Zemmour, cel mai bun președinte pe care Franța îl va \navea din luna iunie încolo! (Râsete. Vociferări. Aplauze.) \nRespect  pentru  demnitatea  umană,  toleranță,  solidaritate, \nnediscriminare, libertate, democrație, egalitate, stat de drept, drepturile \nomului - sunt valori care au stat la baza constituirii Uniunii Europene \n                                                                                             49                                                                                          \n     \nși care sunt împărtășite de toate statele Uniunii Europene și așa ne \ndorim să și rămână. \nPoate unii cred că aderarea la Uniunea Europeană a venit așa, \nde la sine, pur și simplu. \nGreșit,  domnilor!  De  fapt,  a  fost  voința  poporului  român, \nsătul de comunismul umilitor și josnic al ultimelor zeci de ani și a \nunor lideri ai României, de a duce și de a îndrepta țara noastră către \nVest. \nA  fost  Cererea  oficială  de  aderare  la  Uniunea  Europeană, \nsemnată în iunie 1995, a fost Planul de la Snagov, lansat în anul 2000, \na fost Summitul din 1999 de la Helsinki și altele. Dar înainte de asta a \nfost  gândirea  strategică  a  unor  lideri  europeni  și  români,  în  orice \nlumină s-ar afla ei astăzi. \nUnde este România după 15 ani de la aderarea la Uniunea \nEuropeană?  Ce  am  câștigat?  Ce  am  pierdut?  Sau  încotro  mergem? \nSunt întrebări legitime pe care orice cetățean al Uniunii Europene de \nbună-credință și le poate pune. \nPIB-ul și bugetul țării, este adevărat, sunt duble, dacă nu mai \nmari, față de 2007, anul aderării. \nBanii  pentru  agricultură,  pentru  proiecte  de  infrastructură, \nsănătate, educație s-au dublat, la rândul lor. \nÎnsă  foarte  mulți  oameni  -  i-am  văzut  chiar  și  săptămâna \ntrecută, în Europa -, sunt nemulțumiți, deși țările în care locuiesc le \nconferă și le oferă o protecție socială deosebită, ei se simt părăsiți de \n                                                                                             50                                                                                          \n     \nGuvernul nostru și de oamenii noștri de stat. Ei trimit acasă către 3-4 \nmiliarde de euro, mai mult decât investițiile străine în România. \nSalariul mediu s-a dublat, puterea de cumpărare a românilor a \ncrescut până la un moment dat. \nDar noi toți ar trebui să fim mândri că facem parte dintr-o \nEuropă unită, în care drepturile să ne fie respectate. La fel, și valorile \ncreștine și morale. Să ne mândrim că facem parte dintr-o Europă a \npopoarelor  care  să  se  respecte  reciproc,  în  care  libera  exprimare  a \nopiniilor fiecăruia dintre noi să fie luată în considerare ca un lucru bun \nși constructiv, și nu ca un afront menit să dezbine  ceea ce  alții au \nreușit să clădească. \nRenunțând la metafore, trebuie să vă spun răspicat că cei 15 \nani  de  apartenență  la  Uniunea  Europeană  ne-au  adus  foarte  multe \navantaje, atât României, cât și poporului român, dar totuși, din varii \nmotive,  nu  am  reușit  să  facem  saltul  preconizat  pentru  a  avea  o \nadministrație  reală  și  prosperă,  o  dezvoltare  durabilă,  fără  decalaje \nîntre nivelul nostru de trai și nivelul de trai al concetățenilor noștri \neuropeni. \nNe dorim să stăm drept, să fim respectați și consultați în mod \negal, ca membrii celorlalte țări, la masa tratativelor și a negocierilor și \nnu  am  vrea  să  credem  vreodată  că  suntem  considerați  o  țară  și  un \npopor de o categorie inferioară. \nNu în ultimul rând, aș dori să reiterez faptul că Alianța pentru \nUnirea Românilor este o construcție politică pro-europeană și așa va \nrămâne atâta timp cât această relație a Uniunii Europene și a României \n                                                                                             51                                                                                          \n     \nse  bazează  pe  respect  reciproc  între  membrii  ei  și  atâta  timp  cât \nvalorile creștine și morale, precum și pilonii pe care a fost construită \naceastă fortăreață a națiunilor rămân ca temelie în gândirea și acțiunea \nliderilor ei. \nNe iubim poporul, iubim România și ne mândrim că facem \nparte din Europa. \nLa  mulți  ani...,  (Aplauze.)  ...România...,  (Aplauze.)  ...într-o \nEuropă... (Aplauze.) ...a tuturor... (Aplauze.) ...românilor... (Aplauze.)  \n...și a tuturor europenilor! (Aplauze.) \nMulțumesc. (Aplauze.) \nDomnul Florin-Vasile Cîțu: \nDin  partea  Grupurilor  parlamentare  ale  UDMR,  domnul \ndeputat Csoma Botond. \nDomnul Csoma Botond: \nDoamnelor și domnilor, \nStimați colegi,  \nStimate colege, \nStimați invitați, \nS-au  împlinit  15  ani  de  la  aderarea  României  la  Uniunea \nEuropeană. După 1990, intrarea în Alianța Nord-Atlantică și aderarea \nla Uniunea Europeană au fost obiectivele esențiale ale țării noastre. \nAderarea la Uniunea Europeană a însemnat pentru România o \nrecunoaștere, dincolo de granițele estului, un pas important pe drumul \n                                                                                             52                                                                                          \n     \nunei dezvoltări durabile și deschiderea spre un nou model social, spre \nnoi perspective în beneficiul tuturor cetățenilor acestei țări. \nAu trecut 15 ani în care am fost martorii unor transformări \nmajore. Au fost 15 ani de dezvoltare și de consolidare – dezvoltare și \nconsolidare  a  democrației,  firește!  -,  dar  trebuie  să  vă  spun  că  au \nexistat și anumite puncte nevralgice. Și aici m-aș referi în principal la \nanumite aspecte privind drepturile minorităților naționale din această \nțară. \nCel mai mare avantaj al aderării, în sens material, firește, au \nfost fondurile europene, menite să contribuie la dezvoltarea țării și la \nrecuperarea decalajelor față de statele cu vechime ale Uniunii, însă - \ntrebuie să spunem și chestia asta - România nu a reușit întotdeauna să \natragă  toate  sumele  alocate  de  Bruxelles,  situându-se  pe  ultimele \nlocuri între țările Uniunii la acest capitol. \nUn alt avantaj al cetățenilor din România este libera circulație \nîn spațiul UE, dar, în același timp, acest fapt a însemnat și plecarea a \nmilioane de cetățeni români să lucreze în alte țări europene. \nCa orice membru al Uniunii Europene, România are drepturi, \ndar și obligații, față de toți cetățenii ei, însă nu întotdeauna au fost \nrespectate aceste obligații asumate. \nRomânia încă așteaptă intrarea în spațiul Schengen, deziderat \ncare, în acest moment, se situează la nivelul de promisiuni. \nCu toate acestea, însă, după 15 ani, România susține ferm că \nnu  există  alternativă  la  această  Uniune  politică  și  economică.  Însă \ntotul evoluează și într-o direcție pentru care și noi,  cetățenii țărilor \n                                                                                             53                                                                                          \n     \nmembre, suntem responsabili. De aceea, când vorbim despre viitorul \nUniunii Europene, este nevoie de un dialog amplu și de implicare. \nPentru că, stimați colegi, trăim vremuri complicate. Pandemia \nde  coronavirus  ne-a  afectat  grav,  ne-a  dat  multe  lecții,  însă  datoria \nnoastră  este  să  învățăm  din  faptul  că  Uniunea  Europeană,  țările \nmembre, nu au fost suficient de pregătite și nu am avut un răspuns \nprompt în fața acestei situații fără precedent. \nTrebuie  să  învățăm  și  din  lecțiile  trecutului  cu  privire  la \nistoria și dezvoltarea Uniunii Europene. În fața provocărilor vechi și \nnoi,  pe  baza  unor  valori  democratice  solide  și  libertăți  comune, \nUniunea Europeană trebuie să sprijine statele membre acolo unde este \nnevoie  și  cât  este  nevoie,  cu  delimitarea  clară  a  competențelor \nexercitate în comun și a competențelor ce revin fiecărui stat membru. \nCooperarea statelor  membre  ale UE trebuie să rămână una \npragmatică, orientată spre dezvoltarea comună a societăților noastre și \nîntărirea poziției Uniunii pe scena globală. \nPoate ne-am fi descurcat mult mai bine pe plan global dacă \nam fi avut o politică externă mai bine coagulată. Și poate am fi putut \nsă evităm o serie de pericole dacă am avea o armată europeană de \nanvergură. \nUDMR  salută  președinția  franceză  la  Consiliul  Uniunii \nEuropene  și  în  special  eforturile  depuse  de  Franța  în  vederea \nconsolidării  și  dezvoltării  proiectului  armatei  europene,  un  proiect \ndificil, dar, credem noi, în același timp foarte necesar. \nStimați colegi, \n                                                                                             54                                                                                          \n     \nSunt câteva lecții pe care trebuie să le învățăm, avem nevoie \nde o colaborare mai strânsă între actorii politici, atât pe plan intern, cât \nși în cadrul forului comunitar. \nÎntr-adevăr, este mult mai ușor să explici ce nu este Uniunea \nEuropeană, decât ceea ce este. Dacă vă amintiți, fostul președinte al \nComisiei Europene, Jacques Delors, a denumit Uniunea Europeană, \naceastă construcție, „un obiect politic neidentificat”. Avem deci în față \no construcție originală, fără precedent și fără corespondent în lume. \nUniunea  Europeană  trece  dincolo  de  cadrul  de  concepte  politice \ntradiționale. Ea este o valoare unică, iar noi,  ce îi suntem cetățeni, \ntrebuie să o apreciem și să ne străduim să o dezvoltăm. \nCa  stat  membru  al  Uniunii  Europene,  trebuie  să  putem \nasigura calitatea vieții cetățenilor noștri și, în acest sens, trebuie să ne \nasigurăm că deținem suficientă putere economică și strategii care să \nfie concretizate în planuri concrete, în planuri de acțiune cu termene \nclare.  Astfel,  rolul  actorilor  economici  este  foarte  important  și, \nadăugând  politici  sociale  viabile  și  strategii  de  dezvoltare  durabilă, \nimplementarea responsabilă a acestora, cu siguranță se vor înregistra \nrezultate. Iar rezultatele se măsoară în siguranța, bunăstarea și nivelul \nde trai al cetățenilor noștri și, în același timp, putem asigura un viitor \nsigur generațiilor următoare. \nAcum, când tendințele extremiste se accentuează - și trebuie \nsă vorbim și despre acest fenomen, stimați colegi,  - iar la frontiera \nestică a Uniunii sunt încercări de a declanșa un conflict armat, credem \ncă este nevoie de mai multă unitate și de dialog. \n                                                                                             55                                                                                          \n     \nÎn ceea ce privește creșterea tot mai vizibilă a partidelor de \nextremă dreapta, trebuie să ne punem câteva întrebări, stimați colegi: \ncare  sunt  motivele  pentru  care  oamenii  sunt  deschiși  la  asemenea \nretorici?  Unde  a  greșit,  eventual  –  poate  că  a  greșit  –  și  Uniunea \nEuropeană? Este oare departe de cetățeni, pare netransparentă? \nUnde am greșit noi, politicienii? \nCred că la aceste întrebări trebuie să ne gândim și trebuie să \nîncercăm să formulăm un răspuns cât de cât concludent și bazat pe \nargumente. \nRomânia și-a exprimat ferm poziția în regiune prin susținerea \nunei Uniuni Europene stabile atât din punct de vedere economic, cât și \ngeopolitic. \nReiterez, Uniunea Europeană reprezintă o valoare unică, iar \nnoi,  cetățenii  săi,  avem  datoria  să  o  păstrăm  și  să  contribuim  la \ndezvoltarea ei. Avem datoria morală să o apărăm, ca să nu cadă pradă \ncelor ce vor să o distrugă, deși susțin altceva. \nÎnsă  toate  acestea  nu  înseamnă  că  nu  ne  putem  strădui  să \nîmbunătățim Uniunea noastră. Și noi, cetățenii europeni, ne dorim o \nUniune  Europeană  tot  mai  perfectă,  mai  apropiată  de  cetățeni,  și, \nsigur, mai implicată în viața noastră cotidiană. \nRomânia, prin obligațiile asumate odată cu aderarea la UE \nacum  15  ani,  își  propune  să  contribuie  la  consolidarea  acestei \nconstrucții  europene  și  să  contribuie  la  protejarea  ei  în  fața  tuturor \npericolelor  ce  apar  pe  parcurs.  O  putem  face  noi,  cetățenii,  noi, \ndecidenții, și o putem face noi, cetățenii europeni. \n                                                                                             56                                                                                          \n     \nVă mulțumesc, stimați colegi, pentru atenție. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  Grupului  parlamentar  al  minorităților  naționale, \ndomnul deputat Ovidiu Victor Ganț. \nDomnul Ovidiu Victor Ganț: \nVă mulțumesc frumos. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule  ministru pentru Europa și al afacerilor externe al \nRepublicii Franceze,  \nDoamnă, domnilor miniștri, \nDoamnelor și domnilor ambasadori, \nStimați invitați, \nDoamnelor și domnilor senatori și deputați,  \nAm  avut  inițiativa  organizării  acestei  ședințe  festive  de \nsărbătorire a 15 ani de la aderarea României la Uniunea Europeană, \npentru că acest eveniment reprezintă în opinia noastră, a deputaților \ndin Grupul parlamentar al minorităților naționale, un moment crucial \nîn istoria României. El este șansa unică de a reînnoda relația noastră \nde apartenență ca națiune la lumea occidentală, o năzuință istorică, \nmanifestată  permanent,  începând  cu  secolul  al  XIX-lea  în  Țările \nRomâne. Principalii intelectuali și politicieni români ai acelui secol au \n                                                                                             57                                                                                          \n     \nstudiat  la  universități  franceze,  germane,  austriece  sau  italiene, \npromovând  ulterior  în  țară,  în  mod  asiduu,  valorile  civilizației \noccidentale. \nLa  sfârșitul  anilor  ʾ30,  tot  acest  proces  de  integrare  și \ndezvoltare a României ca parte a spațiului de valori europene a fost \ncurmat brusc de instaurarea succesivă a fascismului și comunismului, \ndublată de pierderea unei părți a teritoriului național și impunerea unui \nfel  de  a  gândi  străin  de  orice  tradiție  de  la  noi.  A  fost  o  perioadă \nîntunecată  din  istoria  noastră,  atunci  când  am  avut  parte  doar  de \ndictaturi de tip fascist și comunist, cu tot reculul pe care acestea l-au \nadus în plan uman, social și economic. \nDin  fericire,  național-comunismul  a  luat  sfârșit  datorită \nRevoluției  din  decembrie  1989  și  sacrificiului  pe  care  l-au  făcut \ncetățenii țării noastre atunci, indiferent de apartenența lor etnică sau \nreligioasă, creștini, evrei sau musulmani. \nA urmat o perioadă foarte grea, marcată de crize sociale și \neconomice - mineriade, falimentul economiei socialiste, hiperinflație -\npe care am depășit-o cu greu, dar care s-a terminat prin două realizări \nmajore:  intrarea  în  NATO  și  Uniunea  Europeană.  Au  fost  două \nmomente  de  consens  național,  de  altfel  foarte  rare  în  politica \nromânească. Să reamintim faptul că Tratatul de aderare la Uniunea \nEuropeană  a  fost  ratificat  în  unanimitate  de  către  Parlamentul \nRomâniei.  În  ceea  ce  ne  privește,  am  susținut  activ  demersul,  prin \nrelațiile pe care le avem cu țările membre de care suntem legați prin \nlimbă și cultură. \n                                                                                             58                                                                                          \n     \nAstfel s-a deschis calea spre o democrație de tip occidental și \no dezvoltare economico-socială fără precedent. \nȘi  perioada  de  preaderare,  de  adoptare  a  legislației,  de \npreluare  a  aquis-ului  comunitar  și  de  transformare  instituțională \ntrebuie  amintită  ca  fiind  un  efort  comun  al  tuturor  forțelor  politice \nproeuropene  și  evident  al  Parlamentului  României,  ca  expresie  a \nsuveranității  națiunii  române.  Ne-am  asumat  toate  prevederile  din \ntratatul de aderare, inclusiv ceea ce scrie în art. 148 din Constituția \nRomâniei,  alin.  (2):  „Ca  urmare  a  aderării,  prevederile  tratatelor \nconstitutive  ale  Uniunii  Europene,  precum  și  celelalte  reglementări \ncomunitare  cu  caracter  obligatoriu,  au  prioritate  față  de  dispozițiile \ncontrare  din  legile  interne,  cu  respectarea  prevederilor  actului  de \naderare”.  \nPentru că niciodată aici nu s-au reliefat două aspecte, doresc \nsă  o  fac  eu  astăzi,  pentru  că  le-am  trăit  în  mod  nemijlocit.  Regret \nabsența domnului profesor doctor Vasile Pușcaș, negociatorul șef al \nRomâniei, care a reușit, împreună cu echipa sa, să finalizeze la timp \nnegocierile  de  aderare  în  decembrie  2004  și  doresc  să-i  mulțumesc \npublic pentru această realizare, care a permis semnarea tratatului de \naderare în timp util, pentru respectarea termenului de 1 ianuarie 2007. \nAl  doilea  aspect  pe  care  doresc  să-l  amintesc  este  munca \nechipei  de  observatori  la  Parlamentul  European,  într-un  efort \ntranspartinic, dar și multietnic al delegației noastre. \nA fost o onoare deosebită pentru mine faptul că, desemnat \nfiind de către Grupul parlamentar al minorităților naționale, am făcut \n                                                                                             59                                                                                          \n     \nparte  din  delegație,  alături  de  alți  parlamentari  români,  care  își \ncontinuă și astăzi activitatea parlamentară: doamnele senator Roberta \nAnastase și Gabriela Crețu și domnii senatori Vasile Dîncu și Titus \nCorlățean.  Împreună  am  reușit  să  combatem  prejudecăți  și  să \nschimbăm  opinii  asupra  aderării  țării  noastre,  inclusiv  votul  unor \nîntregi delegații naționale din grupurile noastre politice asupra acestui \nsubiect, de la avizul conform, unde a fost împotrivă, la ultimul raport \nMoscovici,  unde  a  fost  pentru.  Am  convingerea  că  sunt  în \nasentimentul colegilor mei, foști observatori, față de cele afirmate.  \nMomentul  aderării  la  1  ianuarie  2007  a  fost  sărbătorit  la \nBucurești  împreună  cu  ministrul  federal  de  externe  al  Germaniei, \nFrank-Walter Steinmeier, astăzi președinte federal, care asigura la data \nrespectivă  președinția  Consiliului  Uniunii  Europene.  Din  păcate, \nseparat:  într-un  loc  cu  președintele  României,  în  alt  loc  cu  prim-\nministrul de atunci. Un semn de rău augur pentru ce avea să urmeze \natât  în  politica  internă,  cât  și  în  ceea  ce  privește  demersul  politic \neuropean al României. \nPoate că acum, la 15 ani după, vom înțelege ce mare rău îl \nreprezintă permanentele disensiuni și crize politice. \nMă  bucur  să  sărbătorim  astăzi  15  ani  de  la  aderare,  în \nprezența  ministrului  de  externe  al  Franței,  domnul  Jean-Yves  Le \nDrian, într-un arc peste timp simbolic și doresc să-i mulțumesc în mod \ndeosebit  pentru  efortul  de  a  fi  alături  de  noi.  Vedem  în  prezența \nDomniei Sale un nou gest de prietenie al Franței față de România.  \nDoamnelor și domnilor, \n                                                                                             60                                                                                          \n     \nReconcilierea  franco-germană  reprezintă  fundamentul \nUniunii  Europene  de  astăzi.  Cred  că  Robert  Schuman  și  Konrad \nAdenauer  ar  fi  mândri  de  cele  realizate,  însă  ar  exprima  și  unele \nnemulțumiri legate de Uniunea Europeană. \nDespre acestea din urmă doresc să vă vorbesc. Am pierdut \nrecent un membru, Marea Britanie, care într-un demers unilateral a \ndecis  să  ne  părăsească  -  lucru  pe  care  îl  regret.  Avem  tot  felul  de \nexcepții și opt out-uri pentru anumiți membri. Nu se respectă întocmai \ntratatele,  birocrația  rămâne  sufocantă,  uneori  există  un  tratament \ndiferențiat aplicat unor state membre sau opinii grav divergente între \nanumite state membre, în chestiunea valorilor fundamentale care stau \nla baza construcției europene. \nDoresc  să  fac  apel  la  solidaritate  și  echitate  în  interiorul \nUniunii  Europene,  foarte  bune  exemple  fiind  lupta  împotriva \npandemiei și finanțarea planurilor naționale de redresare și reziliență \nale statelor membre. \nTotuși, cred că a venit timpul să punem capăt discriminării la \ncare este supusă România, prin neacceptarea în spațiul Schengen, deși \nam  investit  sute  de  milioane  de  euro  în  aplicarea  sistemului  și  în \npofida faptului că din 2011 satisfacem criteriile de aderare. Această \nstare de fapt nu face decât să scadă încrederea cetățenilor români în \nUniunea  Europeană,  afectând  libera  circulație  a  persoanelor  și  a \nbunurilor. \nTotodată  pledăm  ca  pe  baza  unor  rezultate  concrete  – \nsubliniez, pe baza unor rezultate concrete – pe care le va obține țara \n                                                                                             61                                                                                          \n     \nnoastră în perioada următoare să se încheie aplicarea mecanismului de \ncooperare  și  verificare.  În  ceea  ce  ne  privește,  vom  susține  orice \nmăsură legislativă necesară în acest sens. \nSper să ne facem și noi treaba în plan intern și să ducem la \nbun  sfârșit  reformele  anunțate:  modificarea  Constituției,  reforma \nadministrativă,  în  sensul  aplicării  în  mod  real  a  principiului \nsubsidiarității și al unei descentralizări mult clamate în anii din urmă, \ndezvoltarea infrastructurii rutiere și feroviare, a celei din sănătate și \nînvățământ, a digitalizării etc. \nNe  dorim,  totodată,  ca  procesul  de  extindere  al  Uniunii \nEuropene în Balcanii de Vest să fie dinamizat, permițând oamenilor \ndin regiune să se bucure de șansa de a fi cetățeni ai Uniunii Europene, \ndiminuând în același timp influențe externe nefaste asupra regiunii.  \nSperăm că președinția Franței a Consiliului Uniunii Europene \nsă ne ajute în rezolvarea unei părți din aceste probleme, respectiv să \naducă progrese importante la aceste capitole. \nConform unui sondaj recent, încrederea cetățenilor români în \nUniunea Europeană este în continuare la una din cele mai înalte cote \ndin statele membre, iar în ceea ce privește încrederea lor în alte state \nde pe mapamond Germania este pe locul întâi, iar Franța pe locul trei. \nDoamnelor și domnilor, \nÎn concluzie, avem convingerea că apartenența României la \nUniunea Europeană este garanția pentru noi de a beneficia de pace, \ndemocrație  și  bunăstare  și  deci  Grupul  parlamentar  al  minorităților \n                                                                                             62                                                                                          \n     \nnaționale  va  continua  să  susțină  necondiționat  demersurile \nproeuropene ale României. \nVă mulțumesc frumos pentru atenție. (Aplauze.) \nDomnul Florin-Vasile Cîțu: \nMulțumim, domnule deputat. \nTot  din  partea  Grupului  parlamentar  al  minorităților \nnaționale, domnul Silviu Vexler.  \nDomnul Silviu Vexler: \nDoamnelor și domnilor, \nAm  învățat  și  am  crezut  întotdeauna  în  faptul  că  Uniunea \nEuropeană este construită pe șase valori fundamentale: respect pentru \ndemnitatea  umană,  libertate,  democrație,  egalitate,  stat  de  drept, \nrespectarea drepturilor omului, inclusiv cele ale minorităților. \nȘi  îmi  aduc  aminte,  în  acest  moment,  înmormântarea \ndoamnei  Simone  Veil,  prima  femeie  președinte  a  Parlamentului \nEuropean,  reprezentând  Franța,  supraviețuitor  al  lagărelor  de  la \nAuschwitz și Bergen-Belsen, și  mai ales un fragment din cuvintele \nspuse de președintele Macron, respectiv că este aici „pentru a exprima \no imensă recunoștință, în numele poporului francez, pentru unul din \ncei mai iubiți copii ai săi”. \nTotuși, în acest moment deosebit, aniversar, și care ar trebui \nsă fie vesel, domnule ministru Le Drian, doamnă ambasador Auer, îmi \ncer scuze și regret că a trebuit să fiți martor la declarațiile mistico-\nreligioase  ale  unui  coleg  care  atunci  când  nu  elogiază  criminali  de \n                                                                                             63                                                                                          \n     \nrăzboi și nu neagă Holocaustul, încearcă să șteargă din viziunea unei \nEurope moderne existența comunităților musulmane și evreiești. \nDomnule  senator  Lavric,  cu  toată  dorința  dumneavoastră, \nregret! \nSuntem aici și vom continua să fim aici, cu aceeași demnitate \ncu  care  am  contribuit  întotdeauna  la  construirea  și  modernizarea \nUniunii Europene. \nÎmi cer scuze pentru această intervenție! \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  deputaților  și  senatorilor  neafiliați,  doamna \nsenator Diana Șoșoacă. (Rumoare.) \nDoamna Diana Iovanovici-Șoșoacă: \nVă  mulțumesc.  (Este  îmbrăcată  în  ie  și  poartă  drapelul \nRomâniei pe umeri.) \nNu  credeam  că  arborarea  steagului  României  vă  va  stârni \natâtea  râsete!  Este  rușinos,  dar  ce  poți  să  îi  ceri  unui  astfel  de \nParlament?! \nMi  s-a  părut  inoportună  intervenția  domnului  Vexler,  în \ncondițiile în care nici măcar nu i s-a pronunțat numele! Mă fac și eu \navocatul domnului Lavric, pro bono, de data asta! \n                                                                                             64                                                                                          \n     \nSuntem la o aniversare de 15 ani și am auzit aici discursuri \ncare  mi-au  adus  aminte  de  Congresul  al  XIV-lea  al  Partidului \nComunist Român. \nMă așteptam la ceva mai mult din partea dumneavoastră, mai \nales că unii aveți vreo trei-patru legislaturi pe aici, deci ați putea cel \npuțin să învățați să nu mai citiți de pe hârtie, ci să și aveți un pic de \ninspirație pentru a purta discursuri. \nNu am auzi însă... elogii, bunăstare, deci trăim într-adevăr în \nlumi paralele. \nPoporul român trăiește într-o lume pe care dumneavoastră nu \no vedeți. Uniunea Europeană s-a format - și era bine cum s-a format - \npentru a avea o dezvoltare economică bună, să existe bunăstare, pentru \na concura Statele Unite ale Americii. Din păcate, după 15 ani în care \nni se spune că suntem parteneri egali ai statelor Uniunii Europene, nu \navem acces în Schengen. În schimb, avem firme austriece care ne-au \npreluat cam tot ce înseamnă petrol, gaz, bogății, avem firme franceze \ncare ne-au luat alte bogății, avem firme italiene care ne-au luat alte \nbogății. Nu e prost cine le ia, e prost cine le dă! În toți acești 15 ani, \nRomânia a pierdut cel mai mult. Da, într-adevăr, avem posibilitatea să \nne plimbăm în afara granițelor țării, dar, - ce să vezi?! - avem peste 10 \nmilioane de români în afara granițelor țării. Suntem țara cu cea mai \nmare migrație pe timp de pace, iar românii noștri sunt discriminați în \nUniunea Europeană! Nu am văzut ambasadele României că se luptă \npentru români și n-am văzut nici UE că se luptă pentru români, care \nsunt cetățeni egali în drepturi cu ceilalți cetățeni ai statelor europene. \n                                                                                             65                                                                                          \n     \nMai mult decât atât, în ultimii doi ani suntem siderați, mai \nales noi, juriștii, să vedem cum drepturile și libertățile fundamentale, \natât  din  Carta  drepturilor  omului,  dar  și  din  Carta  europeană  a \ndrepturilor  fundamentale  ale  Uniunii  Europene,  sunt  încălcate  cu \nobstinație! Se încalcă orice drept, în numele unui interes colectiv s-au \nanulat drepturile personale, ceea ce nu poate fi admis, pentru că asta \nfăceau comuniștii. \nNe-am  întors  în  timp,  iar  Uniunea  Europeană,  dacă  nu  se \ntrezește, va rămâne fără foarte multe state pentru că, îmi pare rău să o \nspun, nu că o doresc eu, eu încă mai cred că Uniunea Europeană poate \nsă se trezească și să revină la ceea ce a început. Dar 60% din români \nîși doresc ROExit. Atenție foarte mare! Și aveți grijă că anul acesta, \ndoamnelor  de  la  PNL  care  doriți  să  fiți  judecător  la  Curtea \nConstituțională și trageți sfori pentru acest lucru, pentru că vi s-a cerut \nsă anulați Constituția României în favoarea dreptului european. Așa \nceva... îi spun Uniunii Europene: „Pe aici nu se trece!”. Constituția \nRomâniei este cea mai de preț lege. În Constituție se află drepturi și \nlibertăți fundamentale europene. Respectăm dreptul european - dreptul \neuropean  poate  fi  cel  mult  complementar  -,  dar  nu  să  fie  superior \nConstituției României! \nMai mult decât atât, ...(Vociferări.) \nLăsați,  doamnă,  că  n-o  să  vă  aleagă  nimeni  la  Curtea \nConstituțională! \nMai mult decât atât... \n                                                                                             66                                                                                          \n     \nDoamna  Scântei,  lăsați,  că  știm...  Știți,  cu  milionul  ăla  de \neuro într-un an! \nVreau  să-i  amintesc  Uniunii  Europene  ce  înseamnă  aceste \nmotive de pe o ie românească. (Arată pe ia pe care o poartă.)  \nDa, fă-ți cruce! Poate așa vei deveni creștin, domnule! \nAceste  motive  sunt  milenare.  Aici,  pe  pământul  acesta \nromânesc,  s-au  descoperit  plăcuțele  de  la  Tărtăria,  primul  scris  din \nlume. Nici nu se inventase civilizația sumeriană! (Râsete.) \nAici... \nAșa este! Râdeți! Prostul râde când nu știe! \nPuneți mâna pe carte și citiți, că ați făcut de râs Parlamentul \nRomâniei!  \nPentru  România  steagul  României  este  acesta!  (Arată \ndrapelul.) Alt steag nu există! Pentru acest tricolor s-a murit! Și să-i \nmai  aducem  aminte  Uniunii  Europene  de  cruciadele  creștine,  când \ndomnitorii români stăteau aici de pavăză, astfel încât țările Europei să \nse dezvolte și să-și înalțe catedrale, unde acum ori sunt închise, ori \nsunt baruri și restaurante! \nUniunea Europeană trebuie să se trezească!  \nUitați-vă cum Ursula von der Leyen este într-un dosar penal \npentru contracte cu Pfizer! \nAți adus vaccinarea obligatorie ca unic drept și unică condiție \npentru a trăi! \nDomnul Florin-Vasile Cîțu: \nDoamnă senator, vă rog să vă îndreptați către sfârșit... \n                                                                                             67                                                                                          \n     \nDoamna Diana Iovanovici-Șoșoacă: \nO să mă îndrept către sfârșit, sfârșitul dumneavoastră! \nDomnul Florin-Vasile Cîțu: \nCele 10 milioane de români din străinătate vă mulțumesc. \nDoamna Diana Iovanovici-Șoșoacă: \nȘi voiam să vă mai spun un lucru. Pentru toți cei din Uniunea \nEuropeană care solicitați să ne vaccinăm și nu ne mai lăsați nici să \nrespirăm decât dacă ne vaccinăm: Dumnezeu nu este vaccinat și nu va \nfi niciodată! \nTrăiască România liberă și suverană! (Aplauze.) \nDomnul Florin-Vasile Cîțu: \nDin  partea  Grupului  parlamentar  al  PNL,  doamna  senator \nAlina Gorghiu. \nDoamna Alina-Ștefania Gorghiu: \nBună seara, stimați colegi! \nStimați invitați, \nÎntotdeauna  populismul  are  un  nume!  Dar  vă  asigur  că \nultimele minute vor fi ale unui discurs proeuropean, onest și autentic. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule ministru Le Drian,  \nStimată doamnă ambasador a Republicii Franceze,  \nStimați colegi, \n                                                                                             68                                                                                          \n     \n1 ianuarie 2007 a fost, într-adevăr, un moment de excepție \npentru noi toți și sunt, așa cum spuneau toți colegii mei, 15 ani  de \nUniune Europeană pentru România. \nCa națiune europeană, am aderat la un proiect politic care are \nla bază valori precum demnitatea, statul de drept, libertatea, egalitatea, \ntoleranța și, poate cel mai important dintre toate acestea, respectarea \ndrepturilor omului. Mult mai recent, spiritul Declarației de la Sibiu, \nadoptată în mai 2019, în România, a consfințit ceea ce este Europa de \nastăzi - o uniune a valorilor și a libertăților. \nStimați colegi senatori,  \nStimați colegi deputați, \nRezultatele  la  care  au  ajuns  statele  membre  ale  Uniunii \nEuropene, datorită integrării europene, vorbesc de la sine. Și pentru \nRomânia acest lucru a însemnat o creștere de aproape trei ori a PIB-\nului României, o creștere de patru ori a PIB-ului pe cap de locuitor, \nam beneficiat de fonduri europene pentru dezvoltare cu peste 46 de \nmiliarde  de  euro  mai  mult  decât  a  contribuit  România  la  bugetul \nUniunii, iar expresia „din fonduri europene” aduce multă mândrie și \ncertifică un lucru necesar și bine făcut. \nA fi european înseamnă însă multe lucruri, unele extrem de \nsimple, unele însă ceva mai complicate și provocatoare. \nCertificatul verde este un proiect european. \nDrepturile minorităților, de orice fel ar fi aceste minorități, și \ntoleranța, sunt valori europene. \nLa fel și respingerea discriminării și a excluziunii sociale. \n                                                                                             69                                                                                          \n     \nRespectarea  principiului  supremației  dreptului  european  în \ndomeniile stabilite prin tratate și cedarea de suveranitate, da, sunt, de \nasemenea,  principii  de  bază  ale  ideii  unității  europene.  La  fel  și \nrespectarea deplină a deciziilor Curții de Justiție a Uniunii Europene. \nNu poți, stimați colegi, să fii astăzi european o zi și a doua zi \nsă-ți  dai  haina  jos,  deși  mai  vedem  lucrul  acesta  în  discursuri  din \npricina populismului. Și atunci, în loc de oameni politici de stat, în loc \nde oameni politici înțelepți, vizionari, vezi lideri populiști care se bat \ncu  pumnul  în  piept,  nu  doar  în  România,  riscând  destrămarea \nproiectului european.  \nAcum, când lumea întreagă se confruntă cu noi și noi crize de \nsănătate,  economice,  ecologice,  tensiuni  geopolitice,  România  vă \nasigur că va contribui din plin la proiectul viitorului Europei.  \nVom  avea  o  Uniune  mai  puternică,  mai  rezilientă,  mai \nconvergentă, mai solidară. Și când vorbim de viitor trebuie să știm \nlimpede că avem ca stat european și obligații, dar avem și drepturi. \nSunt speranțe puse în 2007 și unele dintre ele încă nematerializate.  \nVorbea colegul nostru de la UDMR despre aderarea la spațiul \nSchengen. \nDa, este un drept al României, îndeplinim de mult timp toate \ncriteriile și condițiile tehnice și îi rugăm pe partenerii europeni să țină \ncont de acest lucru și să ne sprijine în acest demers al României.  \nȘi adoptarea monedei euro este un alt proiect pentru care ne \npregătim și probabil că o să ne pregătim mai serios de acum încolo. \n                                                                                             70                                                                                          \n     \nDeși  în  acești  15  ani  au  existat  foarte  multe  provocări, \nRomânia rămâne în continuare, în ciuda celor pe care le-ați auzit mai \ndevreme, una dintre cele mai favorabile țări pentru construcția Uniunii \nEuropene. \nUn  sondaj  recent,  de  acum  două  zile,  arată  că  peste  75% \ndintre români susțin în continuare proiectul european. \nDa,  e  îmbucurător  că  noi,  românii,  credem  în  această \nconstrucție,  iar  eu,  ca  un  cetățean  proeuropean  convins,  cred  că  și \nEuropa își va onora la rândul său toate obligațiile față de România. \nVă mulțumesc, stimați colegi, pentru această oportunitate. \nMulțumesc, domnule ministru, Excelență, pentru îngăduință. \nO seară plăcută! (Aplauze.) \nDomnul Florin-Vasile Cîțu: \nMulțumim, doamnă senator. \nDoamnelor și domnilor,  \nAm încheiat intervențiile. \nMulțumindu-vă pentru participare, vă rog să-mi permiteți să \ndeclar închisă ședința solemnă – așa se voia – comună a Senatului și \nCamerei Deputaților. \nVă mulțumesc.  \n \nȘedința s-a încheiat la ora 19.43. \n \n \n \n "
    },
    "14": {
        "start_text": "Domnul Florin-Vasile Cîțu:",
        "start_index": -1,
        "end_text": "Domnul Ilie Dan Barna:",
        "end_index": -1,
        "text": "                                                                 1                                                                                          \n     \n02 februarie 2022 – ședință comună \n \n \nS U M A R \n \n1.  Alocuţiuni consacrate aniversării a 15 ani de  2. \nla aderarea României la Uniunea Europeană. \n \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \nS T E N O G R A M A \nședinței solemne comune \n a Camerei Deputaților și Senatului \nconsacrată aniversării a 15 ani \nde la aderarea României la Uniunea Europeană. \n \nȘedința a început la ora 17.37. \nLucrările şedinţei au fost conduse de domnul senator Florin-\nVasile Cîțu, președintele Senatului, asistat de domnul deputat Andrei-\nRăzvan Lupu, secretar al Camerei Deputaților, și de domnul senator \nIon-Narcis Mircescu, secretar al Senatului.  \nDin  prezidiu  a  făcut  parte  și  domnul  deputat  Ion-Marcel \nCiolacu, preşedintele Camerei Deputaţilor. \nDomnul Florin-Vasile Cîțu: \nStimați colegi, \nVă rog să luați loc, să începem. \nDomnule președinte al Camerei Deputaților, \nDomnule prim-ministru, \nDomnule  Jean-Yves  Le  Drian,  ministrul  pentru  Europa  și \nafaceri externe al Republicii Franceze, \nDistinși reprezentanți ai cultelor religioase, \nDoamnelor și domnilor senatori și deputați, \nDoamnelor şi domnilor miniștri, \n                                                                                             3                                                                                          \n     \nExcelențele  Voastre,  doamnelor  și  domnilor  ambasadori, \nreprezentanți ai misiunilor diplomatice, \nStimați invitați, \nOnorată asistență, \nVă  rog  să-mi  permiteţi  să  declar  deschisă  şedinţa  solemnă \ncomună  de  astăzi,  a  Senatului  și  Camerei  Deputaților,  dedicată \naniversării a 15 ani de la aderarea României la Uniunea Europeană. \nDoamnelor şi domnilor, \nVă  invit  să  ascultăm  Imnul  naţional  al  României  și  Imnul \nUniunii Europene! \n(Se intonează Imnul naţional „Deşteaptă-te, române!”. \nSe intonează Imnul Uniunii Europene.) \nDoamnelor și domnilor senatori și deputați, \nOnorați invitați, \nÎl  invit  la  tribună  pe  Excelența  Sa,  domnul  Jean-Yves  Le \nDrian,  ministrul  pentru  Europa  și  afaceri  externe  al  Republicii \nFranceze. \nDomnul  Jean-Yves  Le  Drian  (ministrul  pentru  Europa  și \nafaceri externe al Republicii Franceze): \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDoamnelor și domnilor miniștri, \nDoamnelor și domnilor deputați și senatori, \n15 ani după aderarea României la Uniunea Europeană. \n                                                                                             4                                                                                          \n     \nSunt  deosebit  de  fericit  să  fiu  astăzi  la  București  pentru  a \nsărbători împreună cu dumneavoastră acest eveniment care a fost un \nprogres pentru toți europenii, pentru că de 15 ani încoace Uniunea \nnoastră  este  mai  puternică  și  mai  completă  pentru  că  și \ndumneavoastră, România, faceți parte din ea. \nȘi nu spun acest lucru numai în numele prieteniei care unește \nnațiunile  noastre,  o  prietenie  înrădăcinată  în  istoria  culturală, \nintelectuală și politică pe care o împărtășim împreună. Prietenie care \nne amintește de tinerețea petrecută la Paris a părinților fondatori ai \nRomâniei  moderne  –  Alexandru  Ioan  Cuza,  Vasile  Alecsandri  sau \nchiar și Brătianu, familia Brătianu, tată și fiu. O prietenie care ni se \namintește de fiecare dată când pronunțăm numele lui Enescu, Brâncuși \nsau Cioran, care ne-au adus atât de mult cu toții. O prietenie care, \ndupă Revoluția Română, s-a exprimat prin numeroase manifestări de \nsolidaritate, de care eu îmi amintesc încă și acum, păstrez o amintire \nfoarte proaspătă a acestor manifestări. Și o prietenie care adeseori - și \neste o mare onoare pentru noi - se pronunță, se vorbește „en français” \n-  în  franceză,  această  limbă  care  a  fost  o  limbă  de  libertate  și  de \ncunoaștere  pentru  tinerii  români  care  au  studiat-o  în  anii  cei  mai \nsumbri  ai  istoriei  dumneavoastră  și  care  astăzi  vă  înscrie  pe  mulți \ndintre  dumneavoastră  într-o  comunitate  de  300  de  milioane  de \nfrancofoni de peste tot în lume. \nSpun acest lucru, de asemenea, pentru că Franța prezidează \nastăzi  Consiliul  Uniunii  Europene,  și  această  responsabilitate  ne \n                                                                                             5                                                                                          \n     \npermite  să  apreciem  atuurile,  avantajele  care  dau  putere  Europei \nnoastre. \nIncontestabil, economia dumneavoastră s-a poziționat treptat \npe sectoare de viitor, și angajarea dumneavoastră în Europa Apărării, \ninclusiv în Sahel, se numără printre toate aceste atuuri ale Europei. \nCând  v-ați  alăturat  Uniunii,  în  2007,  România  și-a  reluat \nlocul  care  îi  corespunde  în  inima  Europei  noastre.  A  fost  un  pas \nsuplimentar pe drumul care v-a permis să dați pagina, să lăsați în urma \ndumneavoastră  mai  multe  decenii  de  dictatură,  penurii  și  regim \narbitrar. A fost, de asemenea, un pas în plus pe drumul care, după un \nsecol de conflicte și despărțiri, ne-a condus împreună la reunificarea \nEuropei noastre. Și, într-adevăr, vorbesc despre reunificare. Am spus \nacest  lucru  la  Praga,  când  comemoram  revoluțiile  din  1989,  ca,  de \nexemplu, cea care a început pentru dumneavoastră la Timișoara, în \nstrigăte de libertate și dreptate. \nȘi  repet  în  fața  dumneavoastră  astăzi  -  decât  să  folosesc \ncuvântul „extindere”, care oarecum ne îndepărtează unii de ceilalți, eu \nprefer termenul „reunificare”, pentru că el ne apropie unii de ceilalți. \nMomentul istoric din 2007, pe care îl sărbătorim astăzi, a fost \npregătit de momentul istoric din 1989, când Europa noastră a putut, în \nsfârșit, să se regăsească pe sine însăși, când în sfârșit am început să \nvindecăm  împreună  această  rană  deschisă  în  1945  în  inima \ncontinentului european deja greu încercat și dezorientat de 3 decenii \nde  tragic  război  civil.  Când,  în  sfârșit,  Cortina  de  Fier  care  ne \n                                                                                             6                                                                                          \n     \ndespărțea  s-a  prăbușit,  s-a  prăbușit  și  noțiunea  total  artificială  de \n„Europa de Est”, care ne despărțea și ea, de asemenea. \nÎntr-adevăr, națiunile noastre sunt diferite, sunt diverse, dar \nnu  a  existat  dintotdeauna  decât  o  singură  Europă,  cea  pe  care \nîmpreună o numim „a noastră”, cea pe care ne-a înapoiat-o anul 1989. \nAceste două drumuri, în realitate, se confundă și nu fac decât \nunul  singur.  Este  calea  pe  care  ne-o  deschidem  noi,  în  calitate  de \neuropeni, înspre un orizont de progres care ne reunește. Un orizont de \nlibertate  și  de  democrație  ordonat  în  funcție  de  principiile \nfundamentale  ale  Uniunii  noastre  -  respectarea  statului  de  drept,  a \ndrepturilor  omului,  a  drepturilor  minorităților,  respectarea  libertății \npresei  și  libertăților  universitare.  Un  orizont  de  progres  social \nîmpărtășit, pentru că concetățenii așteaptă în mod legitim de la Europa \nca ea să fie prosperitatea în serviciul solidarității, în dimensiunea cea \nmai concretă a vieților lor. Și un orizont, de asemenea, de reunificare a \nmemoriilor noastre în toată diversitatea lor, ca să putem regăsi firul \nistoriei  europene  și  pentru  a  putea  scrie  împreună  noi  pagini  din \naceastă istorie. \nAcest orizont comun ne permite să mergem înainte, astăzi, \nîntr-o  lume  plină  de  amenințări  și  de  provocări  legate  de  mediu, \ntehnologice, economice și geopolitice, afirmând această suveranitate \neuropeană care astăzi, în fața noului context internațional, este cea mai \nbună  garanție  a  suveranităților  noastre  naționale,  pe  care  ea  le \nconsolidează fără să le știrbească. \n                                                                                             7                                                                                          \n     \nȚările  care,  cum  a  fost  cazul  în  România,  au  fost  supuse \njugului  funestei  doctrine  Brejnev  știu  că  suveranitatea  nu  poate  fi \nlimitată, ea există sau nu există, și dacă ni se confiscă, atunci trebuie \nsă o recucerim, așa cum ați făcut-o și dumneavoastră. \nÎn schimb, dacă hotărâm cu toții, împreună, putem să-i dăm o \nprelungire colectivă, pentru a o apăra mai bine, adică pentru a apăra \nmai bine capacitatea noastră de a ne face propriile alegeri și să nu ne \nsupunem strategiilor de dependență, de predare, de exploatare și de \ningerință,  care  conturează  astăzi  o  sălbăticire  îngrijorătoare  a  vieții \ninternaționale. \nAfirmând împreună suveranitatea noastră, împreună, cei 27, \nne acordăm mijloacele pentru a rezista acestei schimbări. \nSuveranitatea    europeană  este,  pur  și  simplu,  condiția \nposibilității  exercitării  depline  a  suveranităților  naționale  în  secolul \nXXI.  Acesta  este  sensul  pe  care  dorim  să-l  dăm  celei  de-a  13-a \npreședinții franceze a Consiliului UE, să declinăm, să afirmăm acest \nprincipiu imperativ politic și geopolitic de suveranitate europeană în \ntoate  domeniile,  împreună  cu  dumneavoastră  și  cu  toți  cei  27  de \nparteneri. Acesta este sensul marilor întâlniri pe care le pregătim  – \nSummitul  UE  -  Uniunea  Africană,  Forumul  ministerial  pentru \ncooperare  în  Indo-Pacific  și,  de  asemenea,  Summitul  privind  noul \nmodel european de creștere și, de asemenea, apărarea de către șefii de \nstat și de Guvern a Primei Cărți Albe a Apărării Europene, busola \nnoastră strategică. \n                                                                                             8                                                                                          \n     \nCe mă surprinde, uitându-mă la drumul pe care l-am parcurs \nîmpreună din 2007, este că proiectul nostru european este suficient de \nputernic  pentru  a  fi  atât  ceea  ce  ne  permite  să  vindecăm  rănile \nsecolului XX și, de asemenea, ne permite să intrăm în secolul XXI \nputernici, mulțumită identității noastre. \nȘi, bineînțeles, avem această dublă forță, și de aceea susținem \nperspectiva europeană a Balcanilor de Vest, care are un sens deplin, \navând în vedere trecutul și viitorul. \nPreședintele Macron a repetat acest lucru acum câteva zile, la \nParlamentul European de la Strassbourg - pentru noi, Balcanii de Vest \nîși au locul în Uniunea Europeană. \nIată  de  ce,  sub  președinție  franceză,  vom  organiza,  de \nasemenea, o conferință care va avea ca obiectiv să avansăm împreună \nînspre această nouă etapă a reunificării noastre europene, bazându-ne \nîn  special  pe  principiile  metodologiei  revizuite  a  negocierilor  de \nadeziune. \nIată  de  ce,  din  punctul  meu  de  vedere,  iată  ce  sărbătorim \nastăzi – un progres european. \nDar  actualitatea  ne  amintește  că  acest  imens  progres  se \nlovește astăzi de riscul unei regresiuni majore. \nUnii,  într-adevăr,  ar  vrea  să  ne  tragă  înapoi  înspre  lumea \nstabilită la Ialta, din care curajul și angajamentul dumneavoastră în \nconstrucția  europeană  ne-au  smuls.  Și  nu  vom  putea  accepta  acest \nlucru fără să renunțăm la tot ceea ce am construit împreună și la toate \nperspectivele de viitor pe care le-am adoptat. \n                                                                                             9                                                                                          \n     \nIată de ce, din punctul meu de vedere, una dintre cele mai \nmari provocări, căreia trebuie să-i răspundem astăzi, este să restabilim \no relație de stabilitate și de previzibilitate cu Rusia. Este o provocare \ncare se adresează unei întregi generații, dar este, în același timp, o \nprovocare urgentă, deoarece este din ce în ce mai clar, de mai mulți \nani, și cu atât mai mult astăzi, că vecinul nostru rus a hotărât să se \npoarte ca o putere care cauzează dezechilibre, refuzând să respecte \nmarile principii ale securității europene, pe care, amintesc, sunt fapte, \nRusia acceptase aceste principii, cu noi, la Helsinki, în '75, la Paris, în \n1990.  Ea  încearcă  astăzi  să  impună  o  logică  de  zone  de  influență \nfondată  pe  slăbirea  și  limitarea  suveranității  statelor  limitrofe  și \namenințând  anumiți  aliați  ai  noștri,  ai  NATO  și  parteneri  ai  UE  și \ndesfășurând manevre de ingerință chiar pe teritoriul Uniunii Europene \nși al NATO. \nPentru a găsi un nou echilibru cu vecinul nostru rus trebuie să \nformulăm  principii  cu  aliații  și  partenerii  noștri.  Și  tocmai  aceasta \nfacem. \nDar trebuie, de asemenea, ca noi, europenii, așa cum am început \ndeja să facem, trebuie să articulăm conținutul acestor principii, pentru \ncă această sarcină ne duce la chestiuni care nu afectează pe nimeni atât \nde  mult  ca  pe  noi  -  chestiunea  reunificării  continentului  nostru,  al \ncărui preț l-am amintit, chestiunea securității într-o lume de jocuri de \nputere și de raport de forțe care, în această lume, ia o cotitură înspre \nsălbăticire. Numai aceasta ne permite să rămânem actori ai destinului \nnostru, stăpâni pe destinul nostru, tocmai pentru că suntem uniți. \n                                                                                             10                                                                                          \n     \nȘi întrebarea care ni se pune astăzi este următoarea - cum să \nfacem față împreună? \nDin  punctul  meu  de  vedere,  răspunsul  se  declină  în  trei \npuncte. \nMai întâi, arătând că principiile fundamentale ale organizării \nsecurității  colective  în  Europa  nu  sunt  negociabile.  Mă  gândesc  la \nsuveranitatea  statelor,  care  trebuie  să  fie  pe  deplin  respectată, \ninviolabilitatea  frontierelor  și  integritatea  teritorială  a  statelor, \nlibertatea  pe  care  o  are  fiecare  stat,  să-și  hotărască  alianțele  și \norganizațiile la care dorește să adere și, în plus, la drepturile omului și \nlibertățile fundamentale, a căror aplicare este universală. \nNimic, astăzi, nu ar putea justifica slăbirea acestor principii \ncare se află în centrul, repet, Actului Final al Helsinki și al Cartei de la \nParis,  pe  care  Rusia  le-a  acceptat.  Tocmai  aceste  principii  sunt \namenințate astăzi de către Rusia. \nÎn ceea ce privește Ucraina, vreau să fiu deosebit de clar - \nRusia trebuie să fie conștientă de lovitura pe care și-ar da-o sie însăși \ndacă ar purta un nou atac împotriva acestei țări, pentru că europenii nu \nar accepta acest lucru, ne-am luat cu toții angajamentul solemn și încă \nde pe acum am început să pregătim sancțiunile masive pe care le-am \nadopta, fără să ezităm față de Rusia, dacă se va ajunge până acolo. \nPe  baza  acestor  principii,  responsabilitatea  noastră  este  să \nîncercăm să definim împreună cu Rusia termenii unui dialog exigent \nprivind reglementarea relației noastre de concurență strategică. Acest \ndialog este indispensabil, cu condiția ca el să fie purtat pe baza unei \n                                                                                             11                                                                                          \n     \nordini de zi pe care am hotărât-o noi, împreună, pentru că vedem că \nastăzi, fără reguli, o coabitare cu Rusia este o coabitare instabilă și \npericuloasă. \nPe termen scurt, prioritatea noastră trebuie să fie să căutăm \ncalea unei detensionări. Este efortul căruia ne consacrăm, în cadrul \nformatului Normandia, împreună cu Germania, pentru a obține gesturi \ncare să permită să ajungem la implementarea Acordurilor de la Minsk. \nAceste eforturi au fost reluate la Reuniunea de la Paris, acum câteva \nzile, și se vor continua. \nMai pe larg, de 20 de ani am asistat la distrugerea treptată a \ntuturor regulilor care încadrau concurența strategică, ceea ce ne-a dus \nîn fond la o lume care este cea a anilor '60, adică la o lume unde \ncompetiția militară și strategică riscă să se exprime în stare pură, fără \nnicio regulă, fără nicio constrângere. \nÎntr-adevăr, tratatele care ne legau nu mai există sau nu mai \nsunt în concordață cu realitățile militare contemporane. \nTrebuie, deci, fără să cedăm nimic din respectul pe care îl \ndatorăm  marilor  principii  menționate  adineauri,  trebuie,  deci,  să \nnegociem  regulile  adaptate  provocărilor  actuale,  că  e  vorba  de \narmamentele nucleare strategice, care fac obiectul unui dialog între \nRusia  și  Statele  Unite,  pe  care  și  noi  ne  coordonăm  strâns  cu \nWashingtonul,  sau  că  este  vorba  de  armamentele  convenționale, \nexercițiile militare sau mecanismele de previzibilitate ale activităților \nmilitare. \n                                                                                             12                                                                                          \n     \nÎn cadrul acestui dialog, europenii trebuie să poarte o viziune \nși  poziții  comune,  folosindu-se  de  mecanismele  de  coordonare \nexistente. \nȘi, în sfârșit, având în vedere că ne angajăm în acest dialog \ncu  Rusia  alături  de  aliații  noștri,  dar  și  în  calitate  de  europeni, \nîncercăm să facem să se audă un singur glas european de fiecare dată \ncând este vorba de securitatea europeană, reafirmând, în același timp, \nangajamentul  nostru  deplin  în  cadrul  NATO  și  al  politicii  sale  de \napărare și de descurajare. \nPrima  etapă  a  integrării  României  într-o  comunitate \neuroatlantică  de  solidaritate  și  responsabilitate  a  fost  aderarea  sa  la \nNATO,  în  2004.  Este  mândria  noastră  că  am  contribuit  la  această \nintegrare și, de asemenea, suntem mândri astăzi, în calitate de aliat, \npartener  european  și  țară  prietenă,  să  ne  aflăm  alături  de \ndumneavoastră  în  aceste  vremuri  când  contextul  de  securitate  se \ndegradează  la  frontierele  dumneavoastră,  și  ele  sunt  astăzi  și \nfrontierele noastre. \nAcesta este sensul anunțului făcut de președintele republicii, \nprivind  disponibilitatea  noastră,  să  contribuim  la  noi  măsuri  de \nreasigurare  în  beneficiul  României.  Acest  angajament  se  înscrie  în \ncontinuitatea acțiunii noastre pentru securitatea noastră comună, ca și \nmisiunile de poliție aeriană și în cadrul misiunilor eFP, prezențelor \navansate în Estonia și Lituania pe care Franța le va menține. \nSpun, de asemenea, că intransigența față de principii, atunci \ncând  stabilitatea  și  securitatea  continentului  nostru  se  află  în  joc, \n                                                                                             13                                                                                          \n     \ncăutarea unui dialog exigent cu Rusia, un angajament concret, atât în \nApărarea  Europeană,  cât  și  în  Alianța  Atlantică,  numai  astfel  vom \nputea să afirmăm ceea ce suntem în mod colectiv, adică o mare putere \ncapabilă să-și apere propriile interese și să se facă respectată, o putere \nde  echilibru  și  de  stabilitate  care  își  manifestă  atașamentul  față  de \nreguli. \nIată, dragi prieteni, ceea ce doream să vă spun la această a \n15-a aniversare a aderării României la Uniunea noastră. \nÎn numele istoriei europene care ne-a reunificat, în numele \nviitorului  de  suveranitate  pe  care  îl  putem  construi  împreună  și  în \nnumele  fermității  și  unității  pe  care  o  demonstrăm  astăzi  pentru  a \npăstra aceste cuceriri și pentru a apăra acest orizont, vă mulțumesc. \n(Aplauze.) \nDomnul Ion-Marcel Ciolacu: \nÎl  invit  la  tribună  pe  domnul  Florin  Cîțu,  președintele \nSenatului României. \nDomnul Florin-Vasile Cîțu: \n(Coboară la tribună.) \nDomnule președinte al Camerei Deputaților, \nDomnule prim-ministru, \nDomnule  Jean-Yves  Le  Drian,  ministrul  pentru  Europa  și \nafaceri externe al Republicii Franceze, \nDistinși reprezentanți ai cultelor religioase, \nDoamnelor și domnilor senatori și deputați, \n                                                                                             14                                                                                          \n     \nDoamnelor şi domnilor miniștri, \nExcelențele  Voastre,  doamnelor  și  domnilor  ambasadori  și \nreprezentanți ai misiunilor diplomatice, \nStimați invitați, \nOnorată asistență, \nIntrarea  în  Uniunea  Europeană  este  benefică  pentru  toți \nromânii, dar în același timp necesară, chiar dacă unii dintre noi au alte \nopinii. \nPoate prea des, în ultimii ani, unii politicieni s-au folosit sau \nau promovat negativ aderarea României la Uniunea Europeană. \nTotuși, este o realitate de necontestat faptul că aderarea la \nUniunea Europeană a adus bunăstare, libertate, securitatea României, \ncare  astăzi  este  mai  importantă  decât  oricând,  și  a  românilor, \nindiferent de forma ei, definită de Constituție, alimentară, financiară, \nsocială sau sanitară. \nCele mai mari câștiguri pentru România și români sunt cele 3 \nmari libertăți care nu au existat înainte de aderare – libera circulație a \npersoanelor, a mărfurilor și a capitalurilor. \nDacă ne uităm în jurul României, toate țările au luat o decizie \nimportantă. Noi am luat decizia că suntem o țară europeană. A fost \nprima dată în istoria României când a existat consens transpartinic, \ntoate partidele politice s-au pus de acord cu privire la drumul european \nal țării noastre. \nAceastă aderare a atins și a pătruns toate nivelurile societății \nromânești. \n                                                                                             15                                                                                          \n     \nNivelul politic - România face parte acum din marile familii \npolitice europene. \nTotuși, în România, unii politicieni au tendința să dea vina pe \nUniunea  Europeană  pentru  toate  nerealizările  lor,  pentru  lucruri  ca \ndistrugerea  industriei  și  pentru  faptul  că  nu  se  mai  cumpără  doar \nproduse românești, ci și produse străine. \nAdevărul este exact invers - aderarea la Uniunea Europeană a \ncreat calea pentru ca poporul român să vorbească și să aplice lucruri \nca: standarde internaționale, competență, profesionalism, meritocrație, \nevaluare, piață liberă, cu care am început să ne obișnuim la doar câțiva \nani după aderare. \nPentru mine și pentru Partidul Național Liberal, aderarea la \nUniunea  Europeană  a  constituit  un  prilej  prin  care  fundamentele \nliberale au avut ocazia să se afirme și să demonstreze că fac parte din \npolitica europeană. \nȘi, da, astăzi ia românească este una dintre cele mai apreciate \nproduse românești în Uniunea Europeană, iar Dacia Duster - care, nu \nștiu,  este  o  mașină  românească  făcută  de  o  firmă  franțuzească  sau \ninvers - este în topul preferințelor cumpărătorilor din Franța, Olanda și \nGermania. \nCel mai mare câștig al României și al românilor este că nu ne \nmai  bucurăm  doar  noi  de  produsele  românești  și  le-am  dat  ocazia \ntuturor să se bucure de acestea. \nÎn esență, lucrul important este că Uniunea Europeană ne-a \nadus împreună. Împreună cu marile națiuni cu tradiții din Europa, de \n                                                                                             16                                                                                          \n     \nla egal la egal. Ne-a permis practic să ne întoarcem într-un loc căruia \nRomânia i-a aparținut dintotdeauna. \nEuropa înseamnă că ne apărăm împreună, creștem împreună, \nfacem planuri pentru viitor împreună. \nA  permis  multor  români  care  nu-și  găseau  satisfacția \nprofesională  sau  materială  în  țară  să  o  facă  în  interiorul  familiei \nUniunii Europene, dar ei neuitând niciodată că sunt români. \nTinerii noștri, viitorul nostru, pot astăzi să se formeze și să \nstudieze ușor și liber oriunde în Europa. \nÎn ultimii 15 ani, România a progresat ca națiune europeană, \noportunitățile de muncă, de studiu, de investiții au crescut exponențial. \nDecalajul economic - așa cum s-a văzut și în cel mai recent \nraport al OECD  - și social, în comparație cu țările occidentale,  s-a \nmicșorat.  Am  devenit  o  societate  mai  atractivă  pentru  investitorii \nstrăini  și  pentru  marile  companii  internaționale,  iar  demnitatea, \nlibertatea,  drepturile  individuale  ale  omului  și  egalitatea  au  devenit \nvalori de necontestat. \nRomânia a contribuit în mod constant, prin acțiuni comune, la \nîmbunătățirea mecanismelor de dezvoltare ale UE și la perfecționarea \ninstrumentelor politice stabilite la nivel comunitar. \nPrin unitate și solidaritate, am gestionat una dintre cele mai \ndificile crize sanitare pe care UE le-a traversat încă de la fondarea \nComunității Europene. \nPrin reformele pe care și le-a asumat, România este astăzi un \nactor  european  care  poate  să  asigure  continuitate  în  susținerea \n                                                                                             17                                                                                          \n     \nstabilității și predictibilității sistemului fiscal. Continuă să faciliteze un \ndialog onest și echilibrat cu toți investitorii și să identifice soluții de \ndezvoltare economică pe termen mediu și lung. \nSuntem puternic angajați în asigurarea securității și stabilității \ngranițelor de est, iar evoluția complexă și imprevizibilă a situației din \nproximitatea țării noastre ne determină să ne consolidăm și postura de \nfurnizor important de securitate și stabilitate. \nDe aceea, vă spun foarte clar - viitorul României este strâns \nlegat de viitorul construcției europene. \nEforturile  noastre  trebuie  concentrate  pe  identificarea  unor \ndirecții care să faciliteze creșterea sustenabilă a calității vieții tuturor \ncetățenilor. \nÎn  același  timp,  viziunea  și  acțiunile  noastre  comune  la \nnivelul UE trebuie să fie calibrate schimbărilor ample care se produc \nchiar acum, sub ochii noștri, la nivel regional și european. \nPentru  mine  și  pentru  Partidul  Național  Liberal,  Uniunea \nEuropeană este singura opțiune. \nVă mulțumesc. (Aplauze.) \n(Revine la prezidiu.) \nÎl invit la tribună pe Excelența Sa, domnul Marcel Ciolacu, \npreședintele Camerei Deputaților. (Râsete. Aplauze. Vociferări.) \nDomnul Ion-Marcel Ciolacu: \nDomnule ministru pentru Europa și afaceri externe al Franței, \nExcelența Voastră, domnule președinte al Senatului,  \nDomnule prim-ministru,  \n                                                                                             18                                                                                          \n     \nDoamnelor și domnilor miniștri, \nStimați reprezentanți ai cultelor religioase, \nDoamnelor și domnilor europarlamentari,  \nStimați reprezentanți ai Corpului Diplomatic, \nDistinși invitați, \nDomnule prim-ministru Adrian Năstase,  \nDomnule prim-ministru Călin Popescu-Tăriceanu, (Aplauze.) \nCu mare bucurie vă urez un călduros bine ați venit la ședința \nsolemnă comună pentru aniversarea a 15 ani de la aderarea României \nla Uniunea Europeană! \nÎncă de la apariția statului român modern, poporul român a \nîmbrățișat, cu entuziasm și pasiune, cultura occidentală și, în special, \npe cea franceză.  \nÎn perioada pașoptiștilor, în cea a regalității, în timpul și între \ncele  două  Războaie  Mondiale,  alegerea  românilor  a  fost  mereu \nEuropa.  \nDupă o îndepărtare forțată în anii comunismului, anul 1989 a \nînsemnat  reafirmarea,  cu  toată  puterea  și  determinarea  unui  popor \ndornic de libertate, apartenenței la proiectul european.  \nA  urmat  un  drum  lung,  marcat  de  numeroase  decizii  și \nreforme dificile, dar care a culminat, în anul 2007, cu unul dintre cele \nmai  semnificative  momente  ale  istoriei  noastre  recente,  aderarea  la \nUniunea Europeană. Acel moment a fost o mare victorie a României, \ndar, în egală măsură, și o victorie a Europei.  \n                                                                                             19                                                                                          \n     \nÎn contextul prezenței la București a domnului ministru Le \nDrian, aș dori să remarc faptul că țara Domniei Sale a fost, în istorie, \nunul dintre marii susținători ai României. \nDe aceea, domnule ministru, vă mulțumesc pentru gestul de \nmare prietenie de a vă alătura în cadrul acestei ședinței solemne, mai \nales având în vedere agenda dumneavoastră atât de complexă în acest \nsemestru al președinției franceze a Consiliului Uniunii Europene.  \nDistinsă audiență, \nUniunea Europeană este un proiect în continuă dezvoltare, al \ncărei viitor îl conturăm împreună.  \nÎn  vremurile  bune  ne  bucurăm  de  prosperitate,  de  libera \ncirculație, de oportunitatea de a avea studii și cariere paneuropene, iar \nîn vremurile grele ne bucurăm de protecția și solidaritatea europeană.  \nMecanismul  european  de  redresare  și  reziliență,  și  din \nperspectiva României, PNRR, reprezintă o șansă extraordinară pentru \nalinierea economiei noastre la cele mai moderne standarde.  \nAcum traversăm un context geopolitic extrem de complicat. \nMai întâi criza pandemică, la care se adaugă evoluțiile deosebit de \nîngrijorătoare de la frontiera de est. \nDupă cum știți, România este un partener de încredere atât \ndin punct de vedere militar și al prezenței sale în NATO, cât și din \npostura de gardian al frontierelor externe ale Uniunii Europene, prin \nparticiparea la misiunile Frontex.  \nSuntem convinși că o vecinătate sigură, cu țări prospere și \nstabile, reprezintă cea mai bună cale spre propria pace.  \n                                                                                             20                                                                                          \n     \nSalut,  cu  acest  prilej,  acțiunile  care  vizează  avansarea \nparcursului european al statelor din Balcanii de Vest și intensificarea \ndialogului cu statele Parteneriatului Estic.  \nStimați oaspeți,  \nNe  aflăm  în  Anul  european  al  tineretului,  un  moment  de \nrecunoaștere  a  provocărilor  pe  care  le-au  avut  tinerii  pe  perioada \npandemiei. \nEste  un  moment  cu  atât  mai  bun  să  ne  amintim  că  tinerii \nnoștri  sunt  cei  care  vor  trăi  în  lumea  pe  care  noi  o  construim.  Ei \ntrebuie să se regăsească atât în valorile generoase care au condus la \ncrearea Uniunii, cât și în deciziile cele mai concrete care vor avea un \nimpact direct asupra vieții lor de zi cu zi.  \nLa  15  ani  de  la  aderarea  României  la  Uniunea  Europeană \navem nevoie de un nou pact politic, precum momentul Snagov, care să \ndea direcție României în Uniunea Europeană în perioada următoare – \no  nouă  agendă  europeană  pentru  țara  noastră,  care  să  asigure \ndezvoltarea României și folosirea oportunităților disponibile la nivel \neuropean în interesul românilor. \nDe  aceea,  închei  acest  discurs  cu  gândul  că  trebuie  să  le \noferim tinerilor noștri tot sprijinul de care au nevoie, pentru ca și ei să \nlupte la rândul lor pentru visul Europei unite.  \nVă mulțumesc. (Aplauze.) \nDomnul Florin-Vasile Cîțu: \nMulțumim. \n                                                                                             21                                                                                          \n     \nÎl invit la tribună pe Excelența Sa, domnul Nicolae  Ciucă, \nprim-ministrul României. \nDomnul Nicolae Ionel Ciucă (prim-ministrul României): \nDomnule președinte al Camerei Deputaților,  \nDomnule președinte al Senatului României, \nDomnule ministru Le Drian,  \nDistinși membri ai Parlamentului României, \nDistinși membri ai Guvernului, \nDistinși reprezentanți ai cultelor religioase, \nStimați membri ai Corpului diplomatic acreditat la București, \nDoamnelor și domnilor, \nȘedința solemnă de astăzi este un moment important de bilanț \nși perspectivă. Cei 15 ani de la  aderarea României au echivalat cu \ntransformări  semnificative  în  beneficiul  cetățenilor  noștri.  De \nasemenea,  a  fost  o  perioadă  în  care  am  înțeles  importanța  și  am \nsusținut o Uniune Europeană puternică, solidară, coezivă. România și-\na  dorit  să  intre  în  Uniune  și  a  fost  primită  ca  urmare  a  voinței \nromânilor  care  și-au  dorit  democrație,  libertate,  economie  de  piață \natunci  când  au  ieșit  în  stradă  pentru  a  răsturna  regimul  totalitar \ncomunist. \nUniunea Europeană se află astăzi într-un moment definitoriu \nal  existenței  sale,  dacă  privim  experiența  recentă  determinată  de \npandemia de COVID-19 sau ambițiile legate de tranziția ecologică și \ndigitală. Aș putea spune că este un moment important nu doar pentru \nrelansarea  proiectului  european  după  dificultățile  generate  de  criza \n                                                                                             22                                                                                          \n     \nsanitară,  ci  și  un  context  de  turnură  către  ceea  ce  va  trebui  să  fie \nEuropa  viitorului  -  conectată,  ecologică,  inovatoare.  Sunt  profund \nconvins  că  acest  semestru  al  Președinției  franceze  a  Consiliului \nUniunii  Europene  va  contribui  la  consolidarea  inițiativelor  noastre \ncomune  necesare  creșterii  rezilienței  Uniunii  Europene  și  pregătirii \nacesteia pentru economia viitorului. \nAnul acesta a debutat cu o serie de evoluții îngrijorătoare în \nvecinătatea Uniunii Europene. Suntem martorii unui narativ pe care îl \ncredeam o manifestare a secolelor trecute: sfere de influență, negarea \ndreptului suveran al statelor de a-și alege alianțele din care doresc să \nfacă parte. Aceste atitudini, declarații și posturi de forță ne confirmă, o \ndată în plus, două lucruri.  \nÎn  primul  rând,  stabilitatea,  prosperitatea  și  securitatea \nRomâniei  sunt  garantate  prin  apartenența  noastră  la  Uniunea \nEuropeană și la NATO.  \nÎn  al  doilea  rând,  unitatea  și  solidaritatea  europeană  și \ntransatlantică  sunt  unica  opțiune  viabilă  pentru  a  putea  gestiona \neficient  provocările  și  a  valorifica  oportunitățile.  Uniunea  și \nparteneriatele sunt răspunsul! \nUniunea Europeană a fost o opțiune fără echivoc a cetățenilor \nromâni, confirmată prin orientarea proeuropeană constantă a opiniei \npublice. Înainte de aderarea la UE, această opțiune europeană reflecta \ndorința românilor de a fi parte a spațiului de valori și prosperitate al \nUniunii. După aderare, europenismul României  a fost consolidat de \n                                                                                             23                                                                                          \n     \nexperimentarea  directă  de  către  cetățeni  a  beneficiilor  concrete  ale \napartenenței la Uniunea Europeană. \nExpertiza  și  finanțarea  europeană  și-au  pus  indisolubil \namprenta în aproape toate domeniile economice, fie că vorbim despre \nproiecte  de  reabilitare  și  infrastructură  la  nivel  local  sau  regional, \ndespre susținerea dezvoltării și modernizării agriculturii românești sau \ndespre  participarea  la  proiecte  de  cercetare.  Mai  mult  decât  atât, \nmilioane de români lucrează, învață ori își petrec vacanțele în alte țări \ndin  Uniunea  Europeană.  Majoritatea  exporturilor  românești  sunt \noperate  de  către  state  membre  ale  Uniunii  Europene.  Piața  Unică \nEuropeană  este  deschisă  antreprenorilor  români  care  beneficiază  de \nacces liber și sprijin acordat prin finanțările europene. Tinerii români \nparticipă intens în schimburile universitare finanțate prin programele \nErasmus. \nDupă aderarea la Uniunea Europeană, Produsul Intern Brut al \nRomâniei s-a triplat: 2006 - 342,7 miliarde lei; 2021 - 1.190 miliarde \nlei, iar PIB-ul pe cap de locuitor a devenit de aproape patru ori mai \nmare: 2006 - 16.170 lei; 2021 - 61.368 lei. \nÎn calitatea sa de membru al Uniunii Europene, România nu \neste  numai  beneficiar  al  prosperității  economice  generate  de  cadrul \neuropean,  ci  are  astăzi  șansa  de  a  contribui  direct  la  conturarea \npoliticilor europene și la construcția unui viitor al Uniunii.  \nDezbaterile  în  desfășurare  din  cadrul  Conferinței  privind \nviitorul Europei ne confirmă că cetățenii români, la fel ca majoritatea \n                                                                                             24                                                                                          \n     \ncetățenilor  europeni,  doresc  mai  multă  Europă  și  mai  multă \nconvergență în dezvoltarea sa. \nUnitatea  în  protejarea  valorilor  europene,  în  promovarea \nelementelor  fundamentale  ale  democrației  și  statului  de  drept  în \nUniune  și  în  vecinătatea  acesteia  este  esențială  pentru  a  răspunde \nașteptărilor cetățenilor. De asemenea, obiectivele vizând o Uniune mai \nputernică  pot  fi  atinse  doar  prin  manifestarea  unei  veritabile \nsolidarități și unități europene. \nDoamnelor și domnilor, \nLa 15 ani de la aderarea la Uniunea Europeană, avem o nouă \nperspectivă  determinantă  pentru  viitorul  României.  Avem \noportunitatea  de  a  recupera  în  dezvoltarea  de  infrastructură  care  să \nasigure conectarea fizică a României la rețelele de transport europene. \nAvem șansa unor progrese importante în sfera digitalizării, a educației \nși  pentru  oferirea  unor  servicii  de  sănătate  de  calitate.  Avem  și \nposibilitatea  de  a  avansa  către  decarbonizarea  economiei,  prin \ninvestiții  în  tehnologii  cu  emisii  reduse  de  CO .  Într-adevăr,  prin \n2\naceste reforme și investiții, România poate să garanteze o dezvoltare \nincluzivă, de care să beneficieze pe termen mediu și lung toți românii, \nindiferent dacă locuiesc în zonele urbane sau rurale, în oricare parte a \nRomâniei.  În  același  timp,  avem  datoria  să  ne  asigurăm  că  aceste \nschimbări  sunt  implementate  de  o  manieră  echilibrată  și  justă,  cu \nluarea în considerare a realităților și provocărilor cu care se confruntă \nastăzi cetățenii noștri. \n                                                                                             25                                                                                          \n     \nPentru  a  implementa  reforme  și  investiții,  România  va \nbeneficia, în perioada 2021-2027, de aproape 80 de miliarde de euro, \nprin  intermediul  celor  două  mari  instrumente  agreate  la  nivelul \nUniunii Europene: bugetul multianual pe 7 ani și Planul European de \nRedresare. \nTotodată, acțiunea României în plan european va continua să \nfie ghidată de respectul deplin pentru statul de drept, pentru principiile \nși valorile înscrise în Tratatele Uniunii Europene, ca piloni de bază ai \nUniunii, precum și pentru dreptul european, în general. \nParticiparea directă la Uniunea Europeană, în calitatea de stat \nmembru, ne-a reconfirmat și faptul că solidaritatea și unitatea sunt un \nparcurs  cu  dublu  sens.  Prin  exercitarea  Președinției  Consiliului \nUniunii Europene în 2019, România a confirmat că are  maturitatea \nnecesară  de  a  susține,  promova  și  ghida  Uniunea  în  atingerea \nobiectivelor  sale  strategice.  Declarația  de  la  Sibiu  a  reușit,  de \nasemenea,  să  contureze  liniile  strategice  pentru  evoluția  Uniunii, \nconfirmând  ambiția  pentru  a  avansa  proiectul  european.  În  egală \nmăsură,  pregătirea  pentru  aderarea  la  Spațiul  Schengen,  ca  și \nobiectivul  de  integrare  în  Zona  Euro,  sunt  contribuții  directe  la \naprofundarea integrării europene. \nRomânia continuă să rămână angajată în sprijinirea activă a \nobiectivului  de  consolidare  a  Uniunii  Europene.  Aceasta  este  și  o \nașteptare confirmată în cursul dezbaterilor recente la nivel național, în \ncontextul Conferinței privind viitorul Europei, care evidențiază nevoia \nde  unitate  și  convergență  în  Uniunea  Europeană.  Este  imperativ  să \n                                                                                             26                                                                                          \n     \nrăspundem așteptărilor cetățenilor prin inițiative și soluții concrete la \nnivel european. \nAcest lucru mă determină să reamintesc aprecierile europene \nale lui Robert Schuman, părintele fondator al Europei unite și ministru \nde  externe  al  Republicii  Franceze:  „Lecțiile  dure  de  istorie  m-au \nînvățat  să  mă  feresc  de  improvizațiile  pripite,  de  proiectele  prea \nambițioase, dar m-au învățat și că, atunci când o judecată obiectivă, \nmatură,  bazată  pe  realitatea  faptelor  și  a  interesului  superior  al \noamenilor  ne  conduce  la  inițiative  noi,  chiar  revoluționare,  este \nimportant  –  chiar  dacă  acestea  contravin  obiceiurilor  consacrate, \nantagonismelor seculare și vechilor rutine – să rămânem fermi și să \nperseverăm”. \nDoamnelor și domnilor, \nForța Uniunii Europene și a României, ca stat membru, este \ndeterminată  și  de  capacitatea  sa  de  a-și  proiecta  valorile  și  de  a \nconsolida  parteneriatele  în  vecinătatea  sa.  Ca  stat  care  valorifică \nexperiența propriei aderări la Uniune, suntem pregătiți să acționăm în \ncontinuare  pentru  a  transmite  mai  departe  valorile  și  principiile \neuropene în vecinătatea noastră, către partenerii noștri care au făcut o \nopțiune  strategică  solidă,  pe  calea  reformelor  și  a  proceselor  de \nmodernizare europeană. \nÎn  egală  măsură,  sunt  convins  că  Uniunea  Europeană  și \nstatele  sale  membre  trebuie  să  continue  să  lucreze  cu  partenerii \nstrategici – state și organizații cu care avem în comun valori și cu care \nîmpărtășim  obiectivul  unei  societăți  echitabile  și  durabile, \n                                                                                             27                                                                                          \n     \nfundamentată  pe  democrație,  drepturile  omului,  stat  de  drept  și \neconomie  de  piață.  Avem  nevoie  de  aceste  parteneriate,  inclusiv \npentru a capacita Uniunea să proiecteze mai departe modelul său de \ndezvoltare, care a generat prosperitate și stabilitate mai mult de 50 de \nani și care continuă să rămână valid. \nÎn concluzie, parcurgem momente istorice din toate punctele \nde  vedere:  tehnologic,  social,  securitar.  Traversăm  provocări  fără \nprecedent, fie că vorbim de pandemie sau de impactul transformărilor \ndigitale. Prezentul necesită o atenție particulară, pentru că ne definește \nviitorul.  În  același  timp,  trebuie  să  învățăm  din  erorile  trecutului \npentru a creiona un viitor mai bun, iar Uniunea Europeană are forța \nintrinsecă de a asigura o perspectivă de creștere și stabilitate pentru \ngenerațiile  viitoare.  Pentru  aceasta  avem  nevoie  de  aportul  tuturor \nstatelor membre ale Uniunii Europene, de unitate și de solidaritate. \nÎnsă, mai cu seamă, este nevoie de păstrarea valorilor democratice ale \nUniunii, care sunt fundamentul păcii, securității și prosperității noastre \ncomune.  Acest  lucru  nu  trebuie  uitat.  Valorile  Uniunii  trebuie  să \nreprezinte  punctul  de  gravitație  al  acțiunilor  noastre  prezente  și \nviitoare. \nAș dori să închei acest mesaj cu reflecția unui mare promotor \nromân al unității europene. Politicianul și diplomatul Grigore Gafencu \nscria în jurnalul său din 1941-1943, la un moment de mare răscruce \npentru continentul nostru: „Europa e trecutul nostru; ea trebuie să fie \nși viitorul. Ea cuprinde o idee de unitate, după cum cuprinde o idee de \ndiversitate și de echilibru”.  \n                                                                                             28                                                                                          \n     \nVă mulțumesc. (Aplauze.) \nDomnul Florin-Vasile Cîțu: \nMulțumesc, domnule prim-ministru. \nDoamnelor și domnilor senatori și deputați, \nOnorați invitați, \nPotrivit celor convenite, în această ședință solemnă vor avea \nintervenții reprezentanți ai grupurilor parlamentare reunite, în limita a \n10  minute  pentru  fiecare  grup  parlamentar,  iar  deputaților  și \nsenatorilor  neafiliați  li  se  alocă  3  minute,  cu  o  singură  intervenție \nprintr-un reprezentant comun. \nDau  cuvântul,  din  partea  Grupului  parlamentar  al  PSD, \ndomnului senator Angel Tîlvăr. \nDomnul Angel Tîlvăr: \nVă mulțumesc.  \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDoamnelor și domnilor senatori și deputați, \nDomnule ministru pentru Europa și afaceri externe,  \nDomnilor miniștri,  \nStimați reprezentanți ai cultelor religioase,  \nDoamnelor și domnilor europarlamentari, \nStimați reprezentanți ai Corpului diplomatic,  \nDistinși invitați, \n                                                                                             29                                                                                          \n     \nMarcăm astăzi unul dintre cele  mai importante evenimente \ndin  istoria  României,  eveniment  care  a  produs  schimbări  ample  la \nnivelul  societății  românești,  în  ansamblu,  dar  mai  ales  la  nivelul \nfiecăruia dintre noi, aderarea la Uniunea Europeană. \nOpțiunea  firească  de  a  se  îndrepta  spre  Occident,  afirmată \nîncă din 1989, se bazează pe dorința poporului român de a construi o \ndemocrație funcțională și de a-și asigura prosperitatea. \nProcesul de aderare nu a fost unul ușor. A început în 1993, \ncând a fost semnat acordul de asociere la Uniunea Europeană. \nÎn 1995, România a depus oficial cererea de aderare, iar în \n1999, Consiliul European, la Helsinki, a decis începerea negocierilor \npentru ca, după semnarea Tratatului de aderare, în 2005, România să \ndevină stat membru al Uniunii Europene, la 1 ianuarie 2007. \nAm menționat acest parcurs pentru că el a avut la bază un \nacord  larg  al  clasei  politice  românești,  o  situație  de  convergență, \nexprimând voința românilor. \nDoamnelor și domnilor, \nAderarea României la Uniunea Europeană a fost un obiectiv \nasumat de întreaga clasă politică, a fost o dovadă a responsabilității, a \ncapacității de a coopera și de a acționa unitar în vederea atingerii unui \nobiectiv de interes național. \nAderarea  a  fost  un  pas  important.  El  a  însemnat \nimplementarea  de  reforme  necesare  țării  noastre,  dar,  cred  eu, \nimportant  este  procesul  continuu  al  integrării,  al  recuperării \n                                                                                             30                                                                                          \n     \ndecalajului de dezvoltare, al racordării complete a României la spațiul \neuropean.  \nÎn  acești  15  ani,  România  a  făcut  pași  evidenți  în  această \ndirecție. Poate viteza nu a fost cea dorită, ne-am mai poticnit, am mai \ngreșit,  dar  pașii  înainte  sunt  evidenți.  România  se  află  astăzi  într-o \npoziție mai bună decât acum 15 ani. Sunt multe date care ne trimit la \naceastă afirmație. Dar ceea ce contează însă este ca românii să simtă și \nsă  conștientizeze  evoluția  și  beneficiile  care  vin  ca  urmare  a \napartenenței la Uniunea Europeană. \nAvem de lucru în continuare pentru a reduce decalajele de \ndezvoltare dintre regiuni, atât în interiorul țării, cât și dintre România \nși  alte  țări  membre,  așa  cum  sunt  multe  de  îmbunătățit  în  ceea  ce \nprivește utilizarea instrumentelor financiare europene. \nImpactul  pozitiv  al  aderării  la  Uniune  rămâne  unul \nperceptibil, fie prin proiectele pe care România le implementează, cu \nfinanțare europeană, fie prin beneficiile pe care sistemul de valori și \nlibertăți europene le aduc.  \nTotuși, toți acești ani au dus la modernizarea României, la \nîmbunătățirea capacității instituționale și administrative, la dezvoltarea \neconomică și, nu în ultimul rând, la consolidarea democrației. \nDoamnelor și domnilor, \nProcesul de integrare a însemnat și o participare consistentă \nla  mecanismele  decizionale  europene  și  vreau  să  reamintesc \nexercitarea  de  către  țara  noastră,  pentru  prima  dată,  a  președinției \nrotative  a  Consiliului  Uniunii  Europene,  din  ianuarie  până  în  iunie \n                                                                                             31                                                                                          \n     \n2019. Spun asta pentru că România trebuie să rămână proactivă în \nconturarea agendei europene. \nPentru  că,  după  15  ani,  țara  noastră  are,  cred  eu, \ninstrumentele necesare pentru a deveni inițiator de măsuri și politici de \ndezvoltare economică. \nRomânia are nevoie de Uniunea Europeană, așa cum Uniunea \nEuropeană  are nevoie de România, iar provocările ultimei perioade \ndovedesc  că  viitorul  României  este  strâns  legat  de  viitorul  Uniunii \nEuropene.  \nSper  ca  reflecția  asupra  proiectului  european,  generată  de \nconferința privind viitorul Europei, să ne permită să ne exprimăm în \ndomenii  care  merită  toată  atenția:  schimbări  climatice,  sănătate, \nsecuritate  comună,  transformare  digitală,  democrație,  migrație, \neducație, cultură, tineret, sport și rolul parlamentelor naționale. \nDoamnelor și domnilor,  \nRomânia  este  un  stat  european  responsabil  și  implicat  în \ncontextul în care avem nevoie de o Uniune întărită în interior, dar și în \nplan global, pentru că o Uniune Europeană  puternică este  esențială \npentru  prosperitatea  și  stabilitatea  regională.  Criza  actuală  de \nsecuritate din vecinătate confirmă acest lucru. \nConsider că Uniunea Europeană poate fi  mai puternică, de \naceea  ușa  Uniunii  Europene  trebuie  să  rămână  deschisă  pentru \npartenerii care împărtășesc valorile noastre comune. \nTotodată,  Uniunea  Europeană  are  vocația  de  a  proiecta  în \njurul său stabilitate, democrație, dezvoltare economică și prosperitate. \n                                                                                             32                                                                                          \n     \nLucrurile pe care le-am adus în atenția dumneavoastră cred că \nvorbesc  despre  o  realitate  care  încurajează  susținerea  proiectului \neuropean.  Această  realitate  trebuie  întărită  și  dezvoltată  în \npermanență,  zi  de  zi,  mai  ales  în  contextul  presiunilor  la  care  este \nsupusă în prezent Uniunea Europeană, a tendințelor distructive care-i \namenință unitatea și a încercărilor permanente de destabilizare. \nAlături de NATO sau Parteneriatul Strategic cu Statele Unite \nale Americii, apartenența României la Uniunea Europeană este o șansă \nde dezvoltare, și acest lucru trebuie afirmat și transpus în beneficii \npentru români. \nÎnchei  în  spiritul  dezideratului  exprimat  de  Jean  Monnet: \n„Continuați, continuați! Nu există alt viitor pentru popoarele Europei \ndecât în Uniune”. \nVă mulțumesc foarte mult. (Aplauze.) \nDomnul Florin-Vasile Cîțu: \nMulțumim, domnule senator. \nDin partea Grupurilor parlamentare ale PNL, domnul deputat \nIonuț-Marian Stroe. \nDomnul Ionuț-Marian Stroe: \nDomnule președinte al Senatului, \nDomnule președinte al Camerei Deputaților, \nDomnule prim-ministru Nicolae Ciucă, \nDomnule ministru Jean-Yves Le Drian, \nStimați invitați, \n                                                                                             33                                                                                          \n     \nExcelențele  Dumneavoastră,  doamnelor  și  domnilor \nambasadori, \nDragi colegi din Executiv și din Parlament, \nRomânia este Uniunea Europeană. \n Este o afirmație atât de simplă, dar care, după 15 ani, vedem \nși simțim, în viața de zi cu zi, înseamnă mult mai mult decât ne-am fi \nputut imagina atunci. \nEuropa a fost „acasă” pentru noi, românii, întotdeauna, chiar \ndacă aspirațiile noastre europene s-au împlinit abia în anul 2007. \nTocmai  de  aceea,  în  astfel  de  momente  precum  cel  al \nintegrării, deciziile au venit normal, natural pentru că sunt lucruri care \nne definesc ca nație, pentru că sunt lucruri care ne aparțin, pentru că \nsunt lucruri pe care cu toții ni le-am dorit. \nEuropa este aici, iar progresul României este în acești 15 ani \nevident, chiar dacă sunt - și trebuie să o spunem și să o recunoaștem - \nîncă foarte multe lucruri de făcut. \nFie  că  trăiești  într-un  oraș  modernizat  grație  fondurilor \neuropene, fie că tinerii studiază într-o universitate modernă sau mergi \nla o competiție sportivă, pe unul dintre stadioanele modernizate, fie că \nmergi  pe  o  autostradă,  pe  un  drum  reabilitat,  într-o  stațiune  cu \nobiective turistice realizate din bani europeni, ori într-o comună cu \nșcoli modernizate, în localități unde au fost introduse rețele de apă și \ncanalizare  sau  fie  că  întâlnești  antreprenori  care  au  putut  să  își \ndezvolte afaceri sau să-și instruiască angajații, vei afla atunci că foarte \n                                                                                             34                                                                                          \n     \nmulte  dintre  ele  au  fost  posibile  pentru  că  banii,  proiectele  și \nprogramele europene au funcționat în România. \nChiar și așa, bineînțeles, am fi putut avea o absorbție mult \nmai  mare  și,  cu  siguranță,  rezultatele  ar  fi  putut  fi  sau  ar  fi  putut \ndeveni spectaculoase. \nDin  fericire  pentru  noi,  dragi  colegi,  timpul  nu  este  încă \npierdut. \nLa fel cum vei afla, vorbind cu orice român, că libertatea de a \ncircula, de a călători și - un lucru foarte important - libertatea de a \nmunci în spațiul european, acest drept, au devenit pentru noi, românii, \nnormalități. Ne-am bucurat de ele, beneficiem de ele. \nÎn cei 15 ani de apartenență la Uniunea Europeană, România \ns-a bucurat de cea mai mare ascensiune economică din istoria ei. În \n2006, PIB-ul abia se apropia de 100 de miliarde de euro, iar în 2021 \nam făcut deja un salt de două ori și jumătate, ajungând la un PIB de \n240 de miliarde de euro. \nÎn  veniturile  românilor  vedem  aceeași  creștere.  În  2007, \nsalariul mediu abia atingea 300 de euro. Astăzi, în schimb, am ajuns la \nborna de 600 de euro. \nUniunea Europeană a fost în acești 15 ani un partener generos \nși  corect  cu  țara  noastră.  Am  primit  finanțări  din  partea  Uniunii \nEuropene de aproape 3 ori mai mult decât am contribuit - un plus de \n40 de miliarde de euro. \nPutem să ne uităm, de exemplu, la agricultură, unul dintre \ndomeniile care a avut cel mai mult de câștigat – pe lângă banii din \n                                                                                             35                                                                                          \n     \nproiecte, aproape 11 miliarde de euro au intrat direct în buzunarele \nfermierilor printr-un mecanism simplu și ușor de accesat, subvenția. \nPrin programele adresate tinerilor - Erasmus - zeci de mii de \ntineri din România au reușit să se formeze ca specialiști în universități \nde top din Europa. \nLa început, una dintre cele  mai importante priorități a fost \nreforma  justiției  și  lupta  anti-corupție.  Am  ajuns  astăzi  la  rezultate \npalpabile, chiar dacă sunt încă necesare anumite corecturi și reforme. \nPandemia, dragi colegi, ne-a arătat  și ea cât de importantă \neste solidaritatea europeană în momente de criză. Solidaritate care s-a \ntradus  în  acces  rapid  la  medicamente,  la  echipamente  medicale  și, \nbineînțeles, la vaccin. \nȘi poate cel mai important, privind acum spre viitor, avem \nacces pentru următorii ani la cel mai mare program de finanțare pentru \ndezvoltare - PNRR. \nTrebuie  să  facem  tot  ceea  ce  este  în  puterea  și  pasiunea \nnoastră, bineînțeles, pentru a împlini și a ne împlini noi, românii, în \nEuropa și pentru a deveni o forță, de ce nu? (Aplauze.) \nHai  să  lămurim  puțin  lucrurile...  (Aplauze.  Vociferări.)    - \nnimeni nu ne dă teme pentru a ne... (Aplauze. Vociferări.) \nHai să ne lămurim - nimeni nu ne dă teme în Europa și noi \nsuntem singurii responsabili de reușita noastră. \nRomânia  trebuie  să  aibă  curajul  de  a  deveni  influentă  în \ndeciziile europene, de a-și asuma proiecte ambițioase care să aducă un \nviitor mai sigur, mai bun și mai curat generațiilor viitoare. \n                                                                                             36                                                                                          \n     \nPe  lângă  prioritățile  clare  -  modernizarea  localităților,  a \neconomiei românești - țara trebuie să privească înainte, să investească \nîntr-un viitor sustenabil. \nTranziția  verde,  digitalizarea,  securitatea  energetică  sunt \nsubiecte  care  nu  trebuie  pierdute  din  vedere  și  care  fac  parte, \nbineînțeles, din proiectul nostru de viitor. \nAceastă nouă generație, sută la sută europeană, și cea care a \nreușit acum 15 ani integrarea în Uniune nu pot intra în conflict sau \nîntr-o  competiție,  este  absolut  necesar  să  colaboreze  pentru  că \nRomânia trebuie să fie parte a viitorului secol european. Depinde doar \nde noi. \nLa mulți ani României europene! (Aplauze.) \nDomnul Florin-Vasile Cîțu: \nMulțumesc, domnule deputat. \nDin partea Grupurilor parlamentare ale USR, domnul deputat  \nIlie Dan Barna. \nDomnul Ilie Dan Barna: \nExcelența Voastră, domnule ministru pentru Europa și afaceri \nexterne al Republicii Franceze, \nDomnilor prea excelenți președinți ai Camerei Deputaților și \nSenatului, \n(Râsete. Aplauze.) \nDomnule premier, \nDomnilor miniștri și doamnelor miniștri, \n                                                                                             37                                                                                          \n     \nStimați colegi, \nDragi invitați, \nVă  provoc  astăzi  la  un  exercițiu  de  imaginație  –  să  ne \nînchipuim  cum  ar  fi  fost  România  fără  structurile  europene  și \neuroatlantice. \nVă  invit  să  vă  uitați  la  ce  se  întâmplă  cu  statele  din  jurul \nnostru care au ratat acest tren. \nNiciuna  dintre  țările  din  regiune  care  au  ratat  aderarea  nu \npoate să spună astăzi că a avut o strategie înțeleaptă. Toate aceste țări \nse zbat astăzi în incertitudine și nesiguranță. \nRomânia, din fericire, la momentul acela, nu a ezitat. \nMai corect spus, de fapt, românii nu au ezitat. Pentru că statul \nnostru a tratat adesea integrarea neconvins și neentuziast, mai mult ca \nslogan decât ca angajament ferm. \nȘi, chiar dacă această ședință solemnă e cumva, ca o lecție la \nclasă, în care, având inspecție, fiecare vorbește frumos și politicos, ca \nsă  arătăm  ce  clasă  bună  suntem,  cred  că  o  imagine  realistă  despre \nacești  15  ani  ar  fi,  de  asemenea,  utilă  pentru  România  și  pentru \nEuropa. \nȘi o să punctez câteva lucruri. \nSpun  asta  pentru  că  politicienii  de  rit  vechi,  în  momentul \nintegrării, au înțeles că o lupă uriașă va veni asupra României, care va \nface foarte vizibile și nepotismul și corupția și incompetența. Și, din \nacest moment, în loc să aderăm cu premianții din centrul Europei, în \n                                                                                             38                                                                                          \n     \n2004, am reușit acest lucru alături de Bulgaria, doar în 2007. Dar a \nfost un lucru excelent. \nÎnsă  am  aderat  cu  tinicheaua  MCV  de  coadă.  Pentru  că \nreprezentanții  noștri,  ai  statului  român,  nu  au  fost  în  stare  să  dea \ngaranții că România va avea cu adevărat un stat de drept funcțional. \nAstăzi, astăzi, 15 ani mai târziu, încă suportăm această rușine. \nȘi, mai grav, dacă ne uităm la acțiunile Guvernului nostru, \nvedem că nu sunt semne că vom scăpa prea curând de această tinichea \nși nici de perspectiva de a intra în Schengen nu... ne îngrijorăm. \nInclusiv în această onorată adunare încă mai sunt oameni care \ncred și încearcă să ne convingă că „Secția Specială” de investigare și \nșantajare  a  magistraților  este  ceva  ce  poate  fi  păstrat,  în  ciuda \navertismentelor Comisiei Europene și a Comisiei de la Veneția. \nNu!  Nu,  dragi  colegi  și  invitați!  „Secția  Specială”  nu  face \ndecât  să  prelungească  MCV  și,  odată  cu  el,  imaginea  aceasta \npăcătoasă, dar reală, că în sânul clasei politice românești, inclusiv la \nvârful  ei,  nu  există  nici  voința  și  nici  putința  de  a  consolida  cu \nadevărat statul de drept în România, așa, european, cum îl pretindem. \nDoamnelor și domnilor, \nLa 15 ani de la aderarea la Uniunea Europeană, scopul nostru \nastăzi  ar  fi  trebuit  să  fie  o  integrare  mai  profundă  într-un  bloc \ncomunitar care, ne place sau nu, a început de ani de zile să vorbească \ndespre o Europă cu mai multe viteze. Și, în loc să mărim viteza, părem \ncă dorim cu tot dinadinsul să intrăm în marșarier. Nu e o metaforă, e \npurul adevăr pe care îl trăiesc cetățenii noștri. \n                                                                                             39                                                                                          \n     \nUitați-vă la exemplul cu eforturile de aderare la moneda euro! \nÎn  2016,  îndeplineam  4  din  cele  5  criterii  de  convergență. \nAstăzi, abia mai îndeplinim unul din ele. Iar șansa ca termenul anunțat \nde actualul ministru de finanțe - 2029 - să fie unul real este ridicol de \nmică. \nAproape  toate  Guvernele  care  s-au  succedat  de  la  aderare \nîncoace au preferat să pice în capcana ieftină a scandalurilor ieftine și \nzilnice, a scandalurilor populiste și au abandonat viziunea pe termen \nlung. \nO responsabilitate colectivă - să nu uităm din când în când să \nmai privim și dincolo de ziua de azi - lipsește cu desăvârșire. \nDacă nu ne înțelegem între noi pe aceste obiective importante \nnu rămâne prea multă speranță pentru România. \nV-o  spun  cu  toată  responsabilitatea  că  e  timpul  să  ne \nîntoarcem la obiective majore, să ne definim clar ce proiect de țară are \naceastă  generație.  Pentru  că  dacă  nu  o  facem,  o  să  ne  pierdem  în \ncontinuare inginerii și muncitorii și medicii, care aleg să meargă acolo \nunde Uniunea Europeană chiar funcționează. \nPentru mulți dintre compatrioții noștri - și o știți fiecare foarte \nbine  -  România  e  locul  în  care  se  mimează  reguli.  E  locul  acelui \npârdalnic „Merge și așa!”, țara în care dezastrul  este așteptat să se \nîntâmple. Oamenii, pe bună dreptate, s-au săturat și nu mai îndrăznesc \nsă mai spere. \nPlecarea fiecăruia dintre românii care aleg să trăiască în altă \nparte, indiferent de pregătirea sau aspirațiile lor, este un vot de blam la \n                                                                                             40                                                                                          \n     \nadresa administrațiilor publice - și centrale și locale - și avem astăzi \nmilioane de voturi de blam. \nAminteam  de  proiectul  de  țară.  Da,  aderarea  la  Uniunea \nEuropeană a fost un astfel de proiect reușit. Din păcate, ultimul mare \nproiect reușit. \nApoi,  ni  s-au  prezentat  diverse  propuneri,  pe  care  ne  tot \nchinuim  să  le  transformăm  în  reușite.  „România  Educată”  e  unul \ndintre ele. \nCât de ridicoli putem fi să vorbim de o Românie educată într-\no țară în care plagiatul a devenit aproape un standard! O țară în care \npână și femeia de serviciu trebuie să fie membră de partid ca să-și \npăstreze jobul! Sau la managementul Deltei numim persoane care nu \nau nicio legătură cu domeniul! \nTrebuie să înțelegem că din nou, din nou ni se oferă o mare \nșansă.  Mă  refer  la  PNRR,  la  acest  Plan  Național  de  Redresare  și \nReziliență. La cele 30 de miliarde pentru a avea autostrăzi, spitale, \nșcoli și o modernizare a administrației, care a intrat în secolul XXI cu \ndosar cu șină. \nSunt  deja  destule  semnale  de  alarmă  însă  cu  privire  la \njaloanele pe care ne-am angajat să le atingem. Și folosesc acest prilej \npentru  a  atrage  atenția  că  orice  ratare  se  calculează  în  bani  pentru \ndezvoltarea României. Și nu în puțini bani! \nDoamnelor și domnilor, \nEuropa  a  avut  și  încă  are  încredere  în  noi.  Prezența \nministrului  de  externe  al  Republicii  Franceze  este  un  foarte  bun \n                                                                                             41                                                                                          \n     \nargument. Încă ne mai acordă încredere. Una dintre dovezi este exact \nacest PNRR despre care am vorbit. \nRomânii însă nu mai au răbdare. Și vedem asta din sondaje în \ncare  încrederea  în  Uniunea  Europeană  crește,  iar  încrederea  în \ninstituțiile naționale stagnează sau scade. \nRomânii sunt sceptici când se uită spre această clădire de care \nsuntem atât de mândri și, dacă nu  schimbăm ceva repede, în curând și \nalții își vor pierde răbdarea și încrederea. \nCum să pretindem că avem un sistem educațional, de sănătate \nfuncțional când avem elevi de clasa a opta care nu înțeleg ce citesc? \nCum să pretindem că avem un climat economic cinstit când \nîn Parlament se pregătește să se pună ștampila pe un tun imobiliar așa \ncum este Romexpo? \nCum să pretindem că e stat de drept când judecătorii cinstiți \nsunt dați afară din Magistratură, sub pretexte ridicole? \nCum  să  pretindem  că  practicăm  democrația  când  sunt  unii \noameni din partide care amenință femei politicieni în cel mai josnic \nmod posibil? (Vociferări.) \nSă mai spun că avem aici colegi, în sală, care cred că e o idee \nbună să se asocieze cu indivizi care ne țin predici despre înțelepciunea \ndictaturii rusești? (Vociferări.) \nSe  întreabă  unii  cât  am  câștigat  de  pe  urma  aderării  la \nUniunea Europeană. \nPremierul a prezentat câteva cifre. \n                                                                                             42                                                                                          \n     \nÎn 2007, PIB-ul României era 120 de miliarde. Astăzi, la 15 \nani  după,  e  240.  Practic,  o  dublare  a  ceea  ce  înseamnă  beneficiul \nnostru, ca stat. \nDoamnelor și domnilor, \nAderarea la Uniunea Europeană a fost cel mai bun lucru care \ni s-a întâmplat României în ultimii 30 de ani. \nÎnsă,  doamnelor  și  domnilor,  dacă  ținem  seama  doar  de \ndrepturi, nu și de obligații, nu ar trebui să ne mirăm că vocea noastră \nlipsește din conversațiile mari. Nu ar trebui să ne mirăm că discuțiile \ndespre război și pace se poartă mai mult pe lângă noi, fără noi. \nNu e vina niciunei conspirații, ci doar a noastră. Când te ții de \ncuvânt doar pe jumătate, nu poți avea pretenția să fii luat în serios \nfoarte mult. \nȘi  s-a  promis  românilor  și  lumii  că  România  va  fi  o  țară \nprosperă și democratică. Am reușit doar parțial și foarte puțin. \nUniunea Salvați România este de la înființare un partid ferm, \npro-occidental,  pro-european  și  pro-democratic,  și  atunci  când  ne \nauziți  criticându-vă,  vă  asigur  că  asta  se  întâmplă  pentru  că  ne-am \nsăturat, alături de miile de români, ca dezvoltarea să se facă în ritm de \nmelc. Vrem ca România să se dezvolte rapid și în folosul cetățenilor. \nO  Românie  înscrisă  cu  încăpățânare  pe  drumul  acesta \neuropean folosește și cetățenilor ei și Europei. \nDragi colegi, \nTrăim de prea multă vreme întrebându-ne ca Ilie Moromete - \n„Niculae, unde mergem noi, domnule?”. \n                                                                                             43                                                                                          \n     \nHaideți  să  nu  ne  mai  întrebăm  și  să  trecem  la  acele  fapte \ndespre care doar vorbim! La faptele pentru care ne-am angajat atunci \ncând am aderat la Uniunea Europeană. \nPeste alți 15 ani, sper să nu mai căutăm România la coada \nclasamentelor țărilor dezvoltate din Europa! Le suntem datori cu acest \nlucru generațiilor actuale și generațiilor viitoare! \nVă mulțumesc. (Aplauze.) \nDomnul Florin-Vasile Cîțu: \nDin partea Grupurilor parlamentare AUR, timpul alocat - 10 \nminute, domnul senator Sorin Lavric. \nDomnul Sorin Lavric: \nVă mulțumesc, domnule președinte. \nDragi colegi, \nDomnule prim-ministru, \nDomnilor miniștri, \nÎntr-adevăr, suntem la o ședință solemnă, însă vă mărturisesc \ncă  e  o  mică  tortură  ca  să  vedem  atâția  politicieni  cum  vin  și \nrostogolesc aici, citind de pe hârtii, niște texte atât de convenționale, \nde protocolare și, firesc, plicticoase. \nDacă  v-aș  întreba  pe  fiecare  dintre  dumneavoastră  ce  ați \nreținut din ce s-a vorbit până acum, când tot timpul ați stat cu ochii în \ntelefon, mă îndoiesc că puteți să-mi spuneți. \nEu  sper  să  nu  vă  spun  niște  clișee,  așa  cum  au  făcut \nantevorbitorii mei. \n                                                                                             44                                                                                          \n     \nSingurul care a dat impresia că nu este un robot, rostogolind \ndiscursuri terne, a fost domnul Barna. \nȘi  sper  ca  dânsului  și  dumneavoastră  să  vă  răspund  la \nîntrebarea - unde mergem, încotro ne îndreptăm? \nȘi am să încerc să vă descriu lapidar viziunea Partidului AUR \nîn privința Uniunii Europene și a locului României în această Uniune. \nCu atât mai mult cu cât știți foarte bine că a devenit un laitmotiv ca \ndespre  cei  de  la  AUR  să  se  spună  că  sunt  eurosceptici,  că  sunt \nantioccidentali, că ni s-a cuibărit în cap ideea ROExit-ului, că trebuie \nmusai ca România să iasă din Uniunea Europeană. \nȘi,  firește,  ca  tacâmul  să  fie  complet,  domnul  Barna,  cu \n„înțelepciunea rusească” - noi, ce la AUR, suntem rusofili și, firește, \nputiniști. \nȚin să vă spulber toate aceste temeri și să vă spun din capul \nlocului - AUR este un partid pro-european, în mod răspicat... (Râsete. \nAplauze.) \nPăi, lăsați-mă să vă argumentez! (Vociferări.) \nEste un partid devotat valorilor... (Vociferări.) ...europene... \n(Râsete.) ...nici nu ne trece prin cap... (Vociferări.) ...să fim adepții \nROExit-ului pe care ni-l imputați atâta și cu atât mai putin... (Râsete.) \n...puțin... (Râsete.) ...nu putem să fim... (Râsete.) ...putiniști... (Râsete.)  \n...de vreme ce suntem în NATO. Știm prea bine că de fiecare dată \ncând am avut de-a face cu rușii lucrurile s-au sfârșit prost pentru noi. \nSuntem  în  tabăra  NATO  și  suntem  loiali  partenerilor  noștri.  Nici \nvorbă de a privi cu simpatie către Rusia. (Aplauze.) \n                                                                                             45                                                                                          \n     \nDa, locul României este în Uniunea Europeană, nu există altă \ndirecție,  este  singura  opțiune.  Dar  noi  când  spunem  „Uniunea \nEuropeană” ne gândim la acel proiect inițial pe care părinții fondatori \nai Uniunii Europene l-au avut în minte - este vorba de o coaliție, de un \nclub select de națiuni creștine și de state suverane. \nNiciun  antevorbitor...  (Aplauze.)  ...vorbind  despre  unitatea \nEuropei  și  despre  solidaritatea  Europei,  n-a  vorbit  despre  națiuni \ncreștine și despre state suverane. Nu s-a vorbit decât despre unitatea \nEuropei și atât. \nNu! AUR împărtășește proiectul inițial al părinților fondatori \n- al lui Adenauer, al lui Schuman, al lui Monnet - și anume o uniune \neuropeană  alcătuită  din  națiuni  creștine  și  state  suverane.  Este \nesențial... (Aplauze.) ... acest lucru. (Aplauze.) \nTocmai de aceea  suntem pro-europeni, domnule Barna sau \ndomnule Bulai,  chiar dacă vă stârnesc râsul!  Suntem pro-europeani \nîntr-o asemenea Uniune Europeană. \nFără suveranitatea statelor și fără religia creștină, Europa se \nduce de-a berbeleacul. \nVă  amintesc  simbolul  Uniunii  Europene.  Simbolul  Uniunii \nEuropene este cununa, diadema de 12 stele. Acele 12 stele nu se referă \nla  numărul  statelor,  că  suntem  27  de  state  în  Uniunea  Europeană. \nAcele stele se referă la cei 12 Apostoli și, în același timp, la Cununa \nMaicii Domnului. (Aplauze.) \n                                                                                             46                                                                                          \n     \nPărinții  fondatori  ai  Uniunii  Europene  erau  catolici \npracticanți. Ei credeau în Uniunea Europeană și erau încredințați că \nreligia creștină va fi un liant al Uniunii Europene. \nAcest  simbol  a  fost  votat,  a  fost  adoptat  de  către  părinții \nfondatori pe care i-am pomenit, pe 8 decembrie 1955. Pe 8 decembrie \n1955, când au votat, ei s-au gândit la această zi - de ce? - pentru că în \ncalendarul catolic, 8 Decembrie este Ziua Zămislirii Maicii Domnului. \nNu  ștergeți  din  memoria  românilor  acest  act  fondator  cu \nrezonanță creștină pentru că este esențial! \nVă spuneam că vă argumentez de ce nu suntem eurosceptici, \nba dimpotrivă, suntem pro-europeni și de ce suntem devotați valorilor \neuropene. \nCând  spunem  valori  europene  ne  referim  la  acel  canon \nvaloric  care  este  axat  pe  adevăr,  frumos  și  bine,  care  sunt  valori \ngrecești, iar acest canon valoric care a fost consacrat și verificat de-a \nlungul mileniilor stă pe 3 temelii, pe 3 piloni - filosofia greacă, dreptul \nroman și religia creștină. (Aplauze.) \nO Europă din care scoateți... (Aplauze.) ...aceste 3 temelii... \n(Aplauze.) ...nu va mai fi Europa pe care o gândim noi, cei de la AUR. \nPentru noi, progresul în Uniunea Europeană înseamnă să dăm \nviață  proiectului  și  valorilor  pe  care  le-au  avut  în  minte  părinții \nfondatori. Este esențial acest lucru. Asta înseamnă progres pentru noi. \nÎn  schimb,  dacă  progres  înseamnă  atingerea  unei  uniuni \neuropene înțelese ca un stat suprafederal, cu o singură capitală, cu un \n                                                                                             47                                                                                          \n     \nsingur  Parlament  și  cu  un  singur  președinte,  noi  nu  împărtășim  o \nasemenea idee. \nAmintiți-vă, vă rog, de precursorul doamnei Ursula von der \nLeyen!  Vă  mai  amintiți  de  el?  Jean-Claude  Juncker,  acel  grotesc \ndrăgălaș  președinte  al  Comisiei  Europene.  Vă  amintiți  când  se \nîmpleticea,  mort  de  beat,  și  era  ținut  de  colegi,  pentru  că,  nu,  se \nclătina? \nDacă Uniunea Europeană va fi privită ca un stat suprafederal, \ndestinul ei va fi destinul împleticirii lui Jean-Claude Juncker. (Râsete. \nAplauze.) \nPentru  noi,  singurul  viitor  este  cel  al  Uniunii  Europene \nînțelese  ca  un  club  select  de  națiuni  creștine  și  de  state  suverane. \nAltfel nu se poate, vom avea destinul acestui sinistru și foarte prost \npolitician care a condus, din păcate, Uniunea Europeană, mai mulți \nani. \nCred că am fost destul de limpede. \nÎn privința putinismului pe care ni-l tot imputați, v-am spus, \nde  vreme  ce  suntem  în  NATO  și  în  tabăra  aceasta,  suntem  loiali \npartenerilor noștri, nu se pune problema de a privi cu simpatie tendința \nimperialistă rusească. \nȘi nu ne  mai bănuiți că avem în spate cine știe ce agenții \nvenite de la Moscova! \nÎnchei  spunându-vă:  trăiască  România  într-o  Uniune  a \nnațiunilor creștine și a statelor suverane! \nVă mulțumesc. (Aplauze.) \n                                                                                             48                                                                                          \n     \nVoci din sală: \nBravo! Bravo! (Aplauze.) \nDomnul Florin-Vasile Cîțu: \nMulțumim pentru scuze și explicații. \nUrmează domnul deputat Daniel-Gheorghe Rusu. \nDomnul Daniel-Gheorghe Rusu: \nDomnule ministru francez pentru Europa și afaceri externe, \nDomnule prim-ministru al României, \nDomnilor miniștri, \nDomnilor președinți, \nStimați reprezentanți ai cultelor religioase, \nStimați invitați, \nStimați colegi senatori și deputați care ați mai rămas în sală, \nDrag popor român din Europa și de pretutindeni, \nVreau să vă transmit un salut sincer din partea Grupului pe \ncare îl reprezint și mai ales din partea unuia dintre președinți, care, cu \nregret, nu a putut să fie astăzi aici, domnul George Simion, dar a ținut \nsă vă salute, prin intermediul meu, și să vă roage să transmiteți, la \nrândul  dumneavoastră,  domnule  ministru,  un  salut  sincer  către \nDomnia Sa, Éric Zemmour, cel mai bun președinte pe care Franța îl va \navea din luna iunie încolo! (Râsete. Vociferări. Aplauze.) \nRespect  pentru  demnitatea  umană,  toleranță,  solidaritate, \nnediscriminare, libertate, democrație, egalitate, stat de drept, drepturile \nomului - sunt valori care au stat la baza constituirii Uniunii Europene \n                                                                                             49                                                                                          \n     \nși care sunt împărtășite de toate statele Uniunii Europene și așa ne \ndorim să și rămână. \nPoate unii cred că aderarea la Uniunea Europeană a venit așa, \nde la sine, pur și simplu. \nGreșit,  domnilor!  De  fapt,  a  fost  voința  poporului  român, \nsătul de comunismul umilitor și josnic al ultimelor zeci de ani și a \nunor lideri ai României, de a duce și de a îndrepta țara noastră către \nVest. \nA  fost  Cererea  oficială  de  aderare  la  Uniunea  Europeană, \nsemnată în iunie 1995, a fost Planul de la Snagov, lansat în anul 2000, \na fost Summitul din 1999 de la Helsinki și altele. Dar înainte de asta a \nfost  gândirea  strategică  a  unor  lideri  europeni  și  români,  în  orice \nlumină s-ar afla ei astăzi. \nUnde este România după 15 ani de la aderarea la Uniunea \nEuropeană?  Ce  am  câștigat?  Ce  am  pierdut?  Sau  încotro  mergem? \nSunt întrebări legitime pe care orice cetățean al Uniunii Europene de \nbună-credință și le poate pune. \nPIB-ul și bugetul țării, este adevărat, sunt duble, dacă nu mai \nmari, față de 2007, anul aderării. \nBanii  pentru  agricultură,  pentru  proiecte  de  infrastructură, \nsănătate, educație s-au dublat, la rândul lor. \nÎnsă  foarte  mulți  oameni  -  i-am  văzut  chiar  și  săptămâna \ntrecută, în Europa -, sunt nemulțumiți, deși țările în care locuiesc le \nconferă și le oferă o protecție socială deosebită, ei se simt părăsiți de \n                                                                                             50                                                                                          \n     \nGuvernul nostru și de oamenii noștri de stat. Ei trimit acasă către 3-4 \nmiliarde de euro, mai mult decât investițiile străine în România. \nSalariul mediu s-a dublat, puterea de cumpărare a românilor a \ncrescut până la un moment dat. \nDar noi toți ar trebui să fim mândri că facem parte dintr-o \nEuropă unită, în care drepturile să ne fie respectate. La fel, și valorile \ncreștine și morale. Să ne mândrim că facem parte dintr-o Europă a \npopoarelor  care  să  se  respecte  reciproc,  în  care  libera  exprimare  a \nopiniilor fiecăruia dintre noi să fie luată în considerare ca un lucru bun \nși constructiv, și nu ca un afront menit să dezbine  ceea ce  alții au \nreușit să clădească. \nRenunțând la metafore, trebuie să vă spun răspicat că cei 15 \nani  de  apartenență  la  Uniunea  Europeană  ne-au  adus  foarte  multe \navantaje, atât României, cât și poporului român, dar totuși, din varii \nmotive,  nu  am  reușit  să  facem  saltul  preconizat  pentru  a  avea  o \nadministrație  reală  și  prosperă,  o  dezvoltare  durabilă,  fără  decalaje \nîntre nivelul nostru de trai și nivelul de trai al concetățenilor noștri \neuropeni. \nNe dorim să stăm drept, să fim respectați și consultați în mod \negal, ca membrii celorlalte țări, la masa tratativelor și a negocierilor și \nnu  am  vrea  să  credem  vreodată  că  suntem  considerați  o  țară  și  un \npopor de o categorie inferioară. \nNu în ultimul rând, aș dori să reiterez faptul că Alianța pentru \nUnirea Românilor este o construcție politică pro-europeană și așa va \nrămâne atâta timp cât această relație a Uniunii Europene și a României \n                                                                                             51                                                                                          \n     \nse  bazează  pe  respect  reciproc  între  membrii  ei  și  atâta  timp  cât \nvalorile creștine și morale, precum și pilonii pe care a fost construită \naceastă fortăreață a națiunilor rămân ca temelie în gândirea și acțiunea \nliderilor ei. \nNe iubim poporul, iubim România și ne mândrim că facem \nparte din Europa. \nLa  mulți  ani...,  (Aplauze.)  ...România...,  (Aplauze.)  ...într-o \nEuropă... (Aplauze.) ...a tuturor... (Aplauze.) ...românilor... (Aplauze.)  \n...și a tuturor europenilor! (Aplauze.) \nMulțumesc. (Aplauze.) \nDomnul Florin-Vasile Cîțu: \nDin  partea  Grupurilor  parlamentare  ale  UDMR,  domnul \ndeputat Csoma Botond. \nDomnul Csoma Botond: \nDoamnelor și domnilor, \nStimați colegi,  \nStimate colege, \nStimați invitați, \nS-au  împlinit  15  ani  de  la  aderarea  României  la  Uniunea \nEuropeană. După 1990, intrarea în Alianța Nord-Atlantică și aderarea \nla Uniunea Europeană au fost obiectivele esențiale ale țării noastre. \nAderarea la Uniunea Europeană a însemnat pentru România o \nrecunoaștere, dincolo de granițele estului, un pas important pe drumul \n                                                                                             52                                                                                          \n     \nunei dezvoltări durabile și deschiderea spre un nou model social, spre \nnoi perspective în beneficiul tuturor cetățenilor acestei țări. \nAu trecut 15 ani în care am fost martorii unor transformări \nmajore. Au fost 15 ani de dezvoltare și de consolidare – dezvoltare și \nconsolidare  a  democrației,  firește!  -,  dar  trebuie  să  vă  spun  că  au \nexistat și anumite puncte nevralgice. Și aici m-aș referi în principal la \nanumite aspecte privind drepturile minorităților naționale din această \nțară. \nCel mai mare avantaj al aderării, în sens material, firește, au \nfost fondurile europene, menite să contribuie la dezvoltarea țării și la \nrecuperarea decalajelor față de statele cu vechime ale Uniunii, însă - \ntrebuie să spunem și chestia asta - România nu a reușit întotdeauna să \natragă  toate  sumele  alocate  de  Bruxelles,  situându-se  pe  ultimele \nlocuri între țările Uniunii la acest capitol. \nUn alt avantaj al cetățenilor din România este libera circulație \nîn spațiul UE, dar, în același timp, acest fapt a însemnat și plecarea a \nmilioane de cetățeni români să lucreze în alte țări europene. \nCa orice membru al Uniunii Europene, România are drepturi, \ndar și obligații, față de toți cetățenii ei, însă nu întotdeauna au fost \nrespectate aceste obligații asumate. \nRomânia încă așteaptă intrarea în spațiul Schengen, deziderat \ncare, în acest moment, se situează la nivelul de promisiuni. \nCu toate acestea, însă, după 15 ani, România susține ferm că \nnu  există  alternativă  la  această  Uniune  politică  și  economică.  Însă \ntotul evoluează și într-o direcție pentru care și noi,  cetățenii țărilor \n                                                                                             53                                                                                          \n     \nmembre, suntem responsabili. De aceea, când vorbim despre viitorul \nUniunii Europene, este nevoie de un dialog amplu și de implicare. \nPentru că, stimați colegi, trăim vremuri complicate. Pandemia \nde  coronavirus  ne-a  afectat  grav,  ne-a  dat  multe  lecții,  însă  datoria \nnoastră  este  să  învățăm  din  faptul  că  Uniunea  Europeană,  țările \nmembre, nu au fost suficient de pregătite și nu am avut un răspuns \nprompt în fața acestei situații fără precedent. \nTrebuie  să  învățăm  și  din  lecțiile  trecutului  cu  privire  la \nistoria și dezvoltarea Uniunii Europene. În fața provocărilor vechi și \nnoi,  pe  baza  unor  valori  democratice  solide  și  libertăți  comune, \nUniunea Europeană trebuie să sprijine statele membre acolo unde este \nnevoie  și  cât  este  nevoie,  cu  delimitarea  clară  a  competențelor \nexercitate în comun și a competențelor ce revin fiecărui stat membru. \nCooperarea statelor  membre  ale UE trebuie să rămână una \npragmatică, orientată spre dezvoltarea comună a societăților noastre și \nîntărirea poziției Uniunii pe scena globală. \nPoate ne-am fi descurcat mult mai bine pe plan global dacă \nam fi avut o politică externă mai bine coagulată. Și poate am fi putut \nsă evităm o serie de pericole dacă am avea o armată europeană de \nanvergură. \nUDMR  salută  președinția  franceză  la  Consiliul  Uniunii \nEuropene  și  în  special  eforturile  depuse  de  Franța  în  vederea \nconsolidării  și  dezvoltării  proiectului  armatei  europene,  un  proiect \ndificil, dar, credem noi, în același timp foarte necesar. \nStimați colegi, \n                                                                                             54                                                                                          \n     \nSunt câteva lecții pe care trebuie să le învățăm, avem nevoie \nde o colaborare mai strânsă între actorii politici, atât pe plan intern, cât \nși în cadrul forului comunitar. \nÎntr-adevăr, este mult mai ușor să explici ce nu este Uniunea \nEuropeană, decât ceea ce este. Dacă vă amintiți, fostul președinte al \nComisiei Europene, Jacques Delors, a denumit Uniunea Europeană, \naceastă construcție, „un obiect politic neidentificat”. Avem deci în față \no construcție originală, fără precedent și fără corespondent în lume. \nUniunea  Europeană  trece  dincolo  de  cadrul  de  concepte  politice \ntradiționale. Ea este o valoare unică, iar noi,  ce îi suntem cetățeni, \ntrebuie să o apreciem și să ne străduim să o dezvoltăm. \nCa  stat  membru  al  Uniunii  Europene,  trebuie  să  putem \nasigura calitatea vieții cetățenilor noștri și, în acest sens, trebuie să ne \nasigurăm că deținem suficientă putere economică și strategii care să \nfie concretizate în planuri concrete, în planuri de acțiune cu termene \nclare.  Astfel,  rolul  actorilor  economici  este  foarte  important  și, \nadăugând  politici  sociale  viabile  și  strategii  de  dezvoltare  durabilă, \nimplementarea responsabilă a acestora, cu siguranță se vor înregistra \nrezultate. Iar rezultatele se măsoară în siguranța, bunăstarea și nivelul \nde trai al cetățenilor noștri și, în același timp, putem asigura un viitor \nsigur generațiilor următoare. \nAcum, când tendințele extremiste se accentuează - și trebuie \nsă vorbim și despre acest fenomen, stimați colegi,  - iar la frontiera \nestică a Uniunii sunt încercări de a declanșa un conflict armat, credem \ncă este nevoie de mai multă unitate și de dialog. \n                                                                                             55                                                                                          \n     \nÎn ceea ce privește creșterea tot mai vizibilă a partidelor de \nextremă dreapta, trebuie să ne punem câteva întrebări, stimați colegi: \ncare  sunt  motivele  pentru  care  oamenii  sunt  deschiși  la  asemenea \nretorici?  Unde  a  greșit,  eventual  –  poate  că  a  greșit  –  și  Uniunea \nEuropeană? Este oare departe de cetățeni, pare netransparentă? \nUnde am greșit noi, politicienii? \nCred că la aceste întrebări trebuie să ne gândim și trebuie să \nîncercăm să formulăm un răspuns cât de cât concludent și bazat pe \nargumente. \nRomânia și-a exprimat ferm poziția în regiune prin susținerea \nunei Uniuni Europene stabile atât din punct de vedere economic, cât și \ngeopolitic. \nReiterez, Uniunea Europeană reprezintă o valoare unică, iar \nnoi,  cetățenii  săi,  avem  datoria  să  o  păstrăm  și  să  contribuim  la \ndezvoltarea ei. Avem datoria morală să o apărăm, ca să nu cadă pradă \ncelor ce vor să o distrugă, deși susțin altceva. \nÎnsă  toate  acestea  nu  înseamnă  că  nu  ne  putem  strădui  să \nîmbunătățim Uniunea noastră. Și noi, cetățenii europeni, ne dorim o \nUniune  Europeană  tot  mai  perfectă,  mai  apropiată  de  cetățeni,  și, \nsigur, mai implicată în viața noastră cotidiană. \nRomânia, prin obligațiile asumate odată cu aderarea la UE \nacum  15  ani,  își  propune  să  contribuie  la  consolidarea  acestei \nconstrucții  europene  și  să  contribuie  la  protejarea  ei  în  fața  tuturor \npericolelor  ce  apar  pe  parcurs.  O  putem  face  noi,  cetățenii,  noi, \ndecidenții, și o putem face noi, cetățenii europeni. \n                                                                                             56                                                                                          \n     \nVă mulțumesc, stimați colegi, pentru atenție. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  Grupului  parlamentar  al  minorităților  naționale, \ndomnul deputat Ovidiu Victor Ganț. \nDomnul Ovidiu Victor Ganț: \nVă mulțumesc frumos. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule  ministru pentru Europa și al afacerilor externe al \nRepublicii Franceze,  \nDoamnă, domnilor miniștri, \nDoamnelor și domnilor ambasadori, \nStimați invitați, \nDoamnelor și domnilor senatori și deputați,  \nAm  avut  inițiativa  organizării  acestei  ședințe  festive  de \nsărbătorire a 15 ani de la aderarea României la Uniunea Europeană, \npentru că acest eveniment reprezintă în opinia noastră, a deputaților \ndin Grupul parlamentar al minorităților naționale, un moment crucial \nîn istoria României. El este șansa unică de a reînnoda relația noastră \nde apartenență ca națiune la lumea occidentală, o năzuință istorică, \nmanifestată  permanent,  începând  cu  secolul  al  XIX-lea  în  Țările \nRomâne. Principalii intelectuali și politicieni români ai acelui secol au \n                                                                                             57                                                                                          \n     \nstudiat  la  universități  franceze,  germane,  austriece  sau  italiene, \npromovând  ulterior  în  țară,  în  mod  asiduu,  valorile  civilizației \noccidentale. \nLa  sfârșitul  anilor  ʾ30,  tot  acest  proces  de  integrare  și \ndezvoltare a României ca parte a spațiului de valori europene a fost \ncurmat brusc de instaurarea succesivă a fascismului și comunismului, \ndublată de pierderea unei părți a teritoriului național și impunerea unui \nfel  de  a  gândi  străin  de  orice  tradiție  de  la  noi.  A  fost  o  perioadă \nîntunecată  din  istoria  noastră,  atunci  când  am  avut  parte  doar  de \ndictaturi de tip fascist și comunist, cu tot reculul pe care acestea l-au \nadus în plan uman, social și economic. \nDin  fericire,  național-comunismul  a  luat  sfârșit  datorită \nRevoluției  din  decembrie  1989  și  sacrificiului  pe  care  l-au  făcut \ncetățenii țării noastre atunci, indiferent de apartenența lor etnică sau \nreligioasă, creștini, evrei sau musulmani. \nA urmat o perioadă foarte grea, marcată de crize sociale și \neconomice - mineriade, falimentul economiei socialiste, hiperinflație -\npe care am depășit-o cu greu, dar care s-a terminat prin două realizări \nmajore:  intrarea  în  NATO  și  Uniunea  Europeană.  Au  fost  două \nmomente  de  consens  național,  de  altfel  foarte  rare  în  politica \nromânească. Să reamintim faptul că Tratatul de aderare la Uniunea \nEuropeană  a  fost  ratificat  în  unanimitate  de  către  Parlamentul \nRomâniei.  În  ceea  ce  ne  privește,  am  susținut  activ  demersul,  prin \nrelațiile pe care le avem cu țările membre de care suntem legați prin \nlimbă și cultură. \n                                                                                             58                                                                                          \n     \nAstfel s-a deschis calea spre o democrație de tip occidental și \no dezvoltare economico-socială fără precedent. \nȘi  perioada  de  preaderare,  de  adoptare  a  legislației,  de \npreluare  a  aquis-ului  comunitar  și  de  transformare  instituțională \ntrebuie  amintită  ca  fiind  un  efort  comun  al  tuturor  forțelor  politice \nproeuropene  și  evident  al  Parlamentului  României,  ca  expresie  a \nsuveranității  națiunii  române.  Ne-am  asumat  toate  prevederile  din \ntratatul de aderare, inclusiv ceea ce scrie în art. 148 din Constituția \nRomâniei,  alin.  (2):  „Ca  urmare  a  aderării,  prevederile  tratatelor \nconstitutive  ale  Uniunii  Europene,  precum  și  celelalte  reglementări \ncomunitare  cu  caracter  obligatoriu,  au  prioritate  față  de  dispozițiile \ncontrare  din  legile  interne,  cu  respectarea  prevederilor  actului  de \naderare”.  \nPentru că niciodată aici nu s-au reliefat două aspecte, doresc \nsă  o  fac  eu  astăzi,  pentru  că  le-am  trăit  în  mod  nemijlocit.  Regret \nabsența domnului profesor doctor Vasile Pușcaș, negociatorul șef al \nRomâniei, care a reușit, împreună cu echipa sa, să finalizeze la timp \nnegocierile  de  aderare  în  decembrie  2004  și  doresc  să-i  mulțumesc \npublic pentru această realizare, care a permis semnarea tratatului de \naderare în timp util, pentru respectarea termenului de 1 ianuarie 2007. \nAl  doilea  aspect  pe  care  doresc  să-l  amintesc  este  munca \nechipei  de  observatori  la  Parlamentul  European,  într-un  efort \ntranspartinic, dar și multietnic al delegației noastre. \nA fost o onoare deosebită pentru mine faptul că, desemnat \nfiind de către Grupul parlamentar al minorităților naționale, am făcut \n                                                                                             59                                                                                          \n     \nparte  din  delegație,  alături  de  alți  parlamentari  români,  care  își \ncontinuă și astăzi activitatea parlamentară: doamnele senator Roberta \nAnastase și Gabriela Crețu și domnii senatori Vasile Dîncu și Titus \nCorlățean.  Împreună  am  reușit  să  combatem  prejudecăți  și  să \nschimbăm  opinii  asupra  aderării  țării  noastre,  inclusiv  votul  unor \nîntregi delegații naționale din grupurile noastre politice asupra acestui \nsubiect, de la avizul conform, unde a fost împotrivă, la ultimul raport \nMoscovici,  unde  a  fost  pentru.  Am  convingerea  că  sunt  în \nasentimentul colegilor mei, foști observatori, față de cele afirmate.  \nMomentul  aderării  la  1  ianuarie  2007  a  fost  sărbătorit  la \nBucurești  împreună  cu  ministrul  federal  de  externe  al  Germaniei, \nFrank-Walter Steinmeier, astăzi președinte federal, care asigura la data \nrespectivă  președinția  Consiliului  Uniunii  Europene.  Din  păcate, \nseparat:  într-un  loc  cu  președintele  României,  în  alt  loc  cu  prim-\nministrul de atunci. Un semn de rău augur pentru ce avea să urmeze \natât  în  politica  internă,  cât  și  în  ceea  ce  privește  demersul  politic \neuropean al României. \nPoate că acum, la 15 ani după, vom înțelege ce mare rău îl \nreprezintă permanentele disensiuni și crize politice. \nMă  bucur  să  sărbătorim  astăzi  15  ani  de  la  aderare,  în \nprezența  ministrului  de  externe  al  Franței,  domnul  Jean-Yves  Le \nDrian, într-un arc peste timp simbolic și doresc să-i mulțumesc în mod \ndeosebit  pentru  efortul  de  a  fi  alături  de  noi.  Vedem  în  prezența \nDomniei Sale un nou gest de prietenie al Franței față de România.  \nDoamnelor și domnilor, \n                                                                                             60                                                                                          \n     \nReconcilierea  franco-germană  reprezintă  fundamentul \nUniunii  Europene  de  astăzi.  Cred  că  Robert  Schuman  și  Konrad \nAdenauer  ar  fi  mândri  de  cele  realizate,  însă  ar  exprima  și  unele \nnemulțumiri legate de Uniunea Europeană. \nDespre acestea din urmă doresc să vă vorbesc. Am pierdut \nrecent un membru, Marea Britanie, care într-un demers unilateral a \ndecis  să  ne  părăsească  -  lucru  pe  care  îl  regret.  Avem  tot  felul  de \nexcepții și opt out-uri pentru anumiți membri. Nu se respectă întocmai \ntratatele,  birocrația  rămâne  sufocantă,  uneori  există  un  tratament \ndiferențiat aplicat unor state membre sau opinii grav divergente între \nanumite state membre, în chestiunea valorilor fundamentale care stau \nla baza construcției europene. \nDoresc  să  fac  apel  la  solidaritate  și  echitate  în  interiorul \nUniunii  Europene,  foarte  bune  exemple  fiind  lupta  împotriva \npandemiei și finanțarea planurilor naționale de redresare și reziliență \nale statelor membre. \nTotuși, cred că a venit timpul să punem capăt discriminării la \ncare este supusă România, prin neacceptarea în spațiul Schengen, deși \nam  investit  sute  de  milioane  de  euro  în  aplicarea  sistemului  și  în \npofida faptului că din 2011 satisfacem criteriile de aderare. Această \nstare de fapt nu face decât să scadă încrederea cetățenilor români în \nUniunea  Europeană,  afectând  libera  circulație  a  persoanelor  și  a \nbunurilor. \nTotodată  pledăm  ca  pe  baza  unor  rezultate  concrete  – \nsubliniez, pe baza unor rezultate concrete – pe care le va obține țara \n                                                                                             61                                                                                          \n     \nnoastră în perioada următoare să se încheie aplicarea mecanismului de \ncooperare  și  verificare.  În  ceea  ce  ne  privește,  vom  susține  orice \nmăsură legislativă necesară în acest sens. \nSper să ne facem și noi treaba în plan intern și să ducem la \nbun  sfârșit  reformele  anunțate:  modificarea  Constituției,  reforma \nadministrativă,  în  sensul  aplicării  în  mod  real  a  principiului \nsubsidiarității și al unei descentralizări mult clamate în anii din urmă, \ndezvoltarea infrastructurii rutiere și feroviare, a celei din sănătate și \nînvățământ, a digitalizării etc. \nNe  dorim,  totodată,  ca  procesul  de  extindere  al  Uniunii \nEuropene în Balcanii de Vest să fie dinamizat, permițând oamenilor \ndin regiune să se bucure de șansa de a fi cetățeni ai Uniunii Europene, \ndiminuând în același timp influențe externe nefaste asupra regiunii.  \nSperăm că președinția Franței a Consiliului Uniunii Europene \nsă ne ajute în rezolvarea unei părți din aceste probleme, respectiv să \naducă progrese importante la aceste capitole. \nConform unui sondaj recent, încrederea cetățenilor români în \nUniunea Europeană este în continuare la una din cele mai înalte cote \ndin statele membre, iar în ceea ce privește încrederea lor în alte state \nde pe mapamond Germania este pe locul întâi, iar Franța pe locul trei. \nDoamnelor și domnilor, \nÎn concluzie, avem convingerea că apartenența României la \nUniunea Europeană este garanția pentru noi de a beneficia de pace, \ndemocrație  și  bunăstare  și  deci  Grupul  parlamentar  al  minorităților \n                                                                                             62                                                                                          \n     \nnaționale  va  continua  să  susțină  necondiționat  demersurile \nproeuropene ale României. \nVă mulțumesc frumos pentru atenție. (Aplauze.) \nDomnul Florin-Vasile Cîțu: \nMulțumim, domnule deputat. \nTot  din  partea  Grupului  parlamentar  al  minorităților \nnaționale, domnul Silviu Vexler.  \nDomnul Silviu Vexler: \nDoamnelor și domnilor, \nAm  învățat  și  am  crezut  întotdeauna  în  faptul  că  Uniunea \nEuropeană este construită pe șase valori fundamentale: respect pentru \ndemnitatea  umană,  libertate,  democrație,  egalitate,  stat  de  drept, \nrespectarea drepturilor omului, inclusiv cele ale minorităților. \nȘi  îmi  aduc  aminte,  în  acest  moment,  înmormântarea \ndoamnei  Simone  Veil,  prima  femeie  președinte  a  Parlamentului \nEuropean,  reprezentând  Franța,  supraviețuitor  al  lagărelor  de  la \nAuschwitz și Bergen-Belsen, și  mai ales un fragment din cuvintele \nspuse de președintele Macron, respectiv că este aici „pentru a exprima \no imensă recunoștință, în numele poporului francez, pentru unul din \ncei mai iubiți copii ai săi”. \nTotuși, în acest moment deosebit, aniversar, și care ar trebui \nsă fie vesel, domnule ministru Le Drian, doamnă ambasador Auer, îmi \ncer scuze și regret că a trebuit să fiți martor la declarațiile mistico-\nreligioase  ale  unui  coleg  care  atunci  când  nu  elogiază  criminali  de \n                                                                                             63                                                                                          \n     \nrăzboi și nu neagă Holocaustul, încearcă să șteargă din viziunea unei \nEurope moderne existența comunităților musulmane și evreiești. \nDomnule  senator  Lavric,  cu  toată  dorința  dumneavoastră, \nregret! \nSuntem aici și vom continua să fim aici, cu aceeași demnitate \ncu  care  am  contribuit  întotdeauna  la  construirea  și  modernizarea \nUniunii Europene. \nÎmi cer scuze pentru această intervenție! \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  deputaților  și  senatorilor  neafiliați,  doamna \nsenator Diana Șoșoacă. (Rumoare.) \nDoamna Diana Iovanovici-Șoșoacă: \nVă  mulțumesc.  (Este  îmbrăcată  în  ie  și  poartă  drapelul \nRomâniei pe umeri.) \nNu  credeam  că  arborarea  steagului  României  vă  va  stârni \natâtea  râsete!  Este  rușinos,  dar  ce  poți  să  îi  ceri  unui  astfel  de \nParlament?! \nMi  s-a  părut  inoportună  intervenția  domnului  Vexler,  în \ncondițiile în care nici măcar nu i s-a pronunțat numele! Mă fac și eu \navocatul domnului Lavric, pro bono, de data asta! \n                                                                                             64                                                                                          \n     \nSuntem la o aniversare de 15 ani și am auzit aici discursuri \ncare  mi-au  adus  aminte  de  Congresul  al  XIV-lea  al  Partidului \nComunist Român. \nMă așteptam la ceva mai mult din partea dumneavoastră, mai \nales că unii aveți vreo trei-patru legislaturi pe aici, deci ați putea cel \npuțin să învățați să nu mai citiți de pe hârtie, ci să și aveți un pic de \ninspirație pentru a purta discursuri. \nNu am auzi însă... elogii, bunăstare, deci trăim într-adevăr în \nlumi paralele. \nPoporul român trăiește într-o lume pe care dumneavoastră nu \no vedeți. Uniunea Europeană s-a format - și era bine cum s-a format - \npentru a avea o dezvoltare economică bună, să existe bunăstare, pentru \na concura Statele Unite ale Americii. Din păcate, după 15 ani în care \nni se spune că suntem parteneri egali ai statelor Uniunii Europene, nu \navem acces în Schengen. În schimb, avem firme austriece care ne-au \npreluat cam tot ce înseamnă petrol, gaz, bogății, avem firme franceze \ncare ne-au luat alte bogății, avem firme italiene care ne-au luat alte \nbogății. Nu e prost cine le ia, e prost cine le dă! În toți acești 15 ani, \nRomânia a pierdut cel mai mult. Da, într-adevăr, avem posibilitatea să \nne plimbăm în afara granițelor țării, dar, - ce să vezi?! - avem peste 10 \nmilioane de români în afara granițelor țării. Suntem țara cu cea mai \nmare migrație pe timp de pace, iar românii noștri sunt discriminați în \nUniunea Europeană! Nu am văzut ambasadele României că se luptă \npentru români și n-am văzut nici UE că se luptă pentru români, care \nsunt cetățeni egali în drepturi cu ceilalți cetățeni ai statelor europene. \n                                                                                             65                                                                                          \n     \nMai mult decât atât, în ultimii doi ani suntem siderați, mai \nales noi, juriștii, să vedem cum drepturile și libertățile fundamentale, \natât  din  Carta  drepturilor  omului,  dar  și  din  Carta  europeană  a \ndrepturilor  fundamentale  ale  Uniunii  Europene,  sunt  încălcate  cu \nobstinație! Se încalcă orice drept, în numele unui interes colectiv s-au \nanulat drepturile personale, ceea ce nu poate fi admis, pentru că asta \nfăceau comuniștii. \nNe-am  întors  în  timp,  iar  Uniunea  Europeană,  dacă  nu  se \ntrezește, va rămâne fără foarte multe state pentru că, îmi pare rău să o \nspun, nu că o doresc eu, eu încă mai cred că Uniunea Europeană poate \nsă se trezească și să revină la ceea ce a început. Dar 60% din români \nîși doresc ROExit. Atenție foarte mare! Și aveți grijă că anul acesta, \ndoamnelor  de  la  PNL  care  doriți  să  fiți  judecător  la  Curtea \nConstituțională și trageți sfori pentru acest lucru, pentru că vi s-a cerut \nsă anulați Constituția României în favoarea dreptului european. Așa \nceva... îi spun Uniunii Europene: „Pe aici nu se trece!”. Constituția \nRomâniei este cea mai de preț lege. În Constituție se află drepturi și \nlibertăți fundamentale europene. Respectăm dreptul european - dreptul \neuropean  poate  fi  cel  mult  complementar  -,  dar  nu  să  fie  superior \nConstituției României! \nMai mult decât atât, ...(Vociferări.) \nLăsați,  doamnă,  că  n-o  să  vă  aleagă  nimeni  la  Curtea \nConstituțională! \nMai mult decât atât... \n                                                                                             66                                                                                          \n     \nDoamna  Scântei,  lăsați,  că  știm...  Știți,  cu  milionul  ăla  de \neuro într-un an! \nVreau  să-i  amintesc  Uniunii  Europene  ce  înseamnă  aceste \nmotive de pe o ie românească. (Arată pe ia pe care o poartă.)  \nDa, fă-ți cruce! Poate așa vei deveni creștin, domnule! \nAceste  motive  sunt  milenare.  Aici,  pe  pământul  acesta \nromânesc,  s-au  descoperit  plăcuțele  de  la  Tărtăria,  primul  scris  din \nlume. Nici nu se inventase civilizația sumeriană! (Râsete.) \nAici... \nAșa este! Râdeți! Prostul râde când nu știe! \nPuneți mâna pe carte și citiți, că ați făcut de râs Parlamentul \nRomâniei!  \nPentru  România  steagul  României  este  acesta!  (Arată \ndrapelul.) Alt steag nu există! Pentru acest tricolor s-a murit! Și să-i \nmai  aducem  aminte  Uniunii  Europene  de  cruciadele  creștine,  când \ndomnitorii români stăteau aici de pavăză, astfel încât țările Europei să \nse dezvolte și să-și înalțe catedrale, unde acum ori sunt închise, ori \nsunt baruri și restaurante! \nUniunea Europeană trebuie să se trezească!  \nUitați-vă cum Ursula von der Leyen este într-un dosar penal \npentru contracte cu Pfizer! \nAți adus vaccinarea obligatorie ca unic drept și unică condiție \npentru a trăi! \nDomnul Florin-Vasile Cîțu: \nDoamnă senator, vă rog să vă îndreptați către sfârșit... \n                                                                                             67                                                                                          \n     \nDoamna Diana Iovanovici-Șoșoacă: \nO să mă îndrept către sfârșit, sfârșitul dumneavoastră! \nDomnul Florin-Vasile Cîțu: \nCele 10 milioane de români din străinătate vă mulțumesc. \nDoamna Diana Iovanovici-Șoșoacă: \nȘi voiam să vă mai spun un lucru. Pentru toți cei din Uniunea \nEuropeană care solicitați să ne vaccinăm și nu ne mai lăsați nici să \nrespirăm decât dacă ne vaccinăm: Dumnezeu nu este vaccinat și nu va \nfi niciodată! \nTrăiască România liberă și suverană! (Aplauze.) \nDomnul Florin-Vasile Cîțu: \nDin  partea  Grupului  parlamentar  al  PNL,  doamna  senator \nAlina Gorghiu. \nDoamna Alina-Ștefania Gorghiu: \nBună seara, stimați colegi! \nStimați invitați, \nÎntotdeauna  populismul  are  un  nume!  Dar  vă  asigur  că \nultimele minute vor fi ale unui discurs proeuropean, onest și autentic. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule ministru Le Drian,  \nStimată doamnă ambasador a Republicii Franceze,  \nStimați colegi, \n                                                                                             68                                                                                          \n     \n1 ianuarie 2007 a fost, într-adevăr, un moment de excepție \npentru noi toți și sunt, așa cum spuneau toți colegii mei, 15 ani  de \nUniune Europeană pentru România. \nCa națiune europeană, am aderat la un proiect politic care are \nla bază valori precum demnitatea, statul de drept, libertatea, egalitatea, \ntoleranța și, poate cel mai important dintre toate acestea, respectarea \ndrepturilor omului. Mult mai recent, spiritul Declarației de la Sibiu, \nadoptată în mai 2019, în România, a consfințit ceea ce este Europa de \nastăzi - o uniune a valorilor și a libertăților. \nStimați colegi senatori,  \nStimați colegi deputați, \nRezultatele  la  care  au  ajuns  statele  membre  ale  Uniunii \nEuropene, datorită integrării europene, vorbesc de la sine. Și pentru \nRomânia acest lucru a însemnat o creștere de aproape trei ori a PIB-\nului României, o creștere de patru ori a PIB-ului pe cap de locuitor, \nam beneficiat de fonduri europene pentru dezvoltare cu peste 46 de \nmiliarde  de  euro  mai  mult  decât  a  contribuit  România  la  bugetul \nUniunii, iar expresia „din fonduri europene” aduce multă mândrie și \ncertifică un lucru necesar și bine făcut. \nA fi european înseamnă însă multe lucruri, unele extrem de \nsimple, unele însă ceva mai complicate și provocatoare. \nCertificatul verde este un proiect european. \nDrepturile minorităților, de orice fel ar fi aceste minorități, și \ntoleranța, sunt valori europene. \nLa fel și respingerea discriminării și a excluziunii sociale. \n                                                                                             69                                                                                          \n     \nRespectarea  principiului  supremației  dreptului  european  în \ndomeniile stabilite prin tratate și cedarea de suveranitate, da, sunt, de \nasemenea,  principii  de  bază  ale  ideii  unității  europene.  La  fel  și \nrespectarea deplină a deciziilor Curții de Justiție a Uniunii Europene. \nNu poți, stimați colegi, să fii astăzi european o zi și a doua zi \nsă-ți  dai  haina  jos,  deși  mai  vedem  lucrul  acesta  în  discursuri  din \npricina populismului. Și atunci, în loc de oameni politici de stat, în loc \nde oameni politici înțelepți, vizionari, vezi lideri populiști care se bat \ncu  pumnul  în  piept,  nu  doar  în  România,  riscând  destrămarea \nproiectului european.  \nAcum, când lumea întreagă se confruntă cu noi și noi crize de \nsănătate,  economice,  ecologice,  tensiuni  geopolitice,  România  vă \nasigur că va contribui din plin la proiectul viitorului Europei.  \nVom  avea  o  Uniune  mai  puternică,  mai  rezilientă,  mai \nconvergentă, mai solidară. Și când vorbim de viitor trebuie să știm \nlimpede că avem ca stat european și obligații, dar avem și drepturi. \nSunt speranțe puse în 2007 și unele dintre ele încă nematerializate.  \nVorbea colegul nostru de la UDMR despre aderarea la spațiul \nSchengen. \nDa, este un drept al României, îndeplinim de mult timp toate \ncriteriile și condițiile tehnice și îi rugăm pe partenerii europeni să țină \ncont de acest lucru și să ne sprijine în acest demers al României.  \nȘi adoptarea monedei euro este un alt proiect pentru care ne \npregătim și probabil că o să ne pregătim mai serios de acum încolo. \n                                                                                             70                                                                                          \n     \nDeși  în  acești  15  ani  au  existat  foarte  multe  provocări, \nRomânia rămâne în continuare, în ciuda celor pe care le-ați auzit mai \ndevreme, una dintre cele mai favorabile țări pentru construcția Uniunii \nEuropene. \nUn  sondaj  recent,  de  acum  două  zile,  arată  că  peste  75% \ndintre români susțin în continuare proiectul european. \nDa,  e  îmbucurător  că  noi,  românii,  credem  în  această \nconstrucție,  iar  eu,  ca  un  cetățean  proeuropean  convins,  cred  că  și \nEuropa își va onora la rândul său toate obligațiile față de România. \nVă mulțumesc, stimați colegi, pentru această oportunitate. \nMulțumesc, domnule ministru, Excelență, pentru îngăduință. \nO seară plăcută! (Aplauze.) \nDomnul Florin-Vasile Cîțu: \nMulțumim, doamnă senator. \nDoamnelor și domnilor,  \nAm încheiat intervențiile. \nMulțumindu-vă pentru participare, vă rog să-mi permiteți să \ndeclar închisă ședința solemnă – așa se voia – comună a Senatului și \nCamerei Deputaților. \nVă mulțumesc.  \n \nȘedința s-a încheiat la ora 19.43. \n \n \n \n "
    },
    "15": {
        "start_text": "Domnul Ilie Dan Barna:",
        "start_index": -1,
        "end_text": "Domnul Florin-Vasile Cîțu:",
        "end_index": -1,
        "text": "                                                                     1                                                                                          \n     \n02 februarie 2022 – ședință comună \n \n \nS U M A R \n \n1.  Alocuţiuni consacrate aniversării a 15 ani de  2. \nla aderarea României la Uniunea Europeană. \n \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \nS T E N O G R A M A \nședinței solemne comune \n a Camerei Deputaților și Senatului \nconsacrată aniversării a 15 ani \nde la aderarea României la Uniunea Europeană. \n \nȘedința a început la ora 17.37. \nLucrările şedinţei au fost conduse de domnul senator Florin-\nVasile Cîțu, președintele Senatului, asistat de domnul deputat Andrei-\nRăzvan Lupu, secretar al Camerei Deputaților, și de domnul senator \nIon-Narcis Mircescu, secretar al Senatului.  \nDin  prezidiu  a  făcut  parte  și  domnul  deputat  Ion-Marcel \nCiolacu, preşedintele Camerei Deputaţilor. \nDomnul Florin-Vasile Cîțu: \nStimați colegi, \nVă rog să luați loc, să începem. \nDomnule președinte al Camerei Deputaților, \nDomnule prim-ministru, \nDomnule  Jean-Yves  Le  Drian,  ministrul  pentru  Europa  și \nafaceri externe al Republicii Franceze, \nDistinși reprezentanți ai cultelor religioase, \nDoamnelor și domnilor senatori și deputați, \nDoamnelor şi domnilor miniștri, \n                                                                                             3                                                                                          \n     \nExcelențele  Voastre,  doamnelor  și  domnilor  ambasadori, \nreprezentanți ai misiunilor diplomatice, \nStimați invitați, \nOnorată asistență, \nVă  rog  să-mi  permiteţi  să  declar  deschisă  şedinţa  solemnă \ncomună  de  astăzi,  a  Senatului  și  Camerei  Deputaților,  dedicată \naniversării a 15 ani de la aderarea României la Uniunea Europeană. \nDoamnelor şi domnilor, \nVă  invit  să  ascultăm  Imnul  naţional  al  României  și  Imnul \nUniunii Europene! \n(Se intonează Imnul naţional „Deşteaptă-te, române!”. \nSe intonează Imnul Uniunii Europene.) \nDoamnelor și domnilor senatori și deputați, \nOnorați invitați, \nÎl  invit  la  tribună  pe  Excelența  Sa,  domnul  Jean-Yves  Le \nDrian,  ministrul  pentru  Europa  și  afaceri  externe  al  Republicii \nFranceze. \nDomnul  Jean-Yves  Le  Drian  (ministrul  pentru  Europa  și \nafaceri externe al Republicii Franceze): \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDoamnelor și domnilor miniștri, \nDoamnelor și domnilor deputați și senatori, \n15 ani după aderarea României la Uniunea Europeană. \n                                                                                             4                                                                                          \n     \nSunt  deosebit  de  fericit  să  fiu  astăzi  la  București  pentru  a \nsărbători împreună cu dumneavoastră acest eveniment care a fost un \nprogres pentru toți europenii, pentru că de 15 ani încoace Uniunea \nnoastră  este  mai  puternică  și  mai  completă  pentru  că  și \ndumneavoastră, România, faceți parte din ea. \nȘi nu spun acest lucru numai în numele prieteniei care unește \nnațiunile  noastre,  o  prietenie  înrădăcinată  în  istoria  culturală, \nintelectuală și politică pe care o împărtășim împreună. Prietenie care \nne amintește de tinerețea petrecută la Paris a părinților fondatori ai \nRomâniei  moderne  –  Alexandru  Ioan  Cuza,  Vasile  Alecsandri  sau \nchiar și Brătianu, familia Brătianu, tată și fiu. O prietenie care ni se \namintește de fiecare dată când pronunțăm numele lui Enescu, Brâncuși \nsau Cioran, care ne-au adus atât de mult cu toții. O prietenie care, \ndupă Revoluția Română, s-a exprimat prin numeroase manifestări de \nsolidaritate, de care eu îmi amintesc încă și acum, păstrez o amintire \nfoarte proaspătă a acestor manifestări. Și o prietenie care adeseori - și \neste o mare onoare pentru noi - se pronunță, se vorbește „en français” \n-  în  franceză,  această  limbă  care  a  fost  o  limbă  de  libertate  și  de \ncunoaștere  pentru  tinerii  români  care  au  studiat-o  în  anii  cei  mai \nsumbri  ai  istoriei  dumneavoastră  și  care  astăzi  vă  înscrie  pe  mulți \ndintre  dumneavoastră  într-o  comunitate  de  300  de  milioane  de \nfrancofoni de peste tot în lume. \nSpun acest lucru, de asemenea, pentru că Franța prezidează \nastăzi  Consiliul  Uniunii  Europene,  și  această  responsabilitate  ne \n                                                                                             5                                                                                          \n     \npermite  să  apreciem  atuurile,  avantajele  care  dau  putere  Europei \nnoastre. \nIncontestabil, economia dumneavoastră s-a poziționat treptat \npe sectoare de viitor, și angajarea dumneavoastră în Europa Apărării, \ninclusiv în Sahel, se numără printre toate aceste atuuri ale Europei. \nCând  v-ați  alăturat  Uniunii,  în  2007,  România  și-a  reluat \nlocul  care  îi  corespunde  în  inima  Europei  noastre.  A  fost  un  pas \nsuplimentar pe drumul care v-a permis să dați pagina, să lăsați în urma \ndumneavoastră  mai  multe  decenii  de  dictatură,  penurii  și  regim \narbitrar. A fost, de asemenea, un pas în plus pe drumul care, după un \nsecol de conflicte și despărțiri, ne-a condus împreună la reunificarea \nEuropei noastre. Și, într-adevăr, vorbesc despre reunificare. Am spus \nacest  lucru  la  Praga,  când  comemoram  revoluțiile  din  1989,  ca,  de \nexemplu, cea care a început pentru dumneavoastră la Timișoara, în \nstrigăte de libertate și dreptate. \nȘi  repet  în  fața  dumneavoastră  astăzi  -  decât  să  folosesc \ncuvântul „extindere”, care oarecum ne îndepărtează unii de ceilalți, eu \nprefer termenul „reunificare”, pentru că el ne apropie unii de ceilalți. \nMomentul istoric din 2007, pe care îl sărbătorim astăzi, a fost \npregătit de momentul istoric din 1989, când Europa noastră a putut, în \nsfârșit, să se regăsească pe sine însăși, când în sfârșit am început să \nvindecăm  împreună  această  rană  deschisă  în  1945  în  inima \ncontinentului european deja greu încercat și dezorientat de 3 decenii \nde  tragic  război  civil.  Când,  în  sfârșit,  Cortina  de  Fier  care  ne \n                                                                                             6                                                                                          \n     \ndespărțea  s-a  prăbușit,  s-a  prăbușit  și  noțiunea  total  artificială  de \n„Europa de Est”, care ne despărțea și ea, de asemenea. \nÎntr-adevăr, națiunile noastre sunt diferite, sunt diverse, dar \nnu  a  existat  dintotdeauna  decât  o  singură  Europă,  cea  pe  care \nîmpreună o numim „a noastră”, cea pe care ne-a înapoiat-o anul 1989. \nAceste două drumuri, în realitate, se confundă și nu fac decât \nunul  singur.  Este  calea  pe  care  ne-o  deschidem  noi,  în  calitate  de \neuropeni, înspre un orizont de progres care ne reunește. Un orizont de \nlibertate  și  de  democrație  ordonat  în  funcție  de  principiile \nfundamentale  ale  Uniunii  noastre  -  respectarea  statului  de  drept,  a \ndrepturilor  omului,  a  drepturilor  minorităților,  respectarea  libertății \npresei  și  libertăților  universitare.  Un  orizont  de  progres  social \nîmpărtășit, pentru că concetățenii așteaptă în mod legitim de la Europa \nca ea să fie prosperitatea în serviciul solidarității, în dimensiunea cea \nmai concretă a vieților lor. Și un orizont, de asemenea, de reunificare a \nmemoriilor noastre în toată diversitatea lor, ca să putem regăsi firul \nistoriei  europene  și  pentru  a  putea  scrie  împreună  noi  pagini  din \naceastă istorie. \nAcest orizont comun ne permite să mergem înainte, astăzi, \nîntr-o  lume  plină  de  amenințări  și  de  provocări  legate  de  mediu, \ntehnologice, economice și geopolitice, afirmând această suveranitate \neuropeană care astăzi, în fața noului context internațional, este cea mai \nbună  garanție  a  suveranităților  noastre  naționale,  pe  care  ea  le \nconsolidează fără să le știrbească. \n                                                                                             7                                                                                          \n     \nȚările  care,  cum  a  fost  cazul  în  România,  au  fost  supuse \njugului  funestei  doctrine  Brejnev  știu  că  suveranitatea  nu  poate  fi \nlimitată, ea există sau nu există, și dacă ni se confiscă, atunci trebuie \nsă o recucerim, așa cum ați făcut-o și dumneavoastră. \nÎn schimb, dacă hotărâm cu toții, împreună, putem să-i dăm o \nprelungire colectivă, pentru a o apăra mai bine, adică pentru a apăra \nmai bine capacitatea noastră de a ne face propriile alegeri și să nu ne \nsupunem strategiilor de dependență, de predare, de exploatare și de \ningerință,  care  conturează  astăzi  o  sălbăticire  îngrijorătoare  a  vieții \ninternaționale. \nAfirmând împreună suveranitatea noastră, împreună, cei 27, \nne acordăm mijloacele pentru a rezista acestei schimbări. \nSuveranitatea    europeană  este,  pur  și  simplu,  condiția \nposibilității  exercitării  depline  a  suveranităților  naționale  în  secolul \nXXI.  Acesta  este  sensul  pe  care  dorim  să-l  dăm  celei  de-a  13-a \npreședinții franceze a Consiliului UE, să declinăm, să afirmăm acest \nprincipiu imperativ politic și geopolitic de suveranitate europeană în \ntoate  domeniile,  împreună  cu  dumneavoastră  și  cu  toți  cei  27  de \nparteneri. Acesta este sensul marilor întâlniri pe care le pregătim  – \nSummitul  UE  -  Uniunea  Africană,  Forumul  ministerial  pentru \ncooperare  în  Indo-Pacific  și,  de  asemenea,  Summitul  privind  noul \nmodel european de creștere și, de asemenea, apărarea de către șefii de \nstat și de Guvern a Primei Cărți Albe a Apărării Europene, busola \nnoastră strategică. \n                                                                                             8                                                                                          \n     \nCe mă surprinde, uitându-mă la drumul pe care l-am parcurs \nîmpreună din 2007, este că proiectul nostru european este suficient de \nputernic  pentru  a  fi  atât  ceea  ce  ne  permite  să  vindecăm  rănile \nsecolului XX și, de asemenea, ne permite să intrăm în secolul XXI \nputernici, mulțumită identității noastre. \nȘi, bineînțeles, avem această dublă forță, și de aceea susținem \nperspectiva europeană a Balcanilor de Vest, care are un sens deplin, \navând în vedere trecutul și viitorul. \nPreședintele Macron a repetat acest lucru acum câteva zile, la \nParlamentul European de la Strassbourg - pentru noi, Balcanii de Vest \nîși au locul în Uniunea Europeană. \nIată  de  ce,  sub  președinție  franceză,  vom  organiza,  de \nasemenea, o conferință care va avea ca obiectiv să avansăm împreună \nînspre această nouă etapă a reunificării noastre europene, bazându-ne \nîn  special  pe  principiile  metodologiei  revizuite  a  negocierilor  de \nadeziune. \nIată  de  ce,  din  punctul  meu  de  vedere,  iată  ce  sărbătorim \nastăzi – un progres european. \nDar  actualitatea  ne  amintește  că  acest  imens  progres  se \nlovește astăzi de riscul unei regresiuni majore. \nUnii,  într-adevăr,  ar  vrea  să  ne  tragă  înapoi  înspre  lumea \nstabilită la Ialta, din care curajul și angajamentul dumneavoastră în \nconstrucția  europeană  ne-au  smuls.  Și  nu  vom  putea  accepta  acest \nlucru fără să renunțăm la tot ceea ce am construit împreună și la toate \nperspectivele de viitor pe care le-am adoptat. \n                                                                                             9                                                                                          \n     \nIată de ce, din punctul meu de vedere, una dintre cele mai \nmari provocări, căreia trebuie să-i răspundem astăzi, este să restabilim \no relație de stabilitate și de previzibilitate cu Rusia. Este o provocare \ncare se adresează unei întregi generații, dar este, în același timp, o \nprovocare urgentă, deoarece este din ce în ce mai clar, de mai mulți \nani, și cu atât mai mult astăzi, că vecinul nostru rus a hotărât să se \npoarte ca o putere care cauzează dezechilibre, refuzând să respecte \nmarile principii ale securității europene, pe care, amintesc, sunt fapte, \nRusia acceptase aceste principii, cu noi, la Helsinki, în '75, la Paris, în \n1990.  Ea  încearcă  astăzi  să  impună  o  logică  de  zone  de  influență \nfondată  pe  slăbirea  și  limitarea  suveranității  statelor  limitrofe  și \namenințând  anumiți  aliați  ai  noștri,  ai  NATO  și  parteneri  ai  UE  și \ndesfășurând manevre de ingerință chiar pe teritoriul Uniunii Europene \nși al NATO. \nPentru a găsi un nou echilibru cu vecinul nostru rus trebuie să \nformulăm  principii  cu  aliații  și  partenerii  noștri.  Și  tocmai  aceasta \nfacem. \nDar trebuie, de asemenea, ca noi, europenii, așa cum am început \ndeja să facem, trebuie să articulăm conținutul acestor principii, pentru \ncă această sarcină ne duce la chestiuni care nu afectează pe nimeni atât \nde  mult  ca  pe  noi  -  chestiunea  reunificării  continentului  nostru,  al \ncărui preț l-am amintit, chestiunea securității într-o lume de jocuri de \nputere și de raport de forțe care, în această lume, ia o cotitură înspre \nsălbăticire. Numai aceasta ne permite să rămânem actori ai destinului \nnostru, stăpâni pe destinul nostru, tocmai pentru că suntem uniți. \n                                                                                             10                                                                                          \n     \nȘi întrebarea care ni se pune astăzi este următoarea - cum să \nfacem față împreună? \nDin  punctul  meu  de  vedere,  răspunsul  se  declină  în  trei \npuncte. \nMai întâi, arătând că principiile fundamentale ale organizării \nsecurității  colective  în  Europa  nu  sunt  negociabile.  Mă  gândesc  la \nsuveranitatea  statelor,  care  trebuie  să  fie  pe  deplin  respectată, \ninviolabilitatea  frontierelor  și  integritatea  teritorială  a  statelor, \nlibertatea  pe  care  o  are  fiecare  stat,  să-și  hotărască  alianțele  și \norganizațiile la care dorește să adere și, în plus, la drepturile omului și \nlibertățile fundamentale, a căror aplicare este universală. \nNimic, astăzi, nu ar putea justifica slăbirea acestor principii \ncare se află în centrul, repet, Actului Final al Helsinki și al Cartei de la \nParis,  pe  care  Rusia  le-a  acceptat.  Tocmai  aceste  principii  sunt \namenințate astăzi de către Rusia. \nÎn ceea ce privește Ucraina, vreau să fiu deosebit de clar - \nRusia trebuie să fie conștientă de lovitura pe care și-ar da-o sie însăși \ndacă ar purta un nou atac împotriva acestei țări, pentru că europenii nu \nar accepta acest lucru, ne-am luat cu toții angajamentul solemn și încă \nde pe acum am început să pregătim sancțiunile masive pe care le-am \nadopta, fără să ezităm față de Rusia, dacă se va ajunge până acolo. \nPe  baza  acestor  principii,  responsabilitatea  noastră  este  să \nîncercăm să definim împreună cu Rusia termenii unui dialog exigent \nprivind reglementarea relației noastre de concurență strategică. Acest \ndialog este indispensabil, cu condiția ca el să fie purtat pe baza unei \n                                                                                             11                                                                                          \n     \nordini de zi pe care am hotărât-o noi, împreună, pentru că vedem că \nastăzi, fără reguli, o coabitare cu Rusia este o coabitare instabilă și \npericuloasă. \nPe termen scurt, prioritatea noastră trebuie să fie să căutăm \ncalea unei detensionări. Este efortul căruia ne consacrăm, în cadrul \nformatului Normandia, împreună cu Germania, pentru a obține gesturi \ncare să permită să ajungem la implementarea Acordurilor de la Minsk. \nAceste eforturi au fost reluate la Reuniunea de la Paris, acum câteva \nzile, și se vor continua. \nMai pe larg, de 20 de ani am asistat la distrugerea treptată a \ntuturor regulilor care încadrau concurența strategică, ceea ce ne-a dus \nîn fond la o lume care este cea a anilor '60, adică la o lume unde \ncompetiția militară și strategică riscă să se exprime în stare pură, fără \nnicio regulă, fără nicio constrângere. \nÎntr-adevăr, tratatele care ne legau nu mai există sau nu mai \nsunt în concordață cu realitățile militare contemporane. \nTrebuie, deci, fără să cedăm nimic din respectul pe care îl \ndatorăm  marilor  principii  menționate  adineauri,  trebuie,  deci,  să \nnegociem  regulile  adaptate  provocărilor  actuale,  că  e  vorba  de \narmamentele nucleare strategice, care fac obiectul unui dialog între \nRusia  și  Statele  Unite,  pe  care  și  noi  ne  coordonăm  strâns  cu \nWashingtonul,  sau  că  este  vorba  de  armamentele  convenționale, \nexercițiile militare sau mecanismele de previzibilitate ale activităților \nmilitare. \n                                                                                             12                                                                                          \n     \nÎn cadrul acestui dialog, europenii trebuie să poarte o viziune \nși  poziții  comune,  folosindu-se  de  mecanismele  de  coordonare \nexistente. \nȘi, în sfârșit, având în vedere că ne angajăm în acest dialog \ncu  Rusia  alături  de  aliații  noștri,  dar  și  în  calitate  de  europeni, \nîncercăm să facem să se audă un singur glas european de fiecare dată \ncând este vorba de securitatea europeană, reafirmând, în același timp, \nangajamentul  nostru  deplin  în  cadrul  NATO  și  al  politicii  sale  de \napărare și de descurajare. \nPrima  etapă  a  integrării  României  într-o  comunitate \neuroatlantică  de  solidaritate  și  responsabilitate  a  fost  aderarea  sa  la \nNATO,  în  2004.  Este  mândria  noastră  că  am  contribuit  la  această \nintegrare și, de asemenea, suntem mândri astăzi, în calitate de aliat, \npartener  european  și  țară  prietenă,  să  ne  aflăm  alături  de \ndumneavoastră  în  aceste  vremuri  când  contextul  de  securitate  se \ndegradează  la  frontierele  dumneavoastră,  și  ele  sunt  astăzi  și \nfrontierele noastre. \nAcesta este sensul anunțului făcut de președintele republicii, \nprivind  disponibilitatea  noastră,  să  contribuim  la  noi  măsuri  de \nreasigurare  în  beneficiul  României.  Acest  angajament  se  înscrie  în \ncontinuitatea acțiunii noastre pentru securitatea noastră comună, ca și \nmisiunile de poliție aeriană și în cadrul misiunilor eFP, prezențelor \navansate în Estonia și Lituania pe care Franța le va menține. \nSpun, de asemenea, că intransigența față de principii, atunci \ncând  stabilitatea  și  securitatea  continentului  nostru  se  află  în  joc, \n                                                                                             13                                                                                          \n     \ncăutarea unui dialog exigent cu Rusia, un angajament concret, atât în \nApărarea  Europeană,  cât  și  în  Alianța  Atlantică,  numai  astfel  vom \nputea să afirmăm ceea ce suntem în mod colectiv, adică o mare putere \ncapabilă să-și apere propriile interese și să se facă respectată, o putere \nde  echilibru  și  de  stabilitate  care  își  manifestă  atașamentul  față  de \nreguli. \nIată, dragi prieteni, ceea ce doream să vă spun la această a \n15-a aniversare a aderării României la Uniunea noastră. \nÎn numele istoriei europene care ne-a reunificat, în numele \nviitorului  de  suveranitate  pe  care  îl  putem  construi  împreună  și  în \nnumele  fermității  și  unității  pe  care  o  demonstrăm  astăzi  pentru  a \npăstra aceste cuceriri și pentru a apăra acest orizont, vă mulțumesc. \n(Aplauze.) \nDomnul Ion-Marcel Ciolacu: \nÎl  invit  la  tribună  pe  domnul  Florin  Cîțu,  președintele \nSenatului României. \nDomnul Florin-Vasile Cîțu: \n(Coboară la tribună.) \nDomnule președinte al Camerei Deputaților, \nDomnule prim-ministru, \nDomnule  Jean-Yves  Le  Drian,  ministrul  pentru  Europa  și \nafaceri externe al Republicii Franceze, \nDistinși reprezentanți ai cultelor religioase, \nDoamnelor și domnilor senatori și deputați, \n                                                                                             14                                                                                          \n     \nDoamnelor şi domnilor miniștri, \nExcelențele  Voastre,  doamnelor  și  domnilor  ambasadori  și \nreprezentanți ai misiunilor diplomatice, \nStimați invitați, \nOnorată asistență, \nIntrarea  în  Uniunea  Europeană  este  benefică  pentru  toți \nromânii, dar în același timp necesară, chiar dacă unii dintre noi au alte \nopinii. \nPoate prea des, în ultimii ani, unii politicieni s-au folosit sau \nau promovat negativ aderarea României la Uniunea Europeană. \nTotuși, este o realitate de necontestat faptul că aderarea la \nUniunea Europeană a adus bunăstare, libertate, securitatea României, \ncare  astăzi  este  mai  importantă  decât  oricând,  și  a  românilor, \nindiferent de forma ei, definită de Constituție, alimentară, financiară, \nsocială sau sanitară. \nCele mai mari câștiguri pentru România și români sunt cele 3 \nmari libertăți care nu au existat înainte de aderare – libera circulație a \npersoanelor, a mărfurilor și a capitalurilor. \nDacă ne uităm în jurul României, toate țările au luat o decizie \nimportantă. Noi am luat decizia că suntem o țară europeană. A fost \nprima dată în istoria României când a existat consens transpartinic, \ntoate partidele politice s-au pus de acord cu privire la drumul european \nal țării noastre. \nAceastă aderare a atins și a pătruns toate nivelurile societății \nromânești. \n                                                                                             15                                                                                          \n     \nNivelul politic - România face parte acum din marile familii \npolitice europene. \nTotuși, în România, unii politicieni au tendința să dea vina pe \nUniunea  Europeană  pentru  toate  nerealizările  lor,  pentru  lucruri  ca \ndistrugerea  industriei  și  pentru  faptul  că  nu  se  mai  cumpără  doar \nproduse românești, ci și produse străine. \nAdevărul este exact invers - aderarea la Uniunea Europeană a \ncreat calea pentru ca poporul român să vorbească și să aplice lucruri \nca: standarde internaționale, competență, profesionalism, meritocrație, \nevaluare, piață liberă, cu care am început să ne obișnuim la doar câțiva \nani după aderare. \nPentru mine și pentru Partidul Național Liberal, aderarea la \nUniunea  Europeană  a  constituit  un  prilej  prin  care  fundamentele \nliberale au avut ocazia să se afirme și să demonstreze că fac parte din \npolitica europeană. \nȘi, da, astăzi ia românească este una dintre cele mai apreciate \nproduse românești în Uniunea Europeană, iar Dacia Duster - care, nu \nștiu,  este  o  mașină  românească  făcută  de  o  firmă  franțuzească  sau \ninvers - este în topul preferințelor cumpărătorilor din Franța, Olanda și \nGermania. \nCel mai mare câștig al României și al românilor este că nu ne \nmai  bucurăm  doar  noi  de  produsele  românești  și  le-am  dat  ocazia \ntuturor să se bucure de acestea. \nÎn esență, lucrul important este că Uniunea Europeană ne-a \nadus împreună. Împreună cu marile națiuni cu tradiții din Europa, de \n                                                                                             16                                                                                          \n     \nla egal la egal. Ne-a permis practic să ne întoarcem într-un loc căruia \nRomânia i-a aparținut dintotdeauna. \nEuropa înseamnă că ne apărăm împreună, creștem împreună, \nfacem planuri pentru viitor împreună. \nA  permis  multor  români  care  nu-și  găseau  satisfacția \nprofesională  sau  materială  în  țară  să  o  facă  în  interiorul  familiei \nUniunii Europene, dar ei neuitând niciodată că sunt români. \nTinerii noștri, viitorul nostru, pot astăzi să se formeze și să \nstudieze ușor și liber oriunde în Europa. \nÎn ultimii 15 ani, România a progresat ca națiune europeană, \noportunitățile de muncă, de studiu, de investiții au crescut exponențial. \nDecalajul economic - așa cum s-a văzut și în cel mai recent \nraport al OECD  - și social, în comparație cu țările occidentale,  s-a \nmicșorat.  Am  devenit  o  societate  mai  atractivă  pentru  investitorii \nstrăini  și  pentru  marile  companii  internaționale,  iar  demnitatea, \nlibertatea,  drepturile  individuale  ale  omului  și  egalitatea  au  devenit \nvalori de necontestat. \nRomânia a contribuit în mod constant, prin acțiuni comune, la \nîmbunătățirea mecanismelor de dezvoltare ale UE și la perfecționarea \ninstrumentelor politice stabilite la nivel comunitar. \nPrin unitate și solidaritate, am gestionat una dintre cele mai \ndificile crize sanitare pe care UE le-a traversat încă de la fondarea \nComunității Europene. \nPrin reformele pe care și le-a asumat, România este astăzi un \nactor  european  care  poate  să  asigure  continuitate  în  susținerea \n                                                                                             17                                                                                          \n     \nstabilității și predictibilității sistemului fiscal. Continuă să faciliteze un \ndialog onest și echilibrat cu toți investitorii și să identifice soluții de \ndezvoltare economică pe termen mediu și lung. \nSuntem puternic angajați în asigurarea securității și stabilității \ngranițelor de est, iar evoluția complexă și imprevizibilă a situației din \nproximitatea țării noastre ne determină să ne consolidăm și postura de \nfurnizor important de securitate și stabilitate. \nDe aceea, vă spun foarte clar - viitorul României este strâns \nlegat de viitorul construcției europene. \nEforturile  noastre  trebuie  concentrate  pe  identificarea  unor \ndirecții care să faciliteze creșterea sustenabilă a calității vieții tuturor \ncetățenilor. \nÎn  același  timp,  viziunea  și  acțiunile  noastre  comune  la \nnivelul UE trebuie să fie calibrate schimbărilor ample care se produc \nchiar acum, sub ochii noștri, la nivel regional și european. \nPentru  mine  și  pentru  Partidul  Național  Liberal,  Uniunea \nEuropeană este singura opțiune. \nVă mulțumesc. (Aplauze.) \n(Revine la prezidiu.) \nÎl invit la tribună pe Excelența Sa, domnul Marcel Ciolacu, \npreședintele Camerei Deputaților. (Râsete. Aplauze. Vociferări.) \nDomnul Ion-Marcel Ciolacu: \nDomnule ministru pentru Europa și afaceri externe al Franței, \nExcelența Voastră, domnule președinte al Senatului,  \nDomnule prim-ministru,  \n                                                                                             18                                                                                          \n     \nDoamnelor și domnilor miniștri, \nStimați reprezentanți ai cultelor religioase, \nDoamnelor și domnilor europarlamentari,  \nStimați reprezentanți ai Corpului Diplomatic, \nDistinși invitați, \nDomnule prim-ministru Adrian Năstase,  \nDomnule prim-ministru Călin Popescu-Tăriceanu, (Aplauze.) \nCu mare bucurie vă urez un călduros bine ați venit la ședința \nsolemnă comună pentru aniversarea a 15 ani de la aderarea României \nla Uniunea Europeană! \nÎncă de la apariția statului român modern, poporul român a \nîmbrățișat, cu entuziasm și pasiune, cultura occidentală și, în special, \npe cea franceză.  \nÎn perioada pașoptiștilor, în cea a regalității, în timpul și între \ncele  două  Războaie  Mondiale,  alegerea  românilor  a  fost  mereu \nEuropa.  \nDupă o îndepărtare forțată în anii comunismului, anul 1989 a \nînsemnat  reafirmarea,  cu  toată  puterea  și  determinarea  unui  popor \ndornic de libertate, apartenenței la proiectul european.  \nA  urmat  un  drum  lung,  marcat  de  numeroase  decizii  și \nreforme dificile, dar care a culminat, în anul 2007, cu unul dintre cele \nmai  semnificative  momente  ale  istoriei  noastre  recente,  aderarea  la \nUniunea Europeană. Acel moment a fost o mare victorie a României, \ndar, în egală măsură, și o victorie a Europei.  \n                                                                                             19                                                                                          \n     \nÎn contextul prezenței la București a domnului ministru Le \nDrian, aș dori să remarc faptul că țara Domniei Sale a fost, în istorie, \nunul dintre marii susținători ai României. \nDe aceea, domnule ministru, vă mulțumesc pentru gestul de \nmare prietenie de a vă alătura în cadrul acestei ședinței solemne, mai \nales având în vedere agenda dumneavoastră atât de complexă în acest \nsemestru al președinției franceze a Consiliului Uniunii Europene.  \nDistinsă audiență, \nUniunea Europeană este un proiect în continuă dezvoltare, al \ncărei viitor îl conturăm împreună.  \nÎn  vremurile  bune  ne  bucurăm  de  prosperitate,  de  libera \ncirculație, de oportunitatea de a avea studii și cariere paneuropene, iar \nîn vremurile grele ne bucurăm de protecția și solidaritatea europeană.  \nMecanismul  european  de  redresare  și  reziliență,  și  din \nperspectiva României, PNRR, reprezintă o șansă extraordinară pentru \nalinierea economiei noastre la cele mai moderne standarde.  \nAcum traversăm un context geopolitic extrem de complicat. \nMai întâi criza pandemică, la care se adaugă evoluțiile deosebit de \nîngrijorătoare de la frontiera de est. \nDupă cum știți, România este un partener de încredere atât \ndin punct de vedere militar și al prezenței sale în NATO, cât și din \npostura de gardian al frontierelor externe ale Uniunii Europene, prin \nparticiparea la misiunile Frontex.  \nSuntem convinși că o vecinătate sigură, cu țări prospere și \nstabile, reprezintă cea mai bună cale spre propria pace.  \n                                                                                             20                                                                                          \n     \nSalut,  cu  acest  prilej,  acțiunile  care  vizează  avansarea \nparcursului european al statelor din Balcanii de Vest și intensificarea \ndialogului cu statele Parteneriatului Estic.  \nStimați oaspeți,  \nNe  aflăm  în  Anul  european  al  tineretului,  un  moment  de \nrecunoaștere  a  provocărilor  pe  care  le-au  avut  tinerii  pe  perioada \npandemiei. \nEste  un  moment  cu  atât  mai  bun  să  ne  amintim  că  tinerii \nnoștri  sunt  cei  care  vor  trăi  în  lumea  pe  care  noi  o  construim.  Ei \ntrebuie să se regăsească atât în valorile generoase care au condus la \ncrearea Uniunii, cât și în deciziile cele mai concrete care vor avea un \nimpact direct asupra vieții lor de zi cu zi.  \nLa  15  ani  de  la  aderarea  României  la  Uniunea  Europeană \navem nevoie de un nou pact politic, precum momentul Snagov, care să \ndea direcție României în Uniunea Europeană în perioada următoare – \no  nouă  agendă  europeană  pentru  țara  noastră,  care  să  asigure \ndezvoltarea României și folosirea oportunităților disponibile la nivel \neuropean în interesul românilor. \nDe  aceea,  închei  acest  discurs  cu  gândul  că  trebuie  să  le \noferim tinerilor noștri tot sprijinul de care au nevoie, pentru ca și ei să \nlupte la rândul lor pentru visul Europei unite.  \nVă mulțumesc. (Aplauze.) \nDomnul Florin-Vasile Cîțu: \nMulțumim. \n                                                                                             21                                                                                          \n     \nÎl invit la tribună pe Excelența Sa, domnul Nicolae  Ciucă, \nprim-ministrul României. \nDomnul Nicolae Ionel Ciucă (prim-ministrul României): \nDomnule președinte al Camerei Deputaților,  \nDomnule președinte al Senatului României, \nDomnule ministru Le Drian,  \nDistinși membri ai Parlamentului României, \nDistinși membri ai Guvernului, \nDistinși reprezentanți ai cultelor religioase, \nStimați membri ai Corpului diplomatic acreditat la București, \nDoamnelor și domnilor, \nȘedința solemnă de astăzi este un moment important de bilanț \nși perspectivă. Cei 15 ani de la  aderarea României au echivalat cu \ntransformări  semnificative  în  beneficiul  cetățenilor  noștri.  De \nasemenea,  a  fost  o  perioadă  în  care  am  înțeles  importanța  și  am \nsusținut o Uniune Europeană puternică, solidară, coezivă. România și-\na  dorit  să  intre  în  Uniune  și  a  fost  primită  ca  urmare  a  voinței \nromânilor  care  și-au  dorit  democrație,  libertate,  economie  de  piață \natunci  când  au  ieșit  în  stradă  pentru  a  răsturna  regimul  totalitar \ncomunist. \nUniunea Europeană se află astăzi într-un moment definitoriu \nal  existenței  sale,  dacă  privim  experiența  recentă  determinată  de \npandemia de COVID-19 sau ambițiile legate de tranziția ecologică și \ndigitală. Aș putea spune că este un moment important nu doar pentru \nrelansarea  proiectului  european  după  dificultățile  generate  de  criza \n                                                                                             22                                                                                          \n     \nsanitară,  ci  și  un  context  de  turnură  către  ceea  ce  va  trebui  să  fie \nEuropa  viitorului  -  conectată,  ecologică,  inovatoare.  Sunt  profund \nconvins  că  acest  semestru  al  Președinției  franceze  a  Consiliului \nUniunii  Europene  va  contribui  la  consolidarea  inițiativelor  noastre \ncomune  necesare  creșterii  rezilienței  Uniunii  Europene  și  pregătirii \nacesteia pentru economia viitorului. \nAnul acesta a debutat cu o serie de evoluții îngrijorătoare în \nvecinătatea Uniunii Europene. Suntem martorii unui narativ pe care îl \ncredeam o manifestare a secolelor trecute: sfere de influență, negarea \ndreptului suveran al statelor de a-și alege alianțele din care doresc să \nfacă parte. Aceste atitudini, declarații și posturi de forță ne confirmă, o \ndată în plus, două lucruri.  \nÎn  primul  rând,  stabilitatea,  prosperitatea  și  securitatea \nRomâniei  sunt  garantate  prin  apartenența  noastră  la  Uniunea \nEuropeană și la NATO.  \nÎn  al  doilea  rând,  unitatea  și  solidaritatea  europeană  și \ntransatlantică  sunt  unica  opțiune  viabilă  pentru  a  putea  gestiona \neficient  provocările  și  a  valorifica  oportunitățile.  Uniunea  și \nparteneriatele sunt răspunsul! \nUniunea Europeană a fost o opțiune fără echivoc a cetățenilor \nromâni, confirmată prin orientarea proeuropeană constantă a opiniei \npublice. Înainte de aderarea la UE, această opțiune europeană reflecta \ndorința românilor de a fi parte a spațiului de valori și prosperitate al \nUniunii. După aderare, europenismul României  a fost consolidat de \n                                                                                             23                                                                                          \n     \nexperimentarea  directă  de  către  cetățeni  a  beneficiilor  concrete  ale \napartenenței la Uniunea Europeană. \nExpertiza  și  finanțarea  europeană  și-au  pus  indisolubil \namprenta în aproape toate domeniile economice, fie că vorbim despre \nproiecte  de  reabilitare  și  infrastructură  la  nivel  local  sau  regional, \ndespre susținerea dezvoltării și modernizării agriculturii românești sau \ndespre  participarea  la  proiecte  de  cercetare.  Mai  mult  decât  atât, \nmilioane de români lucrează, învață ori își petrec vacanțele în alte țări \ndin  Uniunea  Europeană.  Majoritatea  exporturilor  românești  sunt \noperate  de  către  state  membre  ale  Uniunii  Europene.  Piața  Unică \nEuropeană  este  deschisă  antreprenorilor  români  care  beneficiază  de \nacces liber și sprijin acordat prin finanțările europene. Tinerii români \nparticipă intens în schimburile universitare finanțate prin programele \nErasmus. \nDupă aderarea la Uniunea Europeană, Produsul Intern Brut al \nRomâniei s-a triplat: 2006 - 342,7 miliarde lei; 2021 - 1.190 miliarde \nlei, iar PIB-ul pe cap de locuitor a devenit de aproape patru ori mai \nmare: 2006 - 16.170 lei; 2021 - 61.368 lei. \nÎn calitatea sa de membru al Uniunii Europene, România nu \neste  numai  beneficiar  al  prosperității  economice  generate  de  cadrul \neuropean,  ci  are  astăzi  șansa  de  a  contribui  direct  la  conturarea \npoliticilor europene și la construcția unui viitor al Uniunii.  \nDezbaterile  în  desfășurare  din  cadrul  Conferinței  privind \nviitorul Europei ne confirmă că cetățenii români, la fel ca majoritatea \n                                                                                             24                                                                                          \n     \ncetățenilor  europeni,  doresc  mai  multă  Europă  și  mai  multă \nconvergență în dezvoltarea sa. \nUnitatea  în  protejarea  valorilor  europene,  în  promovarea \nelementelor  fundamentale  ale  democrației  și  statului  de  drept  în \nUniune  și  în  vecinătatea  acesteia  este  esențială  pentru  a  răspunde \nașteptărilor cetățenilor. De asemenea, obiectivele vizând o Uniune mai \nputernică  pot  fi  atinse  doar  prin  manifestarea  unei  veritabile \nsolidarități și unități europene. \nDoamnelor și domnilor, \nLa 15 ani de la aderarea la Uniunea Europeană, avem o nouă \nperspectivă  determinantă  pentru  viitorul  României.  Avem \noportunitatea  de  a  recupera  în  dezvoltarea  de  infrastructură  care  să \nasigure conectarea fizică a României la rețelele de transport europene. \nAvem șansa unor progrese importante în sfera digitalizării, a educației \nși  pentru  oferirea  unor  servicii  de  sănătate  de  calitate.  Avem  și \nposibilitatea  de  a  avansa  către  decarbonizarea  economiei,  prin \ninvestiții  în  tehnologii  cu  emisii  reduse  de  CO .  Într-adevăr,  prin \n2\naceste reforme și investiții, România poate să garanteze o dezvoltare \nincluzivă, de care să beneficieze pe termen mediu și lung toți românii, \nindiferent dacă locuiesc în zonele urbane sau rurale, în oricare parte a \nRomâniei.  În  același  timp,  avem  datoria  să  ne  asigurăm  că  aceste \nschimbări  sunt  implementate  de  o  manieră  echilibrată  și  justă,  cu \nluarea în considerare a realităților și provocărilor cu care se confruntă \nastăzi cetățenii noștri. \n                                                                                             25                                                                                          \n     \nPentru  a  implementa  reforme  și  investiții,  România  va \nbeneficia, în perioada 2021-2027, de aproape 80 de miliarde de euro, \nprin  intermediul  celor  două  mari  instrumente  agreate  la  nivelul \nUniunii Europene: bugetul multianual pe 7 ani și Planul European de \nRedresare. \nTotodată, acțiunea României în plan european va continua să \nfie ghidată de respectul deplin pentru statul de drept, pentru principiile \nși valorile înscrise în Tratatele Uniunii Europene, ca piloni de bază ai \nUniunii, precum și pentru dreptul european, în general. \nParticiparea directă la Uniunea Europeană, în calitatea de stat \nmembru, ne-a reconfirmat și faptul că solidaritatea și unitatea sunt un \nparcurs  cu  dublu  sens.  Prin  exercitarea  Președinției  Consiliului \nUniunii Europene în 2019, România a confirmat că are  maturitatea \nnecesară  de  a  susține,  promova  și  ghida  Uniunea  în  atingerea \nobiectivelor  sale  strategice.  Declarația  de  la  Sibiu  a  reușit,  de \nasemenea,  să  contureze  liniile  strategice  pentru  evoluția  Uniunii, \nconfirmând  ambiția  pentru  a  avansa  proiectul  european.  În  egală \nmăsură,  pregătirea  pentru  aderarea  la  Spațiul  Schengen,  ca  și \nobiectivul  de  integrare  în  Zona  Euro,  sunt  contribuții  directe  la \naprofundarea integrării europene. \nRomânia continuă să rămână angajată în sprijinirea activă a \nobiectivului  de  consolidare  a  Uniunii  Europene.  Aceasta  este  și  o \nașteptare confirmată în cursul dezbaterilor recente la nivel național, în \ncontextul Conferinței privind viitorul Europei, care evidențiază nevoia \nde  unitate  și  convergență  în  Uniunea  Europeană.  Este  imperativ  să \n                                                                                             26                                                                                          \n     \nrăspundem așteptărilor cetățenilor prin inițiative și soluții concrete la \nnivel european. \nAcest lucru mă determină să reamintesc aprecierile europene \nale lui Robert Schuman, părintele fondator al Europei unite și ministru \nde  externe  al  Republicii  Franceze:  „Lecțiile  dure  de  istorie  m-au \nînvățat  să  mă  feresc  de  improvizațiile  pripite,  de  proiectele  prea \nambițioase, dar m-au învățat și că, atunci când o judecată obiectivă, \nmatură,  bazată  pe  realitatea  faptelor  și  a  interesului  superior  al \noamenilor  ne  conduce  la  inițiative  noi,  chiar  revoluționare,  este \nimportant  –  chiar  dacă  acestea  contravin  obiceiurilor  consacrate, \nantagonismelor seculare și vechilor rutine – să rămânem fermi și să \nperseverăm”. \nDoamnelor și domnilor, \nForța Uniunii Europene și a României, ca stat membru, este \ndeterminată  și  de  capacitatea  sa  de  a-și  proiecta  valorile  și  de  a \nconsolida  parteneriatele  în  vecinătatea  sa.  Ca  stat  care  valorifică \nexperiența propriei aderări la Uniune, suntem pregătiți să acționăm în \ncontinuare  pentru  a  transmite  mai  departe  valorile  și  principiile \neuropene în vecinătatea noastră, către partenerii noștri care au făcut o \nopțiune  strategică  solidă,  pe  calea  reformelor  și  a  proceselor  de \nmodernizare europeană. \nÎn  egală  măsură,  sunt  convins  că  Uniunea  Europeană  și \nstatele  sale  membre  trebuie  să  continue  să  lucreze  cu  partenerii \nstrategici – state și organizații cu care avem în comun valori și cu care \nîmpărtășim  obiectivul  unei  societăți  echitabile  și  durabile, \n                                                                                             27                                                                                          \n     \nfundamentată  pe  democrație,  drepturile  omului,  stat  de  drept  și \neconomie  de  piață.  Avem  nevoie  de  aceste  parteneriate,  inclusiv \npentru a capacita Uniunea să proiecteze mai departe modelul său de \ndezvoltare, care a generat prosperitate și stabilitate mai mult de 50 de \nani și care continuă să rămână valid. \nÎn concluzie, parcurgem momente istorice din toate punctele \nde  vedere:  tehnologic,  social,  securitar.  Traversăm  provocări  fără \nprecedent, fie că vorbim de pandemie sau de impactul transformărilor \ndigitale. Prezentul necesită o atenție particulară, pentru că ne definește \nviitorul.  În  același  timp,  trebuie  să  învățăm  din  erorile  trecutului \npentru a creiona un viitor mai bun, iar Uniunea Europeană are forța \nintrinsecă de a asigura o perspectivă de creștere și stabilitate pentru \ngenerațiile  viitoare.  Pentru  aceasta  avem  nevoie  de  aportul  tuturor \nstatelor membre ale Uniunii Europene, de unitate și de solidaritate. \nÎnsă, mai cu seamă, este nevoie de păstrarea valorilor democratice ale \nUniunii, care sunt fundamentul păcii, securității și prosperității noastre \ncomune.  Acest  lucru  nu  trebuie  uitat.  Valorile  Uniunii  trebuie  să \nreprezinte  punctul  de  gravitație  al  acțiunilor  noastre  prezente  și \nviitoare. \nAș dori să închei acest mesaj cu reflecția unui mare promotor \nromân al unității europene. Politicianul și diplomatul Grigore Gafencu \nscria în jurnalul său din 1941-1943, la un moment de mare răscruce \npentru continentul nostru: „Europa e trecutul nostru; ea trebuie să fie \nși viitorul. Ea cuprinde o idee de unitate, după cum cuprinde o idee de \ndiversitate și de echilibru”.  \n                                                                                             28                                                                                          \n     \nVă mulțumesc. (Aplauze.) \nDomnul Florin-Vasile Cîțu: \nMulțumesc, domnule prim-ministru. \nDoamnelor și domnilor senatori și deputați, \nOnorați invitați, \nPotrivit celor convenite, în această ședință solemnă vor avea \nintervenții reprezentanți ai grupurilor parlamentare reunite, în limita a \n10  minute  pentru  fiecare  grup  parlamentar,  iar  deputaților  și \nsenatorilor  neafiliați  li  se  alocă  3  minute,  cu  o  singură  intervenție \nprintr-un reprezentant comun. \nDau  cuvântul,  din  partea  Grupului  parlamentar  al  PSD, \ndomnului senator Angel Tîlvăr. \nDomnul Angel Tîlvăr: \nVă mulțumesc.  \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDoamnelor și domnilor senatori și deputați, \nDomnule ministru pentru Europa și afaceri externe,  \nDomnilor miniștri,  \nStimați reprezentanți ai cultelor religioase,  \nDoamnelor și domnilor europarlamentari, \nStimați reprezentanți ai Corpului diplomatic,  \nDistinși invitați, \n                                                                                             29                                                                                          \n     \nMarcăm astăzi unul dintre cele  mai importante evenimente \ndin  istoria  României,  eveniment  care  a  produs  schimbări  ample  la \nnivelul  societății  românești,  în  ansamblu,  dar  mai  ales  la  nivelul \nfiecăruia dintre noi, aderarea la Uniunea Europeană. \nOpțiunea  firească  de  a  se  îndrepta  spre  Occident,  afirmată \nîncă din 1989, se bazează pe dorința poporului român de a construi o \ndemocrație funcțională și de a-și asigura prosperitatea. \nProcesul de aderare nu a fost unul ușor. A început în 1993, \ncând a fost semnat acordul de asociere la Uniunea Europeană. \nÎn 1995, România a depus oficial cererea de aderare, iar în \n1999, Consiliul European, la Helsinki, a decis începerea negocierilor \npentru ca, după semnarea Tratatului de aderare, în 2005, România să \ndevină stat membru al Uniunii Europene, la 1 ianuarie 2007. \nAm menționat acest parcurs pentru că el a avut la bază un \nacord  larg  al  clasei  politice  românești,  o  situație  de  convergență, \nexprimând voința românilor. \nDoamnelor și domnilor, \nAderarea României la Uniunea Europeană a fost un obiectiv \nasumat de întreaga clasă politică, a fost o dovadă a responsabilității, a \ncapacității de a coopera și de a acționa unitar în vederea atingerii unui \nobiectiv de interes național. \nAderarea  a  fost  un  pas  important.  El  a  însemnat \nimplementarea  de  reforme  necesare  țării  noastre,  dar,  cred  eu, \nimportant  este  procesul  continuu  al  integrării,  al  recuperării \n                                                                                             30                                                                                          \n     \ndecalajului de dezvoltare, al racordării complete a României la spațiul \neuropean.  \nÎn  acești  15  ani,  România  a  făcut  pași  evidenți  în  această \ndirecție. Poate viteza nu a fost cea dorită, ne-am mai poticnit, am mai \ngreșit,  dar  pașii  înainte  sunt  evidenți.  România  se  află  astăzi  într-o \npoziție mai bună decât acum 15 ani. Sunt multe date care ne trimit la \naceastă afirmație. Dar ceea ce contează însă este ca românii să simtă și \nsă  conștientizeze  evoluția  și  beneficiile  care  vin  ca  urmare  a \napartenenței la Uniunea Europeană. \nAvem de lucru în continuare pentru a reduce decalajele de \ndezvoltare dintre regiuni, atât în interiorul țării, cât și dintre România \nși  alte  țări  membre,  așa  cum  sunt  multe  de  îmbunătățit  în  ceea  ce \nprivește utilizarea instrumentelor financiare europene. \nImpactul  pozitiv  al  aderării  la  Uniune  rămâne  unul \nperceptibil, fie prin proiectele pe care România le implementează, cu \nfinanțare europeană, fie prin beneficiile pe care sistemul de valori și \nlibertăți europene le aduc.  \nTotuși, toți acești ani au dus la modernizarea României, la \nîmbunătățirea capacității instituționale și administrative, la dezvoltarea \neconomică și, nu în ultimul rând, la consolidarea democrației. \nDoamnelor și domnilor, \nProcesul de integrare a însemnat și o participare consistentă \nla  mecanismele  decizionale  europene  și  vreau  să  reamintesc \nexercitarea  de  către  țara  noastră,  pentru  prima  dată,  a  președinției \nrotative  a  Consiliului  Uniunii  Europene,  din  ianuarie  până  în  iunie \n                                                                                             31                                                                                          \n     \n2019. Spun asta pentru că România trebuie să rămână proactivă în \nconturarea agendei europene. \nPentru  că,  după  15  ani,  țara  noastră  are,  cred  eu, \ninstrumentele necesare pentru a deveni inițiator de măsuri și politici de \ndezvoltare economică. \nRomânia are nevoie de Uniunea Europeană, așa cum Uniunea \nEuropeană  are nevoie de România, iar provocările ultimei perioade \ndovedesc  că  viitorul  României  este  strâns  legat  de  viitorul  Uniunii \nEuropene.  \nSper  ca  reflecția  asupra  proiectului  european,  generată  de \nconferința privind viitorul Europei, să ne permită să ne exprimăm în \ndomenii  care  merită  toată  atenția:  schimbări  climatice,  sănătate, \nsecuritate  comună,  transformare  digitală,  democrație,  migrație, \neducație, cultură, tineret, sport și rolul parlamentelor naționale. \nDoamnelor și domnilor,  \nRomânia  este  un  stat  european  responsabil  și  implicat  în \ncontextul în care avem nevoie de o Uniune întărită în interior, dar și în \nplan global, pentru că o Uniune Europeană  puternică este  esențială \npentru  prosperitatea  și  stabilitatea  regională.  Criza  actuală  de \nsecuritate din vecinătate confirmă acest lucru. \nConsider că Uniunea Europeană poate fi  mai puternică, de \naceea  ușa  Uniunii  Europene  trebuie  să  rămână  deschisă  pentru \npartenerii care împărtășesc valorile noastre comune. \nTotodată,  Uniunea  Europeană  are  vocația  de  a  proiecta  în \njurul său stabilitate, democrație, dezvoltare economică și prosperitate. \n                                                                                             32                                                                                          \n     \nLucrurile pe care le-am adus în atenția dumneavoastră cred că \nvorbesc  despre  o  realitate  care  încurajează  susținerea  proiectului \neuropean.  Această  realitate  trebuie  întărită  și  dezvoltată  în \npermanență,  zi  de  zi,  mai  ales  în  contextul  presiunilor  la  care  este \nsupusă în prezent Uniunea Europeană, a tendințelor distructive care-i \namenință unitatea și a încercărilor permanente de destabilizare. \nAlături de NATO sau Parteneriatul Strategic cu Statele Unite \nale Americii, apartenența României la Uniunea Europeană este o șansă \nde dezvoltare, și acest lucru trebuie afirmat și transpus în beneficii \npentru români. \nÎnchei  în  spiritul  dezideratului  exprimat  de  Jean  Monnet: \n„Continuați, continuați! Nu există alt viitor pentru popoarele Europei \ndecât în Uniune”. \nVă mulțumesc foarte mult. (Aplauze.) \nDomnul Florin-Vasile Cîțu: \nMulțumim, domnule senator. \nDin partea Grupurilor parlamentare ale PNL, domnul deputat \nIonuț-Marian Stroe. \nDomnul Ionuț-Marian Stroe: \nDomnule președinte al Senatului, \nDomnule președinte al Camerei Deputaților, \nDomnule prim-ministru Nicolae Ciucă, \nDomnule ministru Jean-Yves Le Drian, \nStimați invitați, \n                                                                                             33                                                                                          \n     \nExcelențele  Dumneavoastră,  doamnelor  și  domnilor \nambasadori, \nDragi colegi din Executiv și din Parlament, \nRomânia este Uniunea Europeană. \n Este o afirmație atât de simplă, dar care, după 15 ani, vedem \nși simțim, în viața de zi cu zi, înseamnă mult mai mult decât ne-am fi \nputut imagina atunci. \nEuropa a fost „acasă” pentru noi, românii, întotdeauna, chiar \ndacă aspirațiile noastre europene s-au împlinit abia în anul 2007. \nTocmai  de  aceea,  în  astfel  de  momente  precum  cel  al \nintegrării, deciziile au venit normal, natural pentru că sunt lucruri care \nne definesc ca nație, pentru că sunt lucruri care ne aparțin, pentru că \nsunt lucruri pe care cu toții ni le-am dorit. \nEuropa este aici, iar progresul României este în acești 15 ani \nevident, chiar dacă sunt - și trebuie să o spunem și să o recunoaștem - \nîncă foarte multe lucruri de făcut. \nFie  că  trăiești  într-un  oraș  modernizat  grație  fondurilor \neuropene, fie că tinerii studiază într-o universitate modernă sau mergi \nla o competiție sportivă, pe unul dintre stadioanele modernizate, fie că \nmergi  pe  o  autostradă,  pe  un  drum  reabilitat,  într-o  stațiune  cu \nobiective turistice realizate din bani europeni, ori într-o comună cu \nșcoli modernizate, în localități unde au fost introduse rețele de apă și \ncanalizare  sau  fie  că  întâlnești  antreprenori  care  au  putut  să  își \ndezvolte afaceri sau să-și instruiască angajații, vei afla atunci că foarte \n                                                                                             34                                                                                          \n     \nmulte  dintre  ele  au  fost  posibile  pentru  că  banii,  proiectele  și \nprogramele europene au funcționat în România. \nChiar și așa, bineînțeles, am fi putut avea o absorbție mult \nmai  mare  și,  cu  siguranță,  rezultatele  ar  fi  putut  fi  sau  ar  fi  putut \ndeveni spectaculoase. \nDin  fericire  pentru  noi,  dragi  colegi,  timpul  nu  este  încă \npierdut. \nLa fel cum vei afla, vorbind cu orice român, că libertatea de a \ncircula, de a călători și - un lucru foarte important - libertatea de a \nmunci în spațiul european, acest drept, au devenit pentru noi, românii, \nnormalități. Ne-am bucurat de ele, beneficiem de ele. \nÎn cei 15 ani de apartenență la Uniunea Europeană, România \ns-a bucurat de cea mai mare ascensiune economică din istoria ei. În \n2006, PIB-ul abia se apropia de 100 de miliarde de euro, iar în 2021 \nam făcut deja un salt de două ori și jumătate, ajungând la un PIB de \n240 de miliarde de euro. \nÎn  veniturile  românilor  vedem  aceeași  creștere.  În  2007, \nsalariul mediu abia atingea 300 de euro. Astăzi, în schimb, am ajuns la \nborna de 600 de euro. \nUniunea Europeană a fost în acești 15 ani un partener generos \nși  corect  cu  țara  noastră.  Am  primit  finanțări  din  partea  Uniunii \nEuropene de aproape 3 ori mai mult decât am contribuit - un plus de \n40 de miliarde de euro. \nPutem să ne uităm, de exemplu, la agricultură, unul dintre \ndomeniile care a avut cel mai mult de câștigat – pe lângă banii din \n                                                                                             35                                                                                          \n     \nproiecte, aproape 11 miliarde de euro au intrat direct în buzunarele \nfermierilor printr-un mecanism simplu și ușor de accesat, subvenția. \nPrin programele adresate tinerilor - Erasmus - zeci de mii de \ntineri din România au reușit să se formeze ca specialiști în universități \nde top din Europa. \nLa început, una dintre cele  mai importante priorități a fost \nreforma  justiției  și  lupta  anti-corupție.  Am  ajuns  astăzi  la  rezultate \npalpabile, chiar dacă sunt încă necesare anumite corecturi și reforme. \nPandemia, dragi colegi, ne-a arătat  și ea cât de importantă \neste solidaritatea europeană în momente de criză. Solidaritate care s-a \ntradus  în  acces  rapid  la  medicamente,  la  echipamente  medicale  și, \nbineînțeles, la vaccin. \nȘi poate cel mai important, privind acum spre viitor, avem \nacces pentru următorii ani la cel mai mare program de finanțare pentru \ndezvoltare - PNRR. \nTrebuie  să  facem  tot  ceea  ce  este  în  puterea  și  pasiunea \nnoastră, bineînțeles, pentru a împlini și a ne împlini noi, românii, în \nEuropa și pentru a deveni o forță, de ce nu? (Aplauze.) \nHai  să  lămurim  puțin  lucrurile...  (Aplauze.  Vociferări.)    - \nnimeni nu ne dă teme pentru a ne... (Aplauze. Vociferări.) \nHai să ne lămurim - nimeni nu ne dă teme în Europa și noi \nsuntem singurii responsabili de reușita noastră. \nRomânia  trebuie  să  aibă  curajul  de  a  deveni  influentă  în \ndeciziile europene, de a-și asuma proiecte ambițioase care să aducă un \nviitor mai sigur, mai bun și mai curat generațiilor viitoare. \n                                                                                             36                                                                                          \n     \nPe  lângă  prioritățile  clare  -  modernizarea  localităților,  a \neconomiei românești - țara trebuie să privească înainte, să investească \nîntr-un viitor sustenabil. \nTranziția  verde,  digitalizarea,  securitatea  energetică  sunt \nsubiecte  care  nu  trebuie  pierdute  din  vedere  și  care  fac  parte, \nbineînțeles, din proiectul nostru de viitor. \nAceastă nouă generație, sută la sută europeană, și cea care a \nreușit acum 15 ani integrarea în Uniune nu pot intra în conflict sau \nîntr-o  competiție,  este  absolut  necesar  să  colaboreze  pentru  că \nRomânia trebuie să fie parte a viitorului secol european. Depinde doar \nde noi. \nLa mulți ani României europene! (Aplauze.) \nDomnul Florin-Vasile Cîțu: \nMulțumesc, domnule deputat. \nDin partea Grupurilor parlamentare ale USR, domnul deputat  \nIlie Dan Barna. \nDomnul Ilie Dan Barna: \nExcelența Voastră, domnule ministru pentru Europa și afaceri \nexterne al Republicii Franceze, \nDomnilor prea excelenți președinți ai Camerei Deputaților și \nSenatului, \n(Râsete. Aplauze.) \nDomnule premier, \nDomnilor miniștri și doamnelor miniștri, \n                                                                                             37                                                                                          \n     \nStimați colegi, \nDragi invitați, \nVă  provoc  astăzi  la  un  exercițiu  de  imaginație  –  să  ne \nînchipuim  cum  ar  fi  fost  România  fără  structurile  europene  și \neuroatlantice. \nVă  invit  să  vă  uitați  la  ce  se  întâmplă  cu  statele  din  jurul \nnostru care au ratat acest tren. \nNiciuna  dintre  țările  din  regiune  care  au  ratat  aderarea  nu \npoate să spună astăzi că a avut o strategie înțeleaptă. Toate aceste țări \nse zbat astăzi în incertitudine și nesiguranță. \nRomânia, din fericire, la momentul acela, nu a ezitat. \nMai corect spus, de fapt, românii nu au ezitat. Pentru că statul \nnostru a tratat adesea integrarea neconvins și neentuziast, mai mult ca \nslogan decât ca angajament ferm. \nȘi, chiar dacă această ședință solemnă e cumva, ca o lecție la \nclasă, în care, având inspecție, fiecare vorbește frumos și politicos, ca \nsă  arătăm  ce  clasă  bună  suntem,  cred  că  o  imagine  realistă  despre \nacești  15  ani  ar  fi,  de  asemenea,  utilă  pentru  România  și  pentru \nEuropa. \nȘi o să punctez câteva lucruri. \nSpun  asta  pentru  că  politicienii  de  rit  vechi,  în  momentul \nintegrării, au înțeles că o lupă uriașă va veni asupra României, care va \nface foarte vizibile și nepotismul și corupția și incompetența. Și, din \nacest moment, în loc să aderăm cu premianții din centrul Europei, în \n                                                                                             38                                                                                          \n     \n2004, am reușit acest lucru alături de Bulgaria, doar în 2007. Dar a \nfost un lucru excelent. \nÎnsă  am  aderat  cu  tinicheaua  MCV  de  coadă.  Pentru  că \nreprezentanții  noștri,  ai  statului  român,  nu  au  fost  în  stare  să  dea \ngaranții că România va avea cu adevărat un stat de drept funcțional. \nAstăzi, astăzi, 15 ani mai târziu, încă suportăm această rușine. \nȘi, mai grav, dacă ne uităm la acțiunile Guvernului nostru, \nvedem că nu sunt semne că vom scăpa prea curând de această tinichea \nși nici de perspectiva de a intra în Schengen nu... ne îngrijorăm. \nInclusiv în această onorată adunare încă mai sunt oameni care \ncred și încearcă să ne convingă că „Secția Specială” de investigare și \nșantajare  a  magistraților  este  ceva  ce  poate  fi  păstrat,  în  ciuda \navertismentelor Comisiei Europene și a Comisiei de la Veneția. \nNu!  Nu,  dragi  colegi  și  invitați!  „Secția  Specială”  nu  face \ndecât  să  prelungească  MCV  și,  odată  cu  el,  imaginea  aceasta \npăcătoasă, dar reală, că în sânul clasei politice românești, inclusiv la \nvârful  ei,  nu  există  nici  voința  și  nici  putința  de  a  consolida  cu \nadevărat statul de drept în România, așa, european, cum îl pretindem. \nDoamnelor și domnilor, \nLa 15 ani de la aderarea la Uniunea Europeană, scopul nostru \nastăzi  ar  fi  trebuit  să  fie  o  integrare  mai  profundă  într-un  bloc \ncomunitar care, ne place sau nu, a început de ani de zile să vorbească \ndespre o Europă cu mai multe viteze. Și, în loc să mărim viteza, părem \ncă dorim cu tot dinadinsul să intrăm în marșarier. Nu e o metaforă, e \npurul adevăr pe care îl trăiesc cetățenii noștri. \n                                                                                             39                                                                                          \n     \nUitați-vă la exemplul cu eforturile de aderare la moneda euro! \nÎn  2016,  îndeplineam  4  din  cele  5  criterii  de  convergență. \nAstăzi, abia mai îndeplinim unul din ele. Iar șansa ca termenul anunțat \nde actualul ministru de finanțe - 2029 - să fie unul real este ridicol de \nmică. \nAproape  toate  Guvernele  care  s-au  succedat  de  la  aderare \nîncoace au preferat să pice în capcana ieftină a scandalurilor ieftine și \nzilnice, a scandalurilor populiste și au abandonat viziunea pe termen \nlung. \nO responsabilitate colectivă - să nu uităm din când în când să \nmai privim și dincolo de ziua de azi - lipsește cu desăvârșire. \nDacă nu ne înțelegem între noi pe aceste obiective importante \nnu rămâne prea multă speranță pentru România. \nV-o  spun  cu  toată  responsabilitatea  că  e  timpul  să  ne \nîntoarcem la obiective majore, să ne definim clar ce proiect de țară are \naceastă  generație.  Pentru  că  dacă  nu  o  facem,  o  să  ne  pierdem  în \ncontinuare inginerii și muncitorii și medicii, care aleg să meargă acolo \nunde Uniunea Europeană chiar funcționează. \nPentru mulți dintre compatrioții noștri - și o știți fiecare foarte \nbine  -  România  e  locul  în  care  se  mimează  reguli.  E  locul  acelui \npârdalnic „Merge și așa!”, țara în care dezastrul  este așteptat să se \nîntâmple. Oamenii, pe bună dreptate, s-au săturat și nu mai îndrăznesc \nsă mai spere. \nPlecarea fiecăruia dintre românii care aleg să trăiască în altă \nparte, indiferent de pregătirea sau aspirațiile lor, este un vot de blam la \n                                                                                             40                                                                                          \n     \nadresa administrațiilor publice - și centrale și locale - și avem astăzi \nmilioane de voturi de blam. \nAminteam  de  proiectul  de  țară.  Da,  aderarea  la  Uniunea \nEuropeană a fost un astfel de proiect reușit. Din păcate, ultimul mare \nproiect reușit. \nApoi,  ni  s-au  prezentat  diverse  propuneri,  pe  care  ne  tot \nchinuim  să  le  transformăm  în  reușite.  „România  Educată”  e  unul \ndintre ele. \nCât de ridicoli putem fi să vorbim de o Românie educată într-\no țară în care plagiatul a devenit aproape un standard! O țară în care \npână și femeia de serviciu trebuie să fie membră de partid ca să-și \npăstreze jobul! Sau la managementul Deltei numim persoane care nu \nau nicio legătură cu domeniul! \nTrebuie să înțelegem că din nou, din nou ni se oferă o mare \nșansă.  Mă  refer  la  PNRR,  la  acest  Plan  Național  de  Redresare  și \nReziliență. La cele 30 de miliarde pentru a avea autostrăzi, spitale, \nșcoli și o modernizare a administrației, care a intrat în secolul XXI cu \ndosar cu șină. \nSunt  deja  destule  semnale  de  alarmă  însă  cu  privire  la \njaloanele pe care ne-am angajat să le atingem. Și folosesc acest prilej \npentru  a  atrage  atenția  că  orice  ratare  se  calculează  în  bani  pentru \ndezvoltarea României. Și nu în puțini bani! \nDoamnelor și domnilor, \nEuropa  a  avut  și  încă  are  încredere  în  noi.  Prezența \nministrului  de  externe  al  Republicii  Franceze  este  un  foarte  bun \n                                                                                             41                                                                                          \n     \nargument. Încă ne mai acordă încredere. Una dintre dovezi este exact \nacest PNRR despre care am vorbit. \nRomânii însă nu mai au răbdare. Și vedem asta din sondaje în \ncare  încrederea  în  Uniunea  Europeană  crește,  iar  încrederea  în \ninstituțiile naționale stagnează sau scade. \nRomânii sunt sceptici când se uită spre această clădire de care \nsuntem atât de mândri și, dacă nu  schimbăm ceva repede, în curând și \nalții își vor pierde răbdarea și încrederea. \nCum să pretindem că avem un sistem educațional, de sănătate \nfuncțional când avem elevi de clasa a opta care nu înțeleg ce citesc? \nCum să pretindem că avem un climat economic cinstit când \nîn Parlament se pregătește să se pună ștampila pe un tun imobiliar așa \ncum este Romexpo? \nCum să pretindem că e stat de drept când judecătorii cinstiți \nsunt dați afară din Magistratură, sub pretexte ridicole? \nCum  să  pretindem  că  practicăm  democrația  când  sunt  unii \noameni din partide care amenință femei politicieni în cel mai josnic \nmod posibil? (Vociferări.) \nSă mai spun că avem aici colegi, în sală, care cred că e o idee \nbună să se asocieze cu indivizi care ne țin predici despre înțelepciunea \ndictaturii rusești? (Vociferări.) \nSe  întreabă  unii  cât  am  câștigat  de  pe  urma  aderării  la \nUniunea Europeană. \nPremierul a prezentat câteva cifre. \n                                                                                             42                                                                                          \n     \nÎn 2007, PIB-ul României era 120 de miliarde. Astăzi, la 15 \nani  după,  e  240.  Practic,  o  dublare  a  ceea  ce  înseamnă  beneficiul \nnostru, ca stat. \nDoamnelor și domnilor, \nAderarea la Uniunea Europeană a fost cel mai bun lucru care \ni s-a întâmplat României în ultimii 30 de ani. \nÎnsă,  doamnelor  și  domnilor,  dacă  ținem  seama  doar  de \ndrepturi, nu și de obligații, nu ar trebui să ne mirăm că vocea noastră \nlipsește din conversațiile mari. Nu ar trebui să ne mirăm că discuțiile \ndespre război și pace se poartă mai mult pe lângă noi, fără noi. \nNu e vina niciunei conspirații, ci doar a noastră. Când te ții de \ncuvânt doar pe jumătate, nu poți avea pretenția să fii luat în serios \nfoarte mult. \nȘi  s-a  promis  românilor  și  lumii  că  România  va  fi  o  țară \nprosperă și democratică. Am reușit doar parțial și foarte puțin. \nUniunea Salvați România este de la înființare un partid ferm, \npro-occidental,  pro-european  și  pro-democratic,  și  atunci  când  ne \nauziți  criticându-vă,  vă  asigur  că  asta  se  întâmplă  pentru  că  ne-am \nsăturat, alături de miile de români, ca dezvoltarea să se facă în ritm de \nmelc. Vrem ca România să se dezvolte rapid și în folosul cetățenilor. \nO  Românie  înscrisă  cu  încăpățânare  pe  drumul  acesta \neuropean folosește și cetățenilor ei și Europei. \nDragi colegi, \nTrăim de prea multă vreme întrebându-ne ca Ilie Moromete - \n„Niculae, unde mergem noi, domnule?”. \n                                                                                             43                                                                                          \n     \nHaideți  să  nu  ne  mai  întrebăm  și  să  trecem  la  acele  fapte \ndespre care doar vorbim! La faptele pentru care ne-am angajat atunci \ncând am aderat la Uniunea Europeană. \nPeste alți 15 ani, sper să nu mai căutăm România la coada \nclasamentelor țărilor dezvoltate din Europa! Le suntem datori cu acest \nlucru generațiilor actuale și generațiilor viitoare! \nVă mulțumesc. (Aplauze.) \nDomnul Florin-Vasile Cîțu: \nDin partea Grupurilor parlamentare AUR, timpul alocat - 10 \nminute, domnul senator Sorin Lavric. \nDomnul Sorin Lavric: \nVă mulțumesc, domnule președinte. \nDragi colegi, \nDomnule prim-ministru, \nDomnilor miniștri, \nÎntr-adevăr, suntem la o ședință solemnă, însă vă mărturisesc \ncă  e  o  mică  tortură  ca  să  vedem  atâția  politicieni  cum  vin  și \nrostogolesc aici, citind de pe hârtii, niște texte atât de convenționale, \nde protocolare și, firesc, plicticoase. \nDacă  v-aș  întreba  pe  fiecare  dintre  dumneavoastră  ce  ați \nreținut din ce s-a vorbit până acum, când tot timpul ați stat cu ochii în \ntelefon, mă îndoiesc că puteți să-mi spuneți. \nEu  sper  să  nu  vă  spun  niște  clișee,  așa  cum  au  făcut \nantevorbitorii mei. \n                                                                                             44                                                                                          \n     \nSingurul care a dat impresia că nu este un robot, rostogolind \ndiscursuri terne, a fost domnul Barna. \nȘi  sper  ca  dânsului  și  dumneavoastră  să  vă  răspund  la \nîntrebarea - unde mergem, încotro ne îndreptăm? \nȘi am să încerc să vă descriu lapidar viziunea Partidului AUR \nîn privința Uniunii Europene și a locului României în această Uniune. \nCu atât mai mult cu cât știți foarte bine că a devenit un laitmotiv ca \ndespre  cei  de  la  AUR  să  se  spună  că  sunt  eurosceptici,  că  sunt \nantioccidentali, că ni s-a cuibărit în cap ideea ROExit-ului, că trebuie \nmusai ca România să iasă din Uniunea Europeană. \nȘi,  firește,  ca  tacâmul  să  fie  complet,  domnul  Barna,  cu \n„înțelepciunea rusească” - noi, ce la AUR, suntem rusofili și, firește, \nputiniști. \nȚin să vă spulber toate aceste temeri și să vă spun din capul \nlocului - AUR este un partid pro-european, în mod răspicat... (Râsete. \nAplauze.) \nPăi, lăsați-mă să vă argumentez! (Vociferări.) \nEste un partid devotat valorilor... (Vociferări.) ...europene... \n(Râsete.) ...nici nu ne trece prin cap... (Vociferări.) ...să fim adepții \nROExit-ului pe care ni-l imputați atâta și cu atât mai putin... (Râsete.) \n...puțin... (Râsete.) ...nu putem să fim... (Râsete.) ...putiniști... (Râsete.)  \n...de vreme ce suntem în NATO. Știm prea bine că de fiecare dată \ncând am avut de-a face cu rușii lucrurile s-au sfârșit prost pentru noi. \nSuntem  în  tabăra  NATO  și  suntem  loiali  partenerilor  noștri.  Nici \nvorbă de a privi cu simpatie către Rusia. (Aplauze.) \n                                                                                             45                                                                                          \n     \nDa, locul României este în Uniunea Europeană, nu există altă \ndirecție,  este  singura  opțiune.  Dar  noi  când  spunem  „Uniunea \nEuropeană” ne gândim la acel proiect inițial pe care părinții fondatori \nai Uniunii Europene l-au avut în minte - este vorba de o coaliție, de un \nclub select de națiuni creștine și de state suverane. \nNiciun  antevorbitor...  (Aplauze.)  ...vorbind  despre  unitatea \nEuropei  și  despre  solidaritatea  Europei,  n-a  vorbit  despre  națiuni \ncreștine și despre state suverane. Nu s-a vorbit decât despre unitatea \nEuropei și atât. \nNu! AUR împărtășește proiectul inițial al părinților fondatori \n- al lui Adenauer, al lui Schuman, al lui Monnet - și anume o uniune \neuropeană  alcătuită  din  națiuni  creștine  și  state  suverane.  Este \nesențial... (Aplauze.) ... acest lucru. (Aplauze.) \nTocmai de aceea  suntem pro-europeni, domnule Barna sau \ndomnule Bulai,  chiar dacă vă stârnesc râsul!  Suntem pro-europeani \nîntr-o asemenea Uniune Europeană. \nFără suveranitatea statelor și fără religia creștină, Europa se \nduce de-a berbeleacul. \nVă  amintesc  simbolul  Uniunii  Europene.  Simbolul  Uniunii \nEuropene este cununa, diadema de 12 stele. Acele 12 stele nu se referă \nla  numărul  statelor,  că  suntem  27  de  state  în  Uniunea  Europeană. \nAcele stele se referă la cei 12 Apostoli și, în același timp, la Cununa \nMaicii Domnului. (Aplauze.) \n                                                                                             46                                                                                          \n     \nPărinții  fondatori  ai  Uniunii  Europene  erau  catolici \npracticanți. Ei credeau în Uniunea Europeană și erau încredințați că \nreligia creștină va fi un liant al Uniunii Europene. \nAcest  simbol  a  fost  votat,  a  fost  adoptat  de  către  părinții \nfondatori pe care i-am pomenit, pe 8 decembrie 1955. Pe 8 decembrie \n1955, când au votat, ei s-au gândit la această zi - de ce? - pentru că în \ncalendarul catolic, 8 Decembrie este Ziua Zămislirii Maicii Domnului. \nNu  ștergeți  din  memoria  românilor  acest  act  fondator  cu \nrezonanță creștină pentru că este esențial! \nVă spuneam că vă argumentez de ce nu suntem eurosceptici, \nba dimpotrivă, suntem pro-europeni și de ce suntem devotați valorilor \neuropene. \nCând  spunem  valori  europene  ne  referim  la  acel  canon \nvaloric  care  este  axat  pe  adevăr,  frumos  și  bine,  care  sunt  valori \ngrecești, iar acest canon valoric care a fost consacrat și verificat de-a \nlungul mileniilor stă pe 3 temelii, pe 3 piloni - filosofia greacă, dreptul \nroman și religia creștină. (Aplauze.) \nO Europă din care scoateți... (Aplauze.) ...aceste 3 temelii... \n(Aplauze.) ...nu va mai fi Europa pe care o gândim noi, cei de la AUR. \nPentru noi, progresul în Uniunea Europeană înseamnă să dăm \nviață  proiectului  și  valorilor  pe  care  le-au  avut  în  minte  părinții \nfondatori. Este esențial acest lucru. Asta înseamnă progres pentru noi. \nÎn  schimb,  dacă  progres  înseamnă  atingerea  unei  uniuni \neuropene înțelese ca un stat suprafederal, cu o singură capitală, cu un \n                                                                                             47                                                                                          \n     \nsingur  Parlament  și  cu  un  singur  președinte,  noi  nu  împărtășim  o \nasemenea idee. \nAmintiți-vă, vă rog, de precursorul doamnei Ursula von der \nLeyen!  Vă  mai  amintiți  de  el?  Jean-Claude  Juncker,  acel  grotesc \ndrăgălaș  președinte  al  Comisiei  Europene.  Vă  amintiți  când  se \nîmpleticea,  mort  de  beat,  și  era  ținut  de  colegi,  pentru  că,  nu,  se \nclătina? \nDacă Uniunea Europeană va fi privită ca un stat suprafederal, \ndestinul ei va fi destinul împleticirii lui Jean-Claude Juncker. (Râsete. \nAplauze.) \nPentru  noi,  singurul  viitor  este  cel  al  Uniunii  Europene \nînțelese  ca  un  club  select  de  națiuni  creștine  și  de  state  suverane. \nAltfel nu se poate, vom avea destinul acestui sinistru și foarte prost \npolitician care a condus, din păcate, Uniunea Europeană, mai mulți \nani. \nCred că am fost destul de limpede. \nÎn privința putinismului pe care ni-l tot imputați, v-am spus, \nde  vreme  ce  suntem  în  NATO  și  în  tabăra  aceasta,  suntem  loiali \npartenerilor noștri, nu se pune problema de a privi cu simpatie tendința \nimperialistă rusească. \nȘi nu ne  mai bănuiți că avem în spate cine știe ce agenții \nvenite de la Moscova! \nÎnchei  spunându-vă:  trăiască  România  într-o  Uniune  a \nnațiunilor creștine și a statelor suverane! \nVă mulțumesc. (Aplauze.) \n                                                                                             48                                                                                          \n     \nVoci din sală: \nBravo! Bravo! (Aplauze.) \nDomnul Florin-Vasile Cîțu: \nMulțumim pentru scuze și explicații. \nUrmează domnul deputat Daniel-Gheorghe Rusu. \nDomnul Daniel-Gheorghe Rusu: \nDomnule ministru francez pentru Europa și afaceri externe, \nDomnule prim-ministru al României, \nDomnilor miniștri, \nDomnilor președinți, \nStimați reprezentanți ai cultelor religioase, \nStimați invitați, \nStimați colegi senatori și deputați care ați mai rămas în sală, \nDrag popor român din Europa și de pretutindeni, \nVreau să vă transmit un salut sincer din partea Grupului pe \ncare îl reprezint și mai ales din partea unuia dintre președinți, care, cu \nregret, nu a putut să fie astăzi aici, domnul George Simion, dar a ținut \nsă vă salute, prin intermediul meu, și să vă roage să transmiteți, la \nrândul  dumneavoastră,  domnule  ministru,  un  salut  sincer  către \nDomnia Sa, Éric Zemmour, cel mai bun președinte pe care Franța îl va \navea din luna iunie încolo! (Râsete. Vociferări. Aplauze.) \nRespect  pentru  demnitatea  umană,  toleranță,  solidaritate, \nnediscriminare, libertate, democrație, egalitate, stat de drept, drepturile \nomului - sunt valori care au stat la baza constituirii Uniunii Europene \n                                                                                             49                                                                                          \n     \nși care sunt împărtășite de toate statele Uniunii Europene și așa ne \ndorim să și rămână. \nPoate unii cred că aderarea la Uniunea Europeană a venit așa, \nde la sine, pur și simplu. \nGreșit,  domnilor!  De  fapt,  a  fost  voința  poporului  român, \nsătul de comunismul umilitor și josnic al ultimelor zeci de ani și a \nunor lideri ai României, de a duce și de a îndrepta țara noastră către \nVest. \nA  fost  Cererea  oficială  de  aderare  la  Uniunea  Europeană, \nsemnată în iunie 1995, a fost Planul de la Snagov, lansat în anul 2000, \na fost Summitul din 1999 de la Helsinki și altele. Dar înainte de asta a \nfost  gândirea  strategică  a  unor  lideri  europeni  și  români,  în  orice \nlumină s-ar afla ei astăzi. \nUnde este România după 15 ani de la aderarea la Uniunea \nEuropeană?  Ce  am  câștigat?  Ce  am  pierdut?  Sau  încotro  mergem? \nSunt întrebări legitime pe care orice cetățean al Uniunii Europene de \nbună-credință și le poate pune. \nPIB-ul și bugetul țării, este adevărat, sunt duble, dacă nu mai \nmari, față de 2007, anul aderării. \nBanii  pentru  agricultură,  pentru  proiecte  de  infrastructură, \nsănătate, educație s-au dublat, la rândul lor. \nÎnsă  foarte  mulți  oameni  -  i-am  văzut  chiar  și  săptămâna \ntrecută, în Europa -, sunt nemulțumiți, deși țările în care locuiesc le \nconferă și le oferă o protecție socială deosebită, ei se simt părăsiți de \n                                                                                             50                                                                                          \n     \nGuvernul nostru și de oamenii noștri de stat. Ei trimit acasă către 3-4 \nmiliarde de euro, mai mult decât investițiile străine în România. \nSalariul mediu s-a dublat, puterea de cumpărare a românilor a \ncrescut până la un moment dat. \nDar noi toți ar trebui să fim mândri că facem parte dintr-o \nEuropă unită, în care drepturile să ne fie respectate. La fel, și valorile \ncreștine și morale. Să ne mândrim că facem parte dintr-o Europă a \npopoarelor  care  să  se  respecte  reciproc,  în  care  libera  exprimare  a \nopiniilor fiecăruia dintre noi să fie luată în considerare ca un lucru bun \nși constructiv, și nu ca un afront menit să dezbine  ceea ce  alții au \nreușit să clădească. \nRenunțând la metafore, trebuie să vă spun răspicat că cei 15 \nani  de  apartenență  la  Uniunea  Europeană  ne-au  adus  foarte  multe \navantaje, atât României, cât și poporului român, dar totuși, din varii \nmotive,  nu  am  reușit  să  facem  saltul  preconizat  pentru  a  avea  o \nadministrație  reală  și  prosperă,  o  dezvoltare  durabilă,  fără  decalaje \nîntre nivelul nostru de trai și nivelul de trai al concetățenilor noștri \neuropeni. \nNe dorim să stăm drept, să fim respectați și consultați în mod \negal, ca membrii celorlalte țări, la masa tratativelor și a negocierilor și \nnu  am  vrea  să  credem  vreodată  că  suntem  considerați  o  țară  și  un \npopor de o categorie inferioară. \nNu în ultimul rând, aș dori să reiterez faptul că Alianța pentru \nUnirea Românilor este o construcție politică pro-europeană și așa va \nrămâne atâta timp cât această relație a Uniunii Europene și a României \n                                                                                             51                                                                                          \n     \nse  bazează  pe  respect  reciproc  între  membrii  ei  și  atâta  timp  cât \nvalorile creștine și morale, precum și pilonii pe care a fost construită \naceastă fortăreață a națiunilor rămân ca temelie în gândirea și acțiunea \nliderilor ei. \nNe iubim poporul, iubim România și ne mândrim că facem \nparte din Europa. \nLa  mulți  ani...,  (Aplauze.)  ...România...,  (Aplauze.)  ...într-o \nEuropă... (Aplauze.) ...a tuturor... (Aplauze.) ...românilor... (Aplauze.)  \n...și a tuturor europenilor! (Aplauze.) \nMulțumesc. (Aplauze.) \nDomnul Florin-Vasile Cîțu: \nDin  partea  Grupurilor  parlamentare  ale  UDMR,  domnul \ndeputat Csoma Botond. \nDomnul Csoma Botond: \nDoamnelor și domnilor, \nStimați colegi,  \nStimate colege, \nStimați invitați, \nS-au  împlinit  15  ani  de  la  aderarea  României  la  Uniunea \nEuropeană. După 1990, intrarea în Alianța Nord-Atlantică și aderarea \nla Uniunea Europeană au fost obiectivele esențiale ale țării noastre. \nAderarea la Uniunea Europeană a însemnat pentru România o \nrecunoaștere, dincolo de granițele estului, un pas important pe drumul \n                                                                                             52                                                                                          \n     \nunei dezvoltări durabile și deschiderea spre un nou model social, spre \nnoi perspective în beneficiul tuturor cetățenilor acestei țări. \nAu trecut 15 ani în care am fost martorii unor transformări \nmajore. Au fost 15 ani de dezvoltare și de consolidare – dezvoltare și \nconsolidare  a  democrației,  firește!  -,  dar  trebuie  să  vă  spun  că  au \nexistat și anumite puncte nevralgice. Și aici m-aș referi în principal la \nanumite aspecte privind drepturile minorităților naționale din această \nțară. \nCel mai mare avantaj al aderării, în sens material, firește, au \nfost fondurile europene, menite să contribuie la dezvoltarea țării și la \nrecuperarea decalajelor față de statele cu vechime ale Uniunii, însă - \ntrebuie să spunem și chestia asta - România nu a reușit întotdeauna să \natragă  toate  sumele  alocate  de  Bruxelles,  situându-se  pe  ultimele \nlocuri între țările Uniunii la acest capitol. \nUn alt avantaj al cetățenilor din România este libera circulație \nîn spațiul UE, dar, în același timp, acest fapt a însemnat și plecarea a \nmilioane de cetățeni români să lucreze în alte țări europene. \nCa orice membru al Uniunii Europene, România are drepturi, \ndar și obligații, față de toți cetățenii ei, însă nu întotdeauna au fost \nrespectate aceste obligații asumate. \nRomânia încă așteaptă intrarea în spațiul Schengen, deziderat \ncare, în acest moment, se situează la nivelul de promisiuni. \nCu toate acestea, însă, după 15 ani, România susține ferm că \nnu  există  alternativă  la  această  Uniune  politică  și  economică.  Însă \ntotul evoluează și într-o direcție pentru care și noi,  cetățenii țărilor \n                                                                                             53                                                                                          \n     \nmembre, suntem responsabili. De aceea, când vorbim despre viitorul \nUniunii Europene, este nevoie de un dialog amplu și de implicare. \nPentru că, stimați colegi, trăim vremuri complicate. Pandemia \nde  coronavirus  ne-a  afectat  grav,  ne-a  dat  multe  lecții,  însă  datoria \nnoastră  este  să  învățăm  din  faptul  că  Uniunea  Europeană,  țările \nmembre, nu au fost suficient de pregătite și nu am avut un răspuns \nprompt în fața acestei situații fără precedent. \nTrebuie  să  învățăm  și  din  lecțiile  trecutului  cu  privire  la \nistoria și dezvoltarea Uniunii Europene. În fața provocărilor vechi și \nnoi,  pe  baza  unor  valori  democratice  solide  și  libertăți  comune, \nUniunea Europeană trebuie să sprijine statele membre acolo unde este \nnevoie  și  cât  este  nevoie,  cu  delimitarea  clară  a  competențelor \nexercitate în comun și a competențelor ce revin fiecărui stat membru. \nCooperarea statelor  membre  ale UE trebuie să rămână una \npragmatică, orientată spre dezvoltarea comună a societăților noastre și \nîntărirea poziției Uniunii pe scena globală. \nPoate ne-am fi descurcat mult mai bine pe plan global dacă \nam fi avut o politică externă mai bine coagulată. Și poate am fi putut \nsă evităm o serie de pericole dacă am avea o armată europeană de \nanvergură. \nUDMR  salută  președinția  franceză  la  Consiliul  Uniunii \nEuropene  și  în  special  eforturile  depuse  de  Franța  în  vederea \nconsolidării  și  dezvoltării  proiectului  armatei  europene,  un  proiect \ndificil, dar, credem noi, în același timp foarte necesar. \nStimați colegi, \n                                                                                             54                                                                                          \n     \nSunt câteva lecții pe care trebuie să le învățăm, avem nevoie \nde o colaborare mai strânsă între actorii politici, atât pe plan intern, cât \nși în cadrul forului comunitar. \nÎntr-adevăr, este mult mai ușor să explici ce nu este Uniunea \nEuropeană, decât ceea ce este. Dacă vă amintiți, fostul președinte al \nComisiei Europene, Jacques Delors, a denumit Uniunea Europeană, \naceastă construcție, „un obiect politic neidentificat”. Avem deci în față \no construcție originală, fără precedent și fără corespondent în lume. \nUniunea  Europeană  trece  dincolo  de  cadrul  de  concepte  politice \ntradiționale. Ea este o valoare unică, iar noi,  ce îi suntem cetățeni, \ntrebuie să o apreciem și să ne străduim să o dezvoltăm. \nCa  stat  membru  al  Uniunii  Europene,  trebuie  să  putem \nasigura calitatea vieții cetățenilor noștri și, în acest sens, trebuie să ne \nasigurăm că deținem suficientă putere economică și strategii care să \nfie concretizate în planuri concrete, în planuri de acțiune cu termene \nclare.  Astfel,  rolul  actorilor  economici  este  foarte  important  și, \nadăugând  politici  sociale  viabile  și  strategii  de  dezvoltare  durabilă, \nimplementarea responsabilă a acestora, cu siguranță se vor înregistra \nrezultate. Iar rezultatele se măsoară în siguranța, bunăstarea și nivelul \nde trai al cetățenilor noștri și, în același timp, putem asigura un viitor \nsigur generațiilor următoare. \nAcum, când tendințele extremiste se accentuează - și trebuie \nsă vorbim și despre acest fenomen, stimați colegi,  - iar la frontiera \nestică a Uniunii sunt încercări de a declanșa un conflict armat, credem \ncă este nevoie de mai multă unitate și de dialog. \n                                                                                             55                                                                                          \n     \nÎn ceea ce privește creșterea tot mai vizibilă a partidelor de \nextremă dreapta, trebuie să ne punem câteva întrebări, stimați colegi: \ncare  sunt  motivele  pentru  care  oamenii  sunt  deschiși  la  asemenea \nretorici?  Unde  a  greșit,  eventual  –  poate  că  a  greșit  –  și  Uniunea \nEuropeană? Este oare departe de cetățeni, pare netransparentă? \nUnde am greșit noi, politicienii? \nCred că la aceste întrebări trebuie să ne gândim și trebuie să \nîncercăm să formulăm un răspuns cât de cât concludent și bazat pe \nargumente. \nRomânia și-a exprimat ferm poziția în regiune prin susținerea \nunei Uniuni Europene stabile atât din punct de vedere economic, cât și \ngeopolitic. \nReiterez, Uniunea Europeană reprezintă o valoare unică, iar \nnoi,  cetățenii  săi,  avem  datoria  să  o  păstrăm  și  să  contribuim  la \ndezvoltarea ei. Avem datoria morală să o apărăm, ca să nu cadă pradă \ncelor ce vor să o distrugă, deși susțin altceva. \nÎnsă  toate  acestea  nu  înseamnă  că  nu  ne  putem  strădui  să \nîmbunătățim Uniunea noastră. Și noi, cetățenii europeni, ne dorim o \nUniune  Europeană  tot  mai  perfectă,  mai  apropiată  de  cetățeni,  și, \nsigur, mai implicată în viața noastră cotidiană. \nRomânia, prin obligațiile asumate odată cu aderarea la UE \nacum  15  ani,  își  propune  să  contribuie  la  consolidarea  acestei \nconstrucții  europene  și  să  contribuie  la  protejarea  ei  în  fața  tuturor \npericolelor  ce  apar  pe  parcurs.  O  putem  face  noi,  cetățenii,  noi, \ndecidenții, și o putem face noi, cetățenii europeni. \n                                                                                             56                                                                                          \n     \nVă mulțumesc, stimați colegi, pentru atenție. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  Grupului  parlamentar  al  minorităților  naționale, \ndomnul deputat Ovidiu Victor Ganț. \nDomnul Ovidiu Victor Ganț: \nVă mulțumesc frumos. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule  ministru pentru Europa și al afacerilor externe al \nRepublicii Franceze,  \nDoamnă, domnilor miniștri, \nDoamnelor și domnilor ambasadori, \nStimați invitați, \nDoamnelor și domnilor senatori și deputați,  \nAm  avut  inițiativa  organizării  acestei  ședințe  festive  de \nsărbătorire a 15 ani de la aderarea României la Uniunea Europeană, \npentru că acest eveniment reprezintă în opinia noastră, a deputaților \ndin Grupul parlamentar al minorităților naționale, un moment crucial \nîn istoria României. El este șansa unică de a reînnoda relația noastră \nde apartenență ca națiune la lumea occidentală, o năzuință istorică, \nmanifestată  permanent,  începând  cu  secolul  al  XIX-lea  în  Țările \nRomâne. Principalii intelectuali și politicieni români ai acelui secol au \n                                                                                             57                                                                                          \n     \nstudiat  la  universități  franceze,  germane,  austriece  sau  italiene, \npromovând  ulterior  în  țară,  în  mod  asiduu,  valorile  civilizației \noccidentale. \nLa  sfârșitul  anilor  ʾ30,  tot  acest  proces  de  integrare  și \ndezvoltare a României ca parte a spațiului de valori europene a fost \ncurmat brusc de instaurarea succesivă a fascismului și comunismului, \ndublată de pierderea unei părți a teritoriului național și impunerea unui \nfel  de  a  gândi  străin  de  orice  tradiție  de  la  noi.  A  fost  o  perioadă \nîntunecată  din  istoria  noastră,  atunci  când  am  avut  parte  doar  de \ndictaturi de tip fascist și comunist, cu tot reculul pe care acestea l-au \nadus în plan uman, social și economic. \nDin  fericire,  național-comunismul  a  luat  sfârșit  datorită \nRevoluției  din  decembrie  1989  și  sacrificiului  pe  care  l-au  făcut \ncetățenii țării noastre atunci, indiferent de apartenența lor etnică sau \nreligioasă, creștini, evrei sau musulmani. \nA urmat o perioadă foarte grea, marcată de crize sociale și \neconomice - mineriade, falimentul economiei socialiste, hiperinflație -\npe care am depășit-o cu greu, dar care s-a terminat prin două realizări \nmajore:  intrarea  în  NATO  și  Uniunea  Europeană.  Au  fost  două \nmomente  de  consens  național,  de  altfel  foarte  rare  în  politica \nromânească. Să reamintim faptul că Tratatul de aderare la Uniunea \nEuropeană  a  fost  ratificat  în  unanimitate  de  către  Parlamentul \nRomâniei.  În  ceea  ce  ne  privește,  am  susținut  activ  demersul,  prin \nrelațiile pe care le avem cu țările membre de care suntem legați prin \nlimbă și cultură. \n                                                                                             58                                                                                          \n     \nAstfel s-a deschis calea spre o democrație de tip occidental și \no dezvoltare economico-socială fără precedent. \nȘi  perioada  de  preaderare,  de  adoptare  a  legislației,  de \npreluare  a  aquis-ului  comunitar  și  de  transformare  instituțională \ntrebuie  amintită  ca  fiind  un  efort  comun  al  tuturor  forțelor  politice \nproeuropene  și  evident  al  Parlamentului  României,  ca  expresie  a \nsuveranității  națiunii  române.  Ne-am  asumat  toate  prevederile  din \ntratatul de aderare, inclusiv ceea ce scrie în art. 148 din Constituția \nRomâniei,  alin.  (2):  „Ca  urmare  a  aderării,  prevederile  tratatelor \nconstitutive  ale  Uniunii  Europene,  precum  și  celelalte  reglementări \ncomunitare  cu  caracter  obligatoriu,  au  prioritate  față  de  dispozițiile \ncontrare  din  legile  interne,  cu  respectarea  prevederilor  actului  de \naderare”.  \nPentru că niciodată aici nu s-au reliefat două aspecte, doresc \nsă  o  fac  eu  astăzi,  pentru  că  le-am  trăit  în  mod  nemijlocit.  Regret \nabsența domnului profesor doctor Vasile Pușcaș, negociatorul șef al \nRomâniei, care a reușit, împreună cu echipa sa, să finalizeze la timp \nnegocierile  de  aderare  în  decembrie  2004  și  doresc  să-i  mulțumesc \npublic pentru această realizare, care a permis semnarea tratatului de \naderare în timp util, pentru respectarea termenului de 1 ianuarie 2007. \nAl  doilea  aspect  pe  care  doresc  să-l  amintesc  este  munca \nechipei  de  observatori  la  Parlamentul  European,  într-un  efort \ntranspartinic, dar și multietnic al delegației noastre. \nA fost o onoare deosebită pentru mine faptul că, desemnat \nfiind de către Grupul parlamentar al minorităților naționale, am făcut \n                                                                                             59                                                                                          \n     \nparte  din  delegație,  alături  de  alți  parlamentari  români,  care  își \ncontinuă și astăzi activitatea parlamentară: doamnele senator Roberta \nAnastase și Gabriela Crețu și domnii senatori Vasile Dîncu și Titus \nCorlățean.  Împreună  am  reușit  să  combatem  prejudecăți  și  să \nschimbăm  opinii  asupra  aderării  țării  noastre,  inclusiv  votul  unor \nîntregi delegații naționale din grupurile noastre politice asupra acestui \nsubiect, de la avizul conform, unde a fost împotrivă, la ultimul raport \nMoscovici,  unde  a  fost  pentru.  Am  convingerea  că  sunt  în \nasentimentul colegilor mei, foști observatori, față de cele afirmate.  \nMomentul  aderării  la  1  ianuarie  2007  a  fost  sărbătorit  la \nBucurești  împreună  cu  ministrul  federal  de  externe  al  Germaniei, \nFrank-Walter Steinmeier, astăzi președinte federal, care asigura la data \nrespectivă  președinția  Consiliului  Uniunii  Europene.  Din  păcate, \nseparat:  într-un  loc  cu  președintele  României,  în  alt  loc  cu  prim-\nministrul de atunci. Un semn de rău augur pentru ce avea să urmeze \natât  în  politica  internă,  cât  și  în  ceea  ce  privește  demersul  politic \neuropean al României. \nPoate că acum, la 15 ani după, vom înțelege ce mare rău îl \nreprezintă permanentele disensiuni și crize politice. \nMă  bucur  să  sărbătorim  astăzi  15  ani  de  la  aderare,  în \nprezența  ministrului  de  externe  al  Franței,  domnul  Jean-Yves  Le \nDrian, într-un arc peste timp simbolic și doresc să-i mulțumesc în mod \ndeosebit  pentru  efortul  de  a  fi  alături  de  noi.  Vedem  în  prezența \nDomniei Sale un nou gest de prietenie al Franței față de România.  \nDoamnelor și domnilor, \n                                                                                             60                                                                                          \n     \nReconcilierea  franco-germană  reprezintă  fundamentul \nUniunii  Europene  de  astăzi.  Cred  că  Robert  Schuman  și  Konrad \nAdenauer  ar  fi  mândri  de  cele  realizate,  însă  ar  exprima  și  unele \nnemulțumiri legate de Uniunea Europeană. \nDespre acestea din urmă doresc să vă vorbesc. Am pierdut \nrecent un membru, Marea Britanie, care într-un demers unilateral a \ndecis  să  ne  părăsească  -  lucru  pe  care  îl  regret.  Avem  tot  felul  de \nexcepții și opt out-uri pentru anumiți membri. Nu se respectă întocmai \ntratatele,  birocrația  rămâne  sufocantă,  uneori  există  un  tratament \ndiferențiat aplicat unor state membre sau opinii grav divergente între \nanumite state membre, în chestiunea valorilor fundamentale care stau \nla baza construcției europene. \nDoresc  să  fac  apel  la  solidaritate  și  echitate  în  interiorul \nUniunii  Europene,  foarte  bune  exemple  fiind  lupta  împotriva \npandemiei și finanțarea planurilor naționale de redresare și reziliență \nale statelor membre. \nTotuși, cred că a venit timpul să punem capăt discriminării la \ncare este supusă România, prin neacceptarea în spațiul Schengen, deși \nam  investit  sute  de  milioane  de  euro  în  aplicarea  sistemului  și  în \npofida faptului că din 2011 satisfacem criteriile de aderare. Această \nstare de fapt nu face decât să scadă încrederea cetățenilor români în \nUniunea  Europeană,  afectând  libera  circulație  a  persoanelor  și  a \nbunurilor. \nTotodată  pledăm  ca  pe  baza  unor  rezultate  concrete  – \nsubliniez, pe baza unor rezultate concrete – pe care le va obține țara \n                                                                                             61                                                                                          \n     \nnoastră în perioada următoare să se încheie aplicarea mecanismului de \ncooperare  și  verificare.  În  ceea  ce  ne  privește,  vom  susține  orice \nmăsură legislativă necesară în acest sens. \nSper să ne facem și noi treaba în plan intern și să ducem la \nbun  sfârșit  reformele  anunțate:  modificarea  Constituției,  reforma \nadministrativă,  în  sensul  aplicării  în  mod  real  a  principiului \nsubsidiarității și al unei descentralizări mult clamate în anii din urmă, \ndezvoltarea infrastructurii rutiere și feroviare, a celei din sănătate și \nînvățământ, a digitalizării etc. \nNe  dorim,  totodată,  ca  procesul  de  extindere  al  Uniunii \nEuropene în Balcanii de Vest să fie dinamizat, permițând oamenilor \ndin regiune să se bucure de șansa de a fi cetățeni ai Uniunii Europene, \ndiminuând în același timp influențe externe nefaste asupra regiunii.  \nSperăm că președinția Franței a Consiliului Uniunii Europene \nsă ne ajute în rezolvarea unei părți din aceste probleme, respectiv să \naducă progrese importante la aceste capitole. \nConform unui sondaj recent, încrederea cetățenilor români în \nUniunea Europeană este în continuare la una din cele mai înalte cote \ndin statele membre, iar în ceea ce privește încrederea lor în alte state \nde pe mapamond Germania este pe locul întâi, iar Franța pe locul trei. \nDoamnelor și domnilor, \nÎn concluzie, avem convingerea că apartenența României la \nUniunea Europeană este garanția pentru noi de a beneficia de pace, \ndemocrație  și  bunăstare  și  deci  Grupul  parlamentar  al  minorităților \n                                                                                             62                                                                                          \n     \nnaționale  va  continua  să  susțină  necondiționat  demersurile \nproeuropene ale României. \nVă mulțumesc frumos pentru atenție. (Aplauze.) \nDomnul Florin-Vasile Cîțu: \nMulțumim, domnule deputat. \nTot  din  partea  Grupului  parlamentar  al  minorităților \nnaționale, domnul Silviu Vexler.  \nDomnul Silviu Vexler: \nDoamnelor și domnilor, \nAm  învățat  și  am  crezut  întotdeauna  în  faptul  că  Uniunea \nEuropeană este construită pe șase valori fundamentale: respect pentru \ndemnitatea  umană,  libertate,  democrație,  egalitate,  stat  de  drept, \nrespectarea drepturilor omului, inclusiv cele ale minorităților. \nȘi  îmi  aduc  aminte,  în  acest  moment,  înmormântarea \ndoamnei  Simone  Veil,  prima  femeie  președinte  a  Parlamentului \nEuropean,  reprezentând  Franța,  supraviețuitor  al  lagărelor  de  la \nAuschwitz și Bergen-Belsen, și  mai ales un fragment din cuvintele \nspuse de președintele Macron, respectiv că este aici „pentru a exprima \no imensă recunoștință, în numele poporului francez, pentru unul din \ncei mai iubiți copii ai săi”. \nTotuși, în acest moment deosebit, aniversar, și care ar trebui \nsă fie vesel, domnule ministru Le Drian, doamnă ambasador Auer, îmi \ncer scuze și regret că a trebuit să fiți martor la declarațiile mistico-\nreligioase  ale  unui  coleg  care  atunci  când  nu  elogiază  criminali  de \n                                                                                             63                                                                                          \n     \nrăzboi și nu neagă Holocaustul, încearcă să șteargă din viziunea unei \nEurope moderne existența comunităților musulmane și evreiești. \nDomnule  senator  Lavric,  cu  toată  dorința  dumneavoastră, \nregret! \nSuntem aici și vom continua să fim aici, cu aceeași demnitate \ncu  care  am  contribuit  întotdeauna  la  construirea  și  modernizarea \nUniunii Europene. \nÎmi cer scuze pentru această intervenție! \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  deputaților  și  senatorilor  neafiliați,  doamna \nsenator Diana Șoșoacă. (Rumoare.) \nDoamna Diana Iovanovici-Șoșoacă: \nVă  mulțumesc.  (Este  îmbrăcată  în  ie  și  poartă  drapelul \nRomâniei pe umeri.) \nNu  credeam  că  arborarea  steagului  României  vă  va  stârni \natâtea  râsete!  Este  rușinos,  dar  ce  poți  să  îi  ceri  unui  astfel  de \nParlament?! \nMi  s-a  părut  inoportună  intervenția  domnului  Vexler,  în \ncondițiile în care nici măcar nu i s-a pronunțat numele! Mă fac și eu \navocatul domnului Lavric, pro bono, de data asta! \n                                                                                             64                                                                                          \n     \nSuntem la o aniversare de 15 ani și am auzit aici discursuri \ncare  mi-au  adus  aminte  de  Congresul  al  XIV-lea  al  Partidului \nComunist Român. \nMă așteptam la ceva mai mult din partea dumneavoastră, mai \nales că unii aveți vreo trei-patru legislaturi pe aici, deci ați putea cel \npuțin să învățați să nu mai citiți de pe hârtie, ci să și aveți un pic de \ninspirație pentru a purta discursuri. \nNu am auzi însă... elogii, bunăstare, deci trăim într-adevăr în \nlumi paralele. \nPoporul român trăiește într-o lume pe care dumneavoastră nu \no vedeți. Uniunea Europeană s-a format - și era bine cum s-a format - \npentru a avea o dezvoltare economică bună, să existe bunăstare, pentru \na concura Statele Unite ale Americii. Din păcate, după 15 ani în care \nni se spune că suntem parteneri egali ai statelor Uniunii Europene, nu \navem acces în Schengen. În schimb, avem firme austriece care ne-au \npreluat cam tot ce înseamnă petrol, gaz, bogății, avem firme franceze \ncare ne-au luat alte bogății, avem firme italiene care ne-au luat alte \nbogății. Nu e prost cine le ia, e prost cine le dă! În toți acești 15 ani, \nRomânia a pierdut cel mai mult. Da, într-adevăr, avem posibilitatea să \nne plimbăm în afara granițelor țării, dar, - ce să vezi?! - avem peste 10 \nmilioane de români în afara granițelor țării. Suntem țara cu cea mai \nmare migrație pe timp de pace, iar românii noștri sunt discriminați în \nUniunea Europeană! Nu am văzut ambasadele României că se luptă \npentru români și n-am văzut nici UE că se luptă pentru români, care \nsunt cetățeni egali în drepturi cu ceilalți cetățeni ai statelor europene. \n                                                                                             65                                                                                          \n     \nMai mult decât atât, în ultimii doi ani suntem siderați, mai \nales noi, juriștii, să vedem cum drepturile și libertățile fundamentale, \natât  din  Carta  drepturilor  omului,  dar  și  din  Carta  europeană  a \ndrepturilor  fundamentale  ale  Uniunii  Europene,  sunt  încălcate  cu \nobstinație! Se încalcă orice drept, în numele unui interes colectiv s-au \nanulat drepturile personale, ceea ce nu poate fi admis, pentru că asta \nfăceau comuniștii. \nNe-am  întors  în  timp,  iar  Uniunea  Europeană,  dacă  nu  se \ntrezește, va rămâne fără foarte multe state pentru că, îmi pare rău să o \nspun, nu că o doresc eu, eu încă mai cred că Uniunea Europeană poate \nsă se trezească și să revină la ceea ce a început. Dar 60% din români \nîși doresc ROExit. Atenție foarte mare! Și aveți grijă că anul acesta, \ndoamnelor  de  la  PNL  care  doriți  să  fiți  judecător  la  Curtea \nConstituțională și trageți sfori pentru acest lucru, pentru că vi s-a cerut \nsă anulați Constituția României în favoarea dreptului european. Așa \nceva... îi spun Uniunii Europene: „Pe aici nu se trece!”. Constituția \nRomâniei este cea mai de preț lege. În Constituție se află drepturi și \nlibertăți fundamentale europene. Respectăm dreptul european - dreptul \neuropean  poate  fi  cel  mult  complementar  -,  dar  nu  să  fie  superior \nConstituției României! \nMai mult decât atât, ...(Vociferări.) \nLăsați,  doamnă,  că  n-o  să  vă  aleagă  nimeni  la  Curtea \nConstituțională! \nMai mult decât atât... \n                                                                                             66                                                                                          \n     \nDoamna  Scântei,  lăsați,  că  știm...  Știți,  cu  milionul  ăla  de \neuro într-un an! \nVreau  să-i  amintesc  Uniunii  Europene  ce  înseamnă  aceste \nmotive de pe o ie românească. (Arată pe ia pe care o poartă.)  \nDa, fă-ți cruce! Poate așa vei deveni creștin, domnule! \nAceste  motive  sunt  milenare.  Aici,  pe  pământul  acesta \nromânesc,  s-au  descoperit  plăcuțele  de  la  Tărtăria,  primul  scris  din \nlume. Nici nu se inventase civilizația sumeriană! (Râsete.) \nAici... \nAșa este! Râdeți! Prostul râde când nu știe! \nPuneți mâna pe carte și citiți, că ați făcut de râs Parlamentul \nRomâniei!  \nPentru  România  steagul  României  este  acesta!  (Arată \ndrapelul.) Alt steag nu există! Pentru acest tricolor s-a murit! Și să-i \nmai  aducem  aminte  Uniunii  Europene  de  cruciadele  creștine,  când \ndomnitorii români stăteau aici de pavăză, astfel încât țările Europei să \nse dezvolte și să-și înalțe catedrale, unde acum ori sunt închise, ori \nsunt baruri și restaurante! \nUniunea Europeană trebuie să se trezească!  \nUitați-vă cum Ursula von der Leyen este într-un dosar penal \npentru contracte cu Pfizer! \nAți adus vaccinarea obligatorie ca unic drept și unică condiție \npentru a trăi! \nDomnul Florin-Vasile Cîțu: \nDoamnă senator, vă rog să vă îndreptați către sfârșit... \n                                                                                             67                                                                                          \n     \nDoamna Diana Iovanovici-Șoșoacă: \nO să mă îndrept către sfârșit, sfârșitul dumneavoastră! \nDomnul Florin-Vasile Cîțu: \nCele 10 milioane de români din străinătate vă mulțumesc. \nDoamna Diana Iovanovici-Șoșoacă: \nȘi voiam să vă mai spun un lucru. Pentru toți cei din Uniunea \nEuropeană care solicitați să ne vaccinăm și nu ne mai lăsați nici să \nrespirăm decât dacă ne vaccinăm: Dumnezeu nu este vaccinat și nu va \nfi niciodată! \nTrăiască România liberă și suverană! (Aplauze.) \nDomnul Florin-Vasile Cîțu: \nDin  partea  Grupului  parlamentar  al  PNL,  doamna  senator \nAlina Gorghiu. \nDoamna Alina-Ștefania Gorghiu: \nBună seara, stimați colegi! \nStimați invitați, \nÎntotdeauna  populismul  are  un  nume!  Dar  vă  asigur  că \nultimele minute vor fi ale unui discurs proeuropean, onest și autentic. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule ministru Le Drian,  \nStimată doamnă ambasador a Republicii Franceze,  \nStimați colegi, \n                                                                                             68                                                                                          \n     \n1 ianuarie 2007 a fost, într-adevăr, un moment de excepție \npentru noi toți și sunt, așa cum spuneau toți colegii mei, 15 ani  de \nUniune Europeană pentru România. \nCa națiune europeană, am aderat la un proiect politic care are \nla bază valori precum demnitatea, statul de drept, libertatea, egalitatea, \ntoleranța și, poate cel mai important dintre toate acestea, respectarea \ndrepturilor omului. Mult mai recent, spiritul Declarației de la Sibiu, \nadoptată în mai 2019, în România, a consfințit ceea ce este Europa de \nastăzi - o uniune a valorilor și a libertăților. \nStimați colegi senatori,  \nStimați colegi deputați, \nRezultatele  la  care  au  ajuns  statele  membre  ale  Uniunii \nEuropene, datorită integrării europene, vorbesc de la sine. Și pentru \nRomânia acest lucru a însemnat o creștere de aproape trei ori a PIB-\nului României, o creștere de patru ori a PIB-ului pe cap de locuitor, \nam beneficiat de fonduri europene pentru dezvoltare cu peste 46 de \nmiliarde  de  euro  mai  mult  decât  a  contribuit  România  la  bugetul \nUniunii, iar expresia „din fonduri europene” aduce multă mândrie și \ncertifică un lucru necesar și bine făcut. \nA fi european înseamnă însă multe lucruri, unele extrem de \nsimple, unele însă ceva mai complicate și provocatoare. \nCertificatul verde este un proiect european. \nDrepturile minorităților, de orice fel ar fi aceste minorități, și \ntoleranța, sunt valori europene. \nLa fel și respingerea discriminării și a excluziunii sociale. \n                                                                                             69                                                                                          \n     \nRespectarea  principiului  supremației  dreptului  european  în \ndomeniile stabilite prin tratate și cedarea de suveranitate, da, sunt, de \nasemenea,  principii  de  bază  ale  ideii  unității  europene.  La  fel  și \nrespectarea deplină a deciziilor Curții de Justiție a Uniunii Europene. \nNu poți, stimați colegi, să fii astăzi european o zi și a doua zi \nsă-ți  dai  haina  jos,  deși  mai  vedem  lucrul  acesta  în  discursuri  din \npricina populismului. Și atunci, în loc de oameni politici de stat, în loc \nde oameni politici înțelepți, vizionari, vezi lideri populiști care se bat \ncu  pumnul  în  piept,  nu  doar  în  România,  riscând  destrămarea \nproiectului european.  \nAcum, când lumea întreagă se confruntă cu noi și noi crize de \nsănătate,  economice,  ecologice,  tensiuni  geopolitice,  România  vă \nasigur că va contribui din plin la proiectul viitorului Europei.  \nVom  avea  o  Uniune  mai  puternică,  mai  rezilientă,  mai \nconvergentă, mai solidară. Și când vorbim de viitor trebuie să știm \nlimpede că avem ca stat european și obligații, dar avem și drepturi. \nSunt speranțe puse în 2007 și unele dintre ele încă nematerializate.  \nVorbea colegul nostru de la UDMR despre aderarea la spațiul \nSchengen. \nDa, este un drept al României, îndeplinim de mult timp toate \ncriteriile și condițiile tehnice și îi rugăm pe partenerii europeni să țină \ncont de acest lucru și să ne sprijine în acest demers al României.  \nȘi adoptarea monedei euro este un alt proiect pentru care ne \npregătim și probabil că o să ne pregătim mai serios de acum încolo. \n                                                                                             70                                                                                          \n     \nDeși  în  acești  15  ani  au  existat  foarte  multe  provocări, \nRomânia rămâne în continuare, în ciuda celor pe care le-ați auzit mai \ndevreme, una dintre cele mai favorabile țări pentru construcția Uniunii \nEuropene. \nUn  sondaj  recent,  de  acum  două  zile,  arată  că  peste  75% \ndintre români susțin în continuare proiectul european. \nDa,  e  îmbucurător  că  noi,  românii,  credem  în  această \nconstrucție,  iar  eu,  ca  un  cetățean  proeuropean  convins,  cred  că  și \nEuropa își va onora la rândul său toate obligațiile față de România. \nVă mulțumesc, stimați colegi, pentru această oportunitate. \nMulțumesc, domnule ministru, Excelență, pentru îngăduință. \nO seară plăcută! (Aplauze.) \nDomnul Florin-Vasile Cîțu: \nMulțumim, doamnă senator. \nDoamnelor și domnilor,  \nAm încheiat intervențiile. \nMulțumindu-vă pentru participare, vă rog să-mi permiteți să \ndeclar închisă ședința solemnă – așa se voia – comună a Senatului și \nCamerei Deputaților. \nVă mulțumesc.  \n \nȘedința s-a încheiat la ora 19.43. \n \n \n \n "
    },
    "16": {
        "start_text": "Domnul Florin-Vasile Cîțu:",
        "start_index": -1,
        "end_text": "Domnul Sorin Lavric:",
        "end_index": -1,
        "text": "                                                                 1                                                                                          \n     \n02 februarie 2022 – ședință comună \n \n \nS U M A R \n \n1.  Alocuţiuni consacrate aniversării a 15 ani de  2. \nla aderarea României la Uniunea Europeană. \n \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \nS T E N O G R A M A \nședinței solemne comune \n a Camerei Deputaților și Senatului \nconsacrată aniversării a 15 ani \nde la aderarea României la Uniunea Europeană. \n \nȘedința a început la ora 17.37. \nLucrările şedinţei au fost conduse de domnul senator Florin-\nVasile Cîțu, președintele Senatului, asistat de domnul deputat Andrei-\nRăzvan Lupu, secretar al Camerei Deputaților, și de domnul senator \nIon-Narcis Mircescu, secretar al Senatului.  \nDin  prezidiu  a  făcut  parte  și  domnul  deputat  Ion-Marcel \nCiolacu, preşedintele Camerei Deputaţilor. \nDomnul Florin-Vasile Cîțu: \nStimați colegi, \nVă rog să luați loc, să începem. \nDomnule președinte al Camerei Deputaților, \nDomnule prim-ministru, \nDomnule  Jean-Yves  Le  Drian,  ministrul  pentru  Europa  și \nafaceri externe al Republicii Franceze, \nDistinși reprezentanți ai cultelor religioase, \nDoamnelor și domnilor senatori și deputați, \nDoamnelor şi domnilor miniștri, \n                                                                                             3                                                                                          \n     \nExcelențele  Voastre,  doamnelor  și  domnilor  ambasadori, \nreprezentanți ai misiunilor diplomatice, \nStimați invitați, \nOnorată asistență, \nVă  rog  să-mi  permiteţi  să  declar  deschisă  şedinţa  solemnă \ncomună  de  astăzi,  a  Senatului  și  Camerei  Deputaților,  dedicată \naniversării a 15 ani de la aderarea României la Uniunea Europeană. \nDoamnelor şi domnilor, \nVă  invit  să  ascultăm  Imnul  naţional  al  României  și  Imnul \nUniunii Europene! \n(Se intonează Imnul naţional „Deşteaptă-te, române!”. \nSe intonează Imnul Uniunii Europene.) \nDoamnelor și domnilor senatori și deputați, \nOnorați invitați, \nÎl  invit  la  tribună  pe  Excelența  Sa,  domnul  Jean-Yves  Le \nDrian,  ministrul  pentru  Europa  și  afaceri  externe  al  Republicii \nFranceze. \nDomnul  Jean-Yves  Le  Drian  (ministrul  pentru  Europa  și \nafaceri externe al Republicii Franceze): \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDoamnelor și domnilor miniștri, \nDoamnelor și domnilor deputați și senatori, \n15 ani după aderarea României la Uniunea Europeană. \n                                                                                             4                                                                                          \n     \nSunt  deosebit  de  fericit  să  fiu  astăzi  la  București  pentru  a \nsărbători împreună cu dumneavoastră acest eveniment care a fost un \nprogres pentru toți europenii, pentru că de 15 ani încoace Uniunea \nnoastră  este  mai  puternică  și  mai  completă  pentru  că  și \ndumneavoastră, România, faceți parte din ea. \nȘi nu spun acest lucru numai în numele prieteniei care unește \nnațiunile  noastre,  o  prietenie  înrădăcinată  în  istoria  culturală, \nintelectuală și politică pe care o împărtășim împreună. Prietenie care \nne amintește de tinerețea petrecută la Paris a părinților fondatori ai \nRomâniei  moderne  –  Alexandru  Ioan  Cuza,  Vasile  Alecsandri  sau \nchiar și Brătianu, familia Brătianu, tată și fiu. O prietenie care ni se \namintește de fiecare dată când pronunțăm numele lui Enescu, Brâncuși \nsau Cioran, care ne-au adus atât de mult cu toții. O prietenie care, \ndupă Revoluția Română, s-a exprimat prin numeroase manifestări de \nsolidaritate, de care eu îmi amintesc încă și acum, păstrez o amintire \nfoarte proaspătă a acestor manifestări. Și o prietenie care adeseori - și \neste o mare onoare pentru noi - se pronunță, se vorbește „en français” \n-  în  franceză,  această  limbă  care  a  fost  o  limbă  de  libertate  și  de \ncunoaștere  pentru  tinerii  români  care  au  studiat-o  în  anii  cei  mai \nsumbri  ai  istoriei  dumneavoastră  și  care  astăzi  vă  înscrie  pe  mulți \ndintre  dumneavoastră  într-o  comunitate  de  300  de  milioane  de \nfrancofoni de peste tot în lume. \nSpun acest lucru, de asemenea, pentru că Franța prezidează \nastăzi  Consiliul  Uniunii  Europene,  și  această  responsabilitate  ne \n                                                                                             5                                                                                          \n     \npermite  să  apreciem  atuurile,  avantajele  care  dau  putere  Europei \nnoastre. \nIncontestabil, economia dumneavoastră s-a poziționat treptat \npe sectoare de viitor, și angajarea dumneavoastră în Europa Apărării, \ninclusiv în Sahel, se numără printre toate aceste atuuri ale Europei. \nCând  v-ați  alăturat  Uniunii,  în  2007,  România  și-a  reluat \nlocul  care  îi  corespunde  în  inima  Europei  noastre.  A  fost  un  pas \nsuplimentar pe drumul care v-a permis să dați pagina, să lăsați în urma \ndumneavoastră  mai  multe  decenii  de  dictatură,  penurii  și  regim \narbitrar. A fost, de asemenea, un pas în plus pe drumul care, după un \nsecol de conflicte și despărțiri, ne-a condus împreună la reunificarea \nEuropei noastre. Și, într-adevăr, vorbesc despre reunificare. Am spus \nacest  lucru  la  Praga,  când  comemoram  revoluțiile  din  1989,  ca,  de \nexemplu, cea care a început pentru dumneavoastră la Timișoara, în \nstrigăte de libertate și dreptate. \nȘi  repet  în  fața  dumneavoastră  astăzi  -  decât  să  folosesc \ncuvântul „extindere”, care oarecum ne îndepărtează unii de ceilalți, eu \nprefer termenul „reunificare”, pentru că el ne apropie unii de ceilalți. \nMomentul istoric din 2007, pe care îl sărbătorim astăzi, a fost \npregătit de momentul istoric din 1989, când Europa noastră a putut, în \nsfârșit, să se regăsească pe sine însăși, când în sfârșit am început să \nvindecăm  împreună  această  rană  deschisă  în  1945  în  inima \ncontinentului european deja greu încercat și dezorientat de 3 decenii \nde  tragic  război  civil.  Când,  în  sfârșit,  Cortina  de  Fier  care  ne \n                                                                                             6                                                                                          \n     \ndespărțea  s-a  prăbușit,  s-a  prăbușit  și  noțiunea  total  artificială  de \n„Europa de Est”, care ne despărțea și ea, de asemenea. \nÎntr-adevăr, națiunile noastre sunt diferite, sunt diverse, dar \nnu  a  existat  dintotdeauna  decât  o  singură  Europă,  cea  pe  care \nîmpreună o numim „a noastră”, cea pe care ne-a înapoiat-o anul 1989. \nAceste două drumuri, în realitate, se confundă și nu fac decât \nunul  singur.  Este  calea  pe  care  ne-o  deschidem  noi,  în  calitate  de \neuropeni, înspre un orizont de progres care ne reunește. Un orizont de \nlibertate  și  de  democrație  ordonat  în  funcție  de  principiile \nfundamentale  ale  Uniunii  noastre  -  respectarea  statului  de  drept,  a \ndrepturilor  omului,  a  drepturilor  minorităților,  respectarea  libertății \npresei  și  libertăților  universitare.  Un  orizont  de  progres  social \nîmpărtășit, pentru că concetățenii așteaptă în mod legitim de la Europa \nca ea să fie prosperitatea în serviciul solidarității, în dimensiunea cea \nmai concretă a vieților lor. Și un orizont, de asemenea, de reunificare a \nmemoriilor noastre în toată diversitatea lor, ca să putem regăsi firul \nistoriei  europene  și  pentru  a  putea  scrie  împreună  noi  pagini  din \naceastă istorie. \nAcest orizont comun ne permite să mergem înainte, astăzi, \nîntr-o  lume  plină  de  amenințări  și  de  provocări  legate  de  mediu, \ntehnologice, economice și geopolitice, afirmând această suveranitate \neuropeană care astăzi, în fața noului context internațional, este cea mai \nbună  garanție  a  suveranităților  noastre  naționale,  pe  care  ea  le \nconsolidează fără să le știrbească. \n                                                                                             7                                                                                          \n     \nȚările  care,  cum  a  fost  cazul  în  România,  au  fost  supuse \njugului  funestei  doctrine  Brejnev  știu  că  suveranitatea  nu  poate  fi \nlimitată, ea există sau nu există, și dacă ni se confiscă, atunci trebuie \nsă o recucerim, așa cum ați făcut-o și dumneavoastră. \nÎn schimb, dacă hotărâm cu toții, împreună, putem să-i dăm o \nprelungire colectivă, pentru a o apăra mai bine, adică pentru a apăra \nmai bine capacitatea noastră de a ne face propriile alegeri și să nu ne \nsupunem strategiilor de dependență, de predare, de exploatare și de \ningerință,  care  conturează  astăzi  o  sălbăticire  îngrijorătoare  a  vieții \ninternaționale. \nAfirmând împreună suveranitatea noastră, împreună, cei 27, \nne acordăm mijloacele pentru a rezista acestei schimbări. \nSuveranitatea    europeană  este,  pur  și  simplu,  condiția \nposibilității  exercitării  depline  a  suveranităților  naționale  în  secolul \nXXI.  Acesta  este  sensul  pe  care  dorim  să-l  dăm  celei  de-a  13-a \npreședinții franceze a Consiliului UE, să declinăm, să afirmăm acest \nprincipiu imperativ politic și geopolitic de suveranitate europeană în \ntoate  domeniile,  împreună  cu  dumneavoastră  și  cu  toți  cei  27  de \nparteneri. Acesta este sensul marilor întâlniri pe care le pregătim  – \nSummitul  UE  -  Uniunea  Africană,  Forumul  ministerial  pentru \ncooperare  în  Indo-Pacific  și,  de  asemenea,  Summitul  privind  noul \nmodel european de creștere și, de asemenea, apărarea de către șefii de \nstat și de Guvern a Primei Cărți Albe a Apărării Europene, busola \nnoastră strategică. \n                                                                                             8                                                                                          \n     \nCe mă surprinde, uitându-mă la drumul pe care l-am parcurs \nîmpreună din 2007, este că proiectul nostru european este suficient de \nputernic  pentru  a  fi  atât  ceea  ce  ne  permite  să  vindecăm  rănile \nsecolului XX și, de asemenea, ne permite să intrăm în secolul XXI \nputernici, mulțumită identității noastre. \nȘi, bineînțeles, avem această dublă forță, și de aceea susținem \nperspectiva europeană a Balcanilor de Vest, care are un sens deplin, \navând în vedere trecutul și viitorul. \nPreședintele Macron a repetat acest lucru acum câteva zile, la \nParlamentul European de la Strassbourg - pentru noi, Balcanii de Vest \nîși au locul în Uniunea Europeană. \nIată  de  ce,  sub  președinție  franceză,  vom  organiza,  de \nasemenea, o conferință care va avea ca obiectiv să avansăm împreună \nînspre această nouă etapă a reunificării noastre europene, bazându-ne \nîn  special  pe  principiile  metodologiei  revizuite  a  negocierilor  de \nadeziune. \nIată  de  ce,  din  punctul  meu  de  vedere,  iată  ce  sărbătorim \nastăzi – un progres european. \nDar  actualitatea  ne  amintește  că  acest  imens  progres  se \nlovește astăzi de riscul unei regresiuni majore. \nUnii,  într-adevăr,  ar  vrea  să  ne  tragă  înapoi  înspre  lumea \nstabilită la Ialta, din care curajul și angajamentul dumneavoastră în \nconstrucția  europeană  ne-au  smuls.  Și  nu  vom  putea  accepta  acest \nlucru fără să renunțăm la tot ceea ce am construit împreună și la toate \nperspectivele de viitor pe care le-am adoptat. \n                                                                                             9                                                                                          \n     \nIată de ce, din punctul meu de vedere, una dintre cele mai \nmari provocări, căreia trebuie să-i răspundem astăzi, este să restabilim \no relație de stabilitate și de previzibilitate cu Rusia. Este o provocare \ncare se adresează unei întregi generații, dar este, în același timp, o \nprovocare urgentă, deoarece este din ce în ce mai clar, de mai mulți \nani, și cu atât mai mult astăzi, că vecinul nostru rus a hotărât să se \npoarte ca o putere care cauzează dezechilibre, refuzând să respecte \nmarile principii ale securității europene, pe care, amintesc, sunt fapte, \nRusia acceptase aceste principii, cu noi, la Helsinki, în '75, la Paris, în \n1990.  Ea  încearcă  astăzi  să  impună  o  logică  de  zone  de  influență \nfondată  pe  slăbirea  și  limitarea  suveranității  statelor  limitrofe  și \namenințând  anumiți  aliați  ai  noștri,  ai  NATO  și  parteneri  ai  UE  și \ndesfășurând manevre de ingerință chiar pe teritoriul Uniunii Europene \nși al NATO. \nPentru a găsi un nou echilibru cu vecinul nostru rus trebuie să \nformulăm  principii  cu  aliații  și  partenerii  noștri.  Și  tocmai  aceasta \nfacem. \nDar trebuie, de asemenea, ca noi, europenii, așa cum am început \ndeja să facem, trebuie să articulăm conținutul acestor principii, pentru \ncă această sarcină ne duce la chestiuni care nu afectează pe nimeni atât \nde  mult  ca  pe  noi  -  chestiunea  reunificării  continentului  nostru,  al \ncărui preț l-am amintit, chestiunea securității într-o lume de jocuri de \nputere și de raport de forțe care, în această lume, ia o cotitură înspre \nsălbăticire. Numai aceasta ne permite să rămânem actori ai destinului \nnostru, stăpâni pe destinul nostru, tocmai pentru că suntem uniți. \n                                                                                             10                                                                                          \n     \nȘi întrebarea care ni se pune astăzi este următoarea - cum să \nfacem față împreună? \nDin  punctul  meu  de  vedere,  răspunsul  se  declină  în  trei \npuncte. \nMai întâi, arătând că principiile fundamentale ale organizării \nsecurității  colective  în  Europa  nu  sunt  negociabile.  Mă  gândesc  la \nsuveranitatea  statelor,  care  trebuie  să  fie  pe  deplin  respectată, \ninviolabilitatea  frontierelor  și  integritatea  teritorială  a  statelor, \nlibertatea  pe  care  o  are  fiecare  stat,  să-și  hotărască  alianțele  și \norganizațiile la care dorește să adere și, în plus, la drepturile omului și \nlibertățile fundamentale, a căror aplicare este universală. \nNimic, astăzi, nu ar putea justifica slăbirea acestor principii \ncare se află în centrul, repet, Actului Final al Helsinki și al Cartei de la \nParis,  pe  care  Rusia  le-a  acceptat.  Tocmai  aceste  principii  sunt \namenințate astăzi de către Rusia. \nÎn ceea ce privește Ucraina, vreau să fiu deosebit de clar - \nRusia trebuie să fie conștientă de lovitura pe care și-ar da-o sie însăși \ndacă ar purta un nou atac împotriva acestei țări, pentru că europenii nu \nar accepta acest lucru, ne-am luat cu toții angajamentul solemn și încă \nde pe acum am început să pregătim sancțiunile masive pe care le-am \nadopta, fără să ezităm față de Rusia, dacă se va ajunge până acolo. \nPe  baza  acestor  principii,  responsabilitatea  noastră  este  să \nîncercăm să definim împreună cu Rusia termenii unui dialog exigent \nprivind reglementarea relației noastre de concurență strategică. Acest \ndialog este indispensabil, cu condiția ca el să fie purtat pe baza unei \n                                                                                             11                                                                                          \n     \nordini de zi pe care am hotărât-o noi, împreună, pentru că vedem că \nastăzi, fără reguli, o coabitare cu Rusia este o coabitare instabilă și \npericuloasă. \nPe termen scurt, prioritatea noastră trebuie să fie să căutăm \ncalea unei detensionări. Este efortul căruia ne consacrăm, în cadrul \nformatului Normandia, împreună cu Germania, pentru a obține gesturi \ncare să permită să ajungem la implementarea Acordurilor de la Minsk. \nAceste eforturi au fost reluate la Reuniunea de la Paris, acum câteva \nzile, și se vor continua. \nMai pe larg, de 20 de ani am asistat la distrugerea treptată a \ntuturor regulilor care încadrau concurența strategică, ceea ce ne-a dus \nîn fond la o lume care este cea a anilor '60, adică la o lume unde \ncompetiția militară și strategică riscă să se exprime în stare pură, fără \nnicio regulă, fără nicio constrângere. \nÎntr-adevăr, tratatele care ne legau nu mai există sau nu mai \nsunt în concordață cu realitățile militare contemporane. \nTrebuie, deci, fără să cedăm nimic din respectul pe care îl \ndatorăm  marilor  principii  menționate  adineauri,  trebuie,  deci,  să \nnegociem  regulile  adaptate  provocărilor  actuale,  că  e  vorba  de \narmamentele nucleare strategice, care fac obiectul unui dialog între \nRusia  și  Statele  Unite,  pe  care  și  noi  ne  coordonăm  strâns  cu \nWashingtonul,  sau  că  este  vorba  de  armamentele  convenționale, \nexercițiile militare sau mecanismele de previzibilitate ale activităților \nmilitare. \n                                                                                             12                                                                                          \n     \nÎn cadrul acestui dialog, europenii trebuie să poarte o viziune \nși  poziții  comune,  folosindu-se  de  mecanismele  de  coordonare \nexistente. \nȘi, în sfârșit, având în vedere că ne angajăm în acest dialog \ncu  Rusia  alături  de  aliații  noștri,  dar  și  în  calitate  de  europeni, \nîncercăm să facem să se audă un singur glas european de fiecare dată \ncând este vorba de securitatea europeană, reafirmând, în același timp, \nangajamentul  nostru  deplin  în  cadrul  NATO  și  al  politicii  sale  de \napărare și de descurajare. \nPrima  etapă  a  integrării  României  într-o  comunitate \neuroatlantică  de  solidaritate  și  responsabilitate  a  fost  aderarea  sa  la \nNATO,  în  2004.  Este  mândria  noastră  că  am  contribuit  la  această \nintegrare și, de asemenea, suntem mândri astăzi, în calitate de aliat, \npartener  european  și  țară  prietenă,  să  ne  aflăm  alături  de \ndumneavoastră  în  aceste  vremuri  când  contextul  de  securitate  se \ndegradează  la  frontierele  dumneavoastră,  și  ele  sunt  astăzi  și \nfrontierele noastre. \nAcesta este sensul anunțului făcut de președintele republicii, \nprivind  disponibilitatea  noastră,  să  contribuim  la  noi  măsuri  de \nreasigurare  în  beneficiul  României.  Acest  angajament  se  înscrie  în \ncontinuitatea acțiunii noastre pentru securitatea noastră comună, ca și \nmisiunile de poliție aeriană și în cadrul misiunilor eFP, prezențelor \navansate în Estonia și Lituania pe care Franța le va menține. \nSpun, de asemenea, că intransigența față de principii, atunci \ncând  stabilitatea  și  securitatea  continentului  nostru  se  află  în  joc, \n                                                                                             13                                                                                          \n     \ncăutarea unui dialog exigent cu Rusia, un angajament concret, atât în \nApărarea  Europeană,  cât  și  în  Alianța  Atlantică,  numai  astfel  vom \nputea să afirmăm ceea ce suntem în mod colectiv, adică o mare putere \ncapabilă să-și apere propriile interese și să se facă respectată, o putere \nde  echilibru  și  de  stabilitate  care  își  manifestă  atașamentul  față  de \nreguli. \nIată, dragi prieteni, ceea ce doream să vă spun la această a \n15-a aniversare a aderării României la Uniunea noastră. \nÎn numele istoriei europene care ne-a reunificat, în numele \nviitorului  de  suveranitate  pe  care  îl  putem  construi  împreună  și  în \nnumele  fermității  și  unității  pe  care  o  demonstrăm  astăzi  pentru  a \npăstra aceste cuceriri și pentru a apăra acest orizont, vă mulțumesc. \n(Aplauze.) \nDomnul Ion-Marcel Ciolacu: \nÎl  invit  la  tribună  pe  domnul  Florin  Cîțu,  președintele \nSenatului României. \nDomnul Florin-Vasile Cîțu: \n(Coboară la tribună.) \nDomnule președinte al Camerei Deputaților, \nDomnule prim-ministru, \nDomnule  Jean-Yves  Le  Drian,  ministrul  pentru  Europa  și \nafaceri externe al Republicii Franceze, \nDistinși reprezentanți ai cultelor religioase, \nDoamnelor și domnilor senatori și deputați, \n                                                                                             14                                                                                          \n     \nDoamnelor şi domnilor miniștri, \nExcelențele  Voastre,  doamnelor  și  domnilor  ambasadori  și \nreprezentanți ai misiunilor diplomatice, \nStimați invitați, \nOnorată asistență, \nIntrarea  în  Uniunea  Europeană  este  benefică  pentru  toți \nromânii, dar în același timp necesară, chiar dacă unii dintre noi au alte \nopinii. \nPoate prea des, în ultimii ani, unii politicieni s-au folosit sau \nau promovat negativ aderarea României la Uniunea Europeană. \nTotuși, este o realitate de necontestat faptul că aderarea la \nUniunea Europeană a adus bunăstare, libertate, securitatea României, \ncare  astăzi  este  mai  importantă  decât  oricând,  și  a  românilor, \nindiferent de forma ei, definită de Constituție, alimentară, financiară, \nsocială sau sanitară. \nCele mai mari câștiguri pentru România și români sunt cele 3 \nmari libertăți care nu au existat înainte de aderare – libera circulație a \npersoanelor, a mărfurilor și a capitalurilor. \nDacă ne uităm în jurul României, toate țările au luat o decizie \nimportantă. Noi am luat decizia că suntem o țară europeană. A fost \nprima dată în istoria României când a existat consens transpartinic, \ntoate partidele politice s-au pus de acord cu privire la drumul european \nal țării noastre. \nAceastă aderare a atins și a pătruns toate nivelurile societății \nromânești. \n                                                                                             15                                                                                          \n     \nNivelul politic - România face parte acum din marile familii \npolitice europene. \nTotuși, în România, unii politicieni au tendința să dea vina pe \nUniunea  Europeană  pentru  toate  nerealizările  lor,  pentru  lucruri  ca \ndistrugerea  industriei  și  pentru  faptul  că  nu  se  mai  cumpără  doar \nproduse românești, ci și produse străine. \nAdevărul este exact invers - aderarea la Uniunea Europeană a \ncreat calea pentru ca poporul român să vorbească și să aplice lucruri \nca: standarde internaționale, competență, profesionalism, meritocrație, \nevaluare, piață liberă, cu care am început să ne obișnuim la doar câțiva \nani după aderare. \nPentru mine și pentru Partidul Național Liberal, aderarea la \nUniunea  Europeană  a  constituit  un  prilej  prin  care  fundamentele \nliberale au avut ocazia să se afirme și să demonstreze că fac parte din \npolitica europeană. \nȘi, da, astăzi ia românească este una dintre cele mai apreciate \nproduse românești în Uniunea Europeană, iar Dacia Duster - care, nu \nștiu,  este  o  mașină  românească  făcută  de  o  firmă  franțuzească  sau \ninvers - este în topul preferințelor cumpărătorilor din Franța, Olanda și \nGermania. \nCel mai mare câștig al României și al românilor este că nu ne \nmai  bucurăm  doar  noi  de  produsele  românești  și  le-am  dat  ocazia \ntuturor să se bucure de acestea. \nÎn esență, lucrul important este că Uniunea Europeană ne-a \nadus împreună. Împreună cu marile națiuni cu tradiții din Europa, de \n                                                                                             16                                                                                          \n     \nla egal la egal. Ne-a permis practic să ne întoarcem într-un loc căruia \nRomânia i-a aparținut dintotdeauna. \nEuropa înseamnă că ne apărăm împreună, creștem împreună, \nfacem planuri pentru viitor împreună. \nA  permis  multor  români  care  nu-și  găseau  satisfacția \nprofesională  sau  materială  în  țară  să  o  facă  în  interiorul  familiei \nUniunii Europene, dar ei neuitând niciodată că sunt români. \nTinerii noștri, viitorul nostru, pot astăzi să se formeze și să \nstudieze ușor și liber oriunde în Europa. \nÎn ultimii 15 ani, România a progresat ca națiune europeană, \noportunitățile de muncă, de studiu, de investiții au crescut exponențial. \nDecalajul economic - așa cum s-a văzut și în cel mai recent \nraport al OECD  - și social, în comparație cu țările occidentale,  s-a \nmicșorat.  Am  devenit  o  societate  mai  atractivă  pentru  investitorii \nstrăini  și  pentru  marile  companii  internaționale,  iar  demnitatea, \nlibertatea,  drepturile  individuale  ale  omului  și  egalitatea  au  devenit \nvalori de necontestat. \nRomânia a contribuit în mod constant, prin acțiuni comune, la \nîmbunătățirea mecanismelor de dezvoltare ale UE și la perfecționarea \ninstrumentelor politice stabilite la nivel comunitar. \nPrin unitate și solidaritate, am gestionat una dintre cele mai \ndificile crize sanitare pe care UE le-a traversat încă de la fondarea \nComunității Europene. \nPrin reformele pe care și le-a asumat, România este astăzi un \nactor  european  care  poate  să  asigure  continuitate  în  susținerea \n                                                                                             17                                                                                          \n     \nstabilității și predictibilității sistemului fiscal. Continuă să faciliteze un \ndialog onest și echilibrat cu toți investitorii și să identifice soluții de \ndezvoltare economică pe termen mediu și lung. \nSuntem puternic angajați în asigurarea securității și stabilității \ngranițelor de est, iar evoluția complexă și imprevizibilă a situației din \nproximitatea țării noastre ne determină să ne consolidăm și postura de \nfurnizor important de securitate și stabilitate. \nDe aceea, vă spun foarte clar - viitorul României este strâns \nlegat de viitorul construcției europene. \nEforturile  noastre  trebuie  concentrate  pe  identificarea  unor \ndirecții care să faciliteze creșterea sustenabilă a calității vieții tuturor \ncetățenilor. \nÎn  același  timp,  viziunea  și  acțiunile  noastre  comune  la \nnivelul UE trebuie să fie calibrate schimbărilor ample care se produc \nchiar acum, sub ochii noștri, la nivel regional și european. \nPentru  mine  și  pentru  Partidul  Național  Liberal,  Uniunea \nEuropeană este singura opțiune. \nVă mulțumesc. (Aplauze.) \n(Revine la prezidiu.) \nÎl invit la tribună pe Excelența Sa, domnul Marcel Ciolacu, \npreședintele Camerei Deputaților. (Râsete. Aplauze. Vociferări.) \nDomnul Ion-Marcel Ciolacu: \nDomnule ministru pentru Europa și afaceri externe al Franței, \nExcelența Voastră, domnule președinte al Senatului,  \nDomnule prim-ministru,  \n                                                                                             18                                                                                          \n     \nDoamnelor și domnilor miniștri, \nStimați reprezentanți ai cultelor religioase, \nDoamnelor și domnilor europarlamentari,  \nStimați reprezentanți ai Corpului Diplomatic, \nDistinși invitați, \nDomnule prim-ministru Adrian Năstase,  \nDomnule prim-ministru Călin Popescu-Tăriceanu, (Aplauze.) \nCu mare bucurie vă urez un călduros bine ați venit la ședința \nsolemnă comună pentru aniversarea a 15 ani de la aderarea României \nla Uniunea Europeană! \nÎncă de la apariția statului român modern, poporul român a \nîmbrățișat, cu entuziasm și pasiune, cultura occidentală și, în special, \npe cea franceză.  \nÎn perioada pașoptiștilor, în cea a regalității, în timpul și între \ncele  două  Războaie  Mondiale,  alegerea  românilor  a  fost  mereu \nEuropa.  \nDupă o îndepărtare forțată în anii comunismului, anul 1989 a \nînsemnat  reafirmarea,  cu  toată  puterea  și  determinarea  unui  popor \ndornic de libertate, apartenenței la proiectul european.  \nA  urmat  un  drum  lung,  marcat  de  numeroase  decizii  și \nreforme dificile, dar care a culminat, în anul 2007, cu unul dintre cele \nmai  semnificative  momente  ale  istoriei  noastre  recente,  aderarea  la \nUniunea Europeană. Acel moment a fost o mare victorie a României, \ndar, în egală măsură, și o victorie a Europei.  \n                                                                                             19                                                                                          \n     \nÎn contextul prezenței la București a domnului ministru Le \nDrian, aș dori să remarc faptul că țara Domniei Sale a fost, în istorie, \nunul dintre marii susținători ai României. \nDe aceea, domnule ministru, vă mulțumesc pentru gestul de \nmare prietenie de a vă alătura în cadrul acestei ședinței solemne, mai \nales având în vedere agenda dumneavoastră atât de complexă în acest \nsemestru al președinției franceze a Consiliului Uniunii Europene.  \nDistinsă audiență, \nUniunea Europeană este un proiect în continuă dezvoltare, al \ncărei viitor îl conturăm împreună.  \nÎn  vremurile  bune  ne  bucurăm  de  prosperitate,  de  libera \ncirculație, de oportunitatea de a avea studii și cariere paneuropene, iar \nîn vremurile grele ne bucurăm de protecția și solidaritatea europeană.  \nMecanismul  european  de  redresare  și  reziliență,  și  din \nperspectiva României, PNRR, reprezintă o șansă extraordinară pentru \nalinierea economiei noastre la cele mai moderne standarde.  \nAcum traversăm un context geopolitic extrem de complicat. \nMai întâi criza pandemică, la care se adaugă evoluțiile deosebit de \nîngrijorătoare de la frontiera de est. \nDupă cum știți, România este un partener de încredere atât \ndin punct de vedere militar și al prezenței sale în NATO, cât și din \npostura de gardian al frontierelor externe ale Uniunii Europene, prin \nparticiparea la misiunile Frontex.  \nSuntem convinși că o vecinătate sigură, cu țări prospere și \nstabile, reprezintă cea mai bună cale spre propria pace.  \n                                                                                             20                                                                                          \n     \nSalut,  cu  acest  prilej,  acțiunile  care  vizează  avansarea \nparcursului european al statelor din Balcanii de Vest și intensificarea \ndialogului cu statele Parteneriatului Estic.  \nStimați oaspeți,  \nNe  aflăm  în  Anul  european  al  tineretului,  un  moment  de \nrecunoaștere  a  provocărilor  pe  care  le-au  avut  tinerii  pe  perioada \npandemiei. \nEste  un  moment  cu  atât  mai  bun  să  ne  amintim  că  tinerii \nnoștri  sunt  cei  care  vor  trăi  în  lumea  pe  care  noi  o  construim.  Ei \ntrebuie să se regăsească atât în valorile generoase care au condus la \ncrearea Uniunii, cât și în deciziile cele mai concrete care vor avea un \nimpact direct asupra vieții lor de zi cu zi.  \nLa  15  ani  de  la  aderarea  României  la  Uniunea  Europeană \navem nevoie de un nou pact politic, precum momentul Snagov, care să \ndea direcție României în Uniunea Europeană în perioada următoare – \no  nouă  agendă  europeană  pentru  țara  noastră,  care  să  asigure \ndezvoltarea României și folosirea oportunităților disponibile la nivel \neuropean în interesul românilor. \nDe  aceea,  închei  acest  discurs  cu  gândul  că  trebuie  să  le \noferim tinerilor noștri tot sprijinul de care au nevoie, pentru ca și ei să \nlupte la rândul lor pentru visul Europei unite.  \nVă mulțumesc. (Aplauze.) \nDomnul Florin-Vasile Cîțu: \nMulțumim. \n                                                                                             21                                                                                          \n     \nÎl invit la tribună pe Excelența Sa, domnul Nicolae  Ciucă, \nprim-ministrul României. \nDomnul Nicolae Ionel Ciucă (prim-ministrul României): \nDomnule președinte al Camerei Deputaților,  \nDomnule președinte al Senatului României, \nDomnule ministru Le Drian,  \nDistinși membri ai Parlamentului României, \nDistinși membri ai Guvernului, \nDistinși reprezentanți ai cultelor religioase, \nStimați membri ai Corpului diplomatic acreditat la București, \nDoamnelor și domnilor, \nȘedința solemnă de astăzi este un moment important de bilanț \nși perspectivă. Cei 15 ani de la  aderarea României au echivalat cu \ntransformări  semnificative  în  beneficiul  cetățenilor  noștri.  De \nasemenea,  a  fost  o  perioadă  în  care  am  înțeles  importanța  și  am \nsusținut o Uniune Europeană puternică, solidară, coezivă. România și-\na  dorit  să  intre  în  Uniune  și  a  fost  primită  ca  urmare  a  voinței \nromânilor  care  și-au  dorit  democrație,  libertate,  economie  de  piață \natunci  când  au  ieșit  în  stradă  pentru  a  răsturna  regimul  totalitar \ncomunist. \nUniunea Europeană se află astăzi într-un moment definitoriu \nal  existenței  sale,  dacă  privim  experiența  recentă  determinată  de \npandemia de COVID-19 sau ambițiile legate de tranziția ecologică și \ndigitală. Aș putea spune că este un moment important nu doar pentru \nrelansarea  proiectului  european  după  dificultățile  generate  de  criza \n                                                                                             22                                                                                          \n     \nsanitară,  ci  și  un  context  de  turnură  către  ceea  ce  va  trebui  să  fie \nEuropa  viitorului  -  conectată,  ecologică,  inovatoare.  Sunt  profund \nconvins  că  acest  semestru  al  Președinției  franceze  a  Consiliului \nUniunii  Europene  va  contribui  la  consolidarea  inițiativelor  noastre \ncomune  necesare  creșterii  rezilienței  Uniunii  Europene  și  pregătirii \nacesteia pentru economia viitorului. \nAnul acesta a debutat cu o serie de evoluții îngrijorătoare în \nvecinătatea Uniunii Europene. Suntem martorii unui narativ pe care îl \ncredeam o manifestare a secolelor trecute: sfere de influență, negarea \ndreptului suveran al statelor de a-și alege alianțele din care doresc să \nfacă parte. Aceste atitudini, declarații și posturi de forță ne confirmă, o \ndată în plus, două lucruri.  \nÎn  primul  rând,  stabilitatea,  prosperitatea  și  securitatea \nRomâniei  sunt  garantate  prin  apartenența  noastră  la  Uniunea \nEuropeană și la NATO.  \nÎn  al  doilea  rând,  unitatea  și  solidaritatea  europeană  și \ntransatlantică  sunt  unica  opțiune  viabilă  pentru  a  putea  gestiona \neficient  provocările  și  a  valorifica  oportunitățile.  Uniunea  și \nparteneriatele sunt răspunsul! \nUniunea Europeană a fost o opțiune fără echivoc a cetățenilor \nromâni, confirmată prin orientarea proeuropeană constantă a opiniei \npublice. Înainte de aderarea la UE, această opțiune europeană reflecta \ndorința românilor de a fi parte a spațiului de valori și prosperitate al \nUniunii. După aderare, europenismul României  a fost consolidat de \n                                                                                             23                                                                                          \n     \nexperimentarea  directă  de  către  cetățeni  a  beneficiilor  concrete  ale \napartenenței la Uniunea Europeană. \nExpertiza  și  finanțarea  europeană  și-au  pus  indisolubil \namprenta în aproape toate domeniile economice, fie că vorbim despre \nproiecte  de  reabilitare  și  infrastructură  la  nivel  local  sau  regional, \ndespre susținerea dezvoltării și modernizării agriculturii românești sau \ndespre  participarea  la  proiecte  de  cercetare.  Mai  mult  decât  atât, \nmilioane de români lucrează, învață ori își petrec vacanțele în alte țări \ndin  Uniunea  Europeană.  Majoritatea  exporturilor  românești  sunt \noperate  de  către  state  membre  ale  Uniunii  Europene.  Piața  Unică \nEuropeană  este  deschisă  antreprenorilor  români  care  beneficiază  de \nacces liber și sprijin acordat prin finanțările europene. Tinerii români \nparticipă intens în schimburile universitare finanțate prin programele \nErasmus. \nDupă aderarea la Uniunea Europeană, Produsul Intern Brut al \nRomâniei s-a triplat: 2006 - 342,7 miliarde lei; 2021 - 1.190 miliarde \nlei, iar PIB-ul pe cap de locuitor a devenit de aproape patru ori mai \nmare: 2006 - 16.170 lei; 2021 - 61.368 lei. \nÎn calitatea sa de membru al Uniunii Europene, România nu \neste  numai  beneficiar  al  prosperității  economice  generate  de  cadrul \neuropean,  ci  are  astăzi  șansa  de  a  contribui  direct  la  conturarea \npoliticilor europene și la construcția unui viitor al Uniunii.  \nDezbaterile  în  desfășurare  din  cadrul  Conferinței  privind \nviitorul Europei ne confirmă că cetățenii români, la fel ca majoritatea \n                                                                                             24                                                                                          \n     \ncetățenilor  europeni,  doresc  mai  multă  Europă  și  mai  multă \nconvergență în dezvoltarea sa. \nUnitatea  în  protejarea  valorilor  europene,  în  promovarea \nelementelor  fundamentale  ale  democrației  și  statului  de  drept  în \nUniune  și  în  vecinătatea  acesteia  este  esențială  pentru  a  răspunde \nașteptărilor cetățenilor. De asemenea, obiectivele vizând o Uniune mai \nputernică  pot  fi  atinse  doar  prin  manifestarea  unei  veritabile \nsolidarități și unități europene. \nDoamnelor și domnilor, \nLa 15 ani de la aderarea la Uniunea Europeană, avem o nouă \nperspectivă  determinantă  pentru  viitorul  României.  Avem \noportunitatea  de  a  recupera  în  dezvoltarea  de  infrastructură  care  să \nasigure conectarea fizică a României la rețelele de transport europene. \nAvem șansa unor progrese importante în sfera digitalizării, a educației \nși  pentru  oferirea  unor  servicii  de  sănătate  de  calitate.  Avem  și \nposibilitatea  de  a  avansa  către  decarbonizarea  economiei,  prin \ninvestiții  în  tehnologii  cu  emisii  reduse  de  CO .  Într-adevăr,  prin \n2\naceste reforme și investiții, România poate să garanteze o dezvoltare \nincluzivă, de care să beneficieze pe termen mediu și lung toți românii, \nindiferent dacă locuiesc în zonele urbane sau rurale, în oricare parte a \nRomâniei.  În  același  timp,  avem  datoria  să  ne  asigurăm  că  aceste \nschimbări  sunt  implementate  de  o  manieră  echilibrată  și  justă,  cu \nluarea în considerare a realităților și provocărilor cu care se confruntă \nastăzi cetățenii noștri. \n                                                                                             25                                                                                          \n     \nPentru  a  implementa  reforme  și  investiții,  România  va \nbeneficia, în perioada 2021-2027, de aproape 80 de miliarde de euro, \nprin  intermediul  celor  două  mari  instrumente  agreate  la  nivelul \nUniunii Europene: bugetul multianual pe 7 ani și Planul European de \nRedresare. \nTotodată, acțiunea României în plan european va continua să \nfie ghidată de respectul deplin pentru statul de drept, pentru principiile \nși valorile înscrise în Tratatele Uniunii Europene, ca piloni de bază ai \nUniunii, precum și pentru dreptul european, în general. \nParticiparea directă la Uniunea Europeană, în calitatea de stat \nmembru, ne-a reconfirmat și faptul că solidaritatea și unitatea sunt un \nparcurs  cu  dublu  sens.  Prin  exercitarea  Președinției  Consiliului \nUniunii Europene în 2019, România a confirmat că are  maturitatea \nnecesară  de  a  susține,  promova  și  ghida  Uniunea  în  atingerea \nobiectivelor  sale  strategice.  Declarația  de  la  Sibiu  a  reușit,  de \nasemenea,  să  contureze  liniile  strategice  pentru  evoluția  Uniunii, \nconfirmând  ambiția  pentru  a  avansa  proiectul  european.  În  egală \nmăsură,  pregătirea  pentru  aderarea  la  Spațiul  Schengen,  ca  și \nobiectivul  de  integrare  în  Zona  Euro,  sunt  contribuții  directe  la \naprofundarea integrării europene. \nRomânia continuă să rămână angajată în sprijinirea activă a \nobiectivului  de  consolidare  a  Uniunii  Europene.  Aceasta  este  și  o \nașteptare confirmată în cursul dezbaterilor recente la nivel național, în \ncontextul Conferinței privind viitorul Europei, care evidențiază nevoia \nde  unitate  și  convergență  în  Uniunea  Europeană.  Este  imperativ  să \n                                                                                             26                                                                                          \n     \nrăspundem așteptărilor cetățenilor prin inițiative și soluții concrete la \nnivel european. \nAcest lucru mă determină să reamintesc aprecierile europene \nale lui Robert Schuman, părintele fondator al Europei unite și ministru \nde  externe  al  Republicii  Franceze:  „Lecțiile  dure  de  istorie  m-au \nînvățat  să  mă  feresc  de  improvizațiile  pripite,  de  proiectele  prea \nambițioase, dar m-au învățat și că, atunci când o judecată obiectivă, \nmatură,  bazată  pe  realitatea  faptelor  și  a  interesului  superior  al \noamenilor  ne  conduce  la  inițiative  noi,  chiar  revoluționare,  este \nimportant  –  chiar  dacă  acestea  contravin  obiceiurilor  consacrate, \nantagonismelor seculare și vechilor rutine – să rămânem fermi și să \nperseverăm”. \nDoamnelor și domnilor, \nForța Uniunii Europene și a României, ca stat membru, este \ndeterminată  și  de  capacitatea  sa  de  a-și  proiecta  valorile  și  de  a \nconsolida  parteneriatele  în  vecinătatea  sa.  Ca  stat  care  valorifică \nexperiența propriei aderări la Uniune, suntem pregătiți să acționăm în \ncontinuare  pentru  a  transmite  mai  departe  valorile  și  principiile \neuropene în vecinătatea noastră, către partenerii noștri care au făcut o \nopțiune  strategică  solidă,  pe  calea  reformelor  și  a  proceselor  de \nmodernizare europeană. \nÎn  egală  măsură,  sunt  convins  că  Uniunea  Europeană  și \nstatele  sale  membre  trebuie  să  continue  să  lucreze  cu  partenerii \nstrategici – state și organizații cu care avem în comun valori și cu care \nîmpărtășim  obiectivul  unei  societăți  echitabile  și  durabile, \n                                                                                             27                                                                                          \n     \nfundamentată  pe  democrație,  drepturile  omului,  stat  de  drept  și \neconomie  de  piață.  Avem  nevoie  de  aceste  parteneriate,  inclusiv \npentru a capacita Uniunea să proiecteze mai departe modelul său de \ndezvoltare, care a generat prosperitate și stabilitate mai mult de 50 de \nani și care continuă să rămână valid. \nÎn concluzie, parcurgem momente istorice din toate punctele \nde  vedere:  tehnologic,  social,  securitar.  Traversăm  provocări  fără \nprecedent, fie că vorbim de pandemie sau de impactul transformărilor \ndigitale. Prezentul necesită o atenție particulară, pentru că ne definește \nviitorul.  În  același  timp,  trebuie  să  învățăm  din  erorile  trecutului \npentru a creiona un viitor mai bun, iar Uniunea Europeană are forța \nintrinsecă de a asigura o perspectivă de creștere și stabilitate pentru \ngenerațiile  viitoare.  Pentru  aceasta  avem  nevoie  de  aportul  tuturor \nstatelor membre ale Uniunii Europene, de unitate și de solidaritate. \nÎnsă, mai cu seamă, este nevoie de păstrarea valorilor democratice ale \nUniunii, care sunt fundamentul păcii, securității și prosperității noastre \ncomune.  Acest  lucru  nu  trebuie  uitat.  Valorile  Uniunii  trebuie  să \nreprezinte  punctul  de  gravitație  al  acțiunilor  noastre  prezente  și \nviitoare. \nAș dori să închei acest mesaj cu reflecția unui mare promotor \nromân al unității europene. Politicianul și diplomatul Grigore Gafencu \nscria în jurnalul său din 1941-1943, la un moment de mare răscruce \npentru continentul nostru: „Europa e trecutul nostru; ea trebuie să fie \nși viitorul. Ea cuprinde o idee de unitate, după cum cuprinde o idee de \ndiversitate și de echilibru”.  \n                                                                                             28                                                                                          \n     \nVă mulțumesc. (Aplauze.) \nDomnul Florin-Vasile Cîțu: \nMulțumesc, domnule prim-ministru. \nDoamnelor și domnilor senatori și deputați, \nOnorați invitați, \nPotrivit celor convenite, în această ședință solemnă vor avea \nintervenții reprezentanți ai grupurilor parlamentare reunite, în limita a \n10  minute  pentru  fiecare  grup  parlamentar,  iar  deputaților  și \nsenatorilor  neafiliați  li  se  alocă  3  minute,  cu  o  singură  intervenție \nprintr-un reprezentant comun. \nDau  cuvântul,  din  partea  Grupului  parlamentar  al  PSD, \ndomnului senator Angel Tîlvăr. \nDomnul Angel Tîlvăr: \nVă mulțumesc.  \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDoamnelor și domnilor senatori și deputați, \nDomnule ministru pentru Europa și afaceri externe,  \nDomnilor miniștri,  \nStimați reprezentanți ai cultelor religioase,  \nDoamnelor și domnilor europarlamentari, \nStimați reprezentanți ai Corpului diplomatic,  \nDistinși invitați, \n                                                                                             29                                                                                          \n     \nMarcăm astăzi unul dintre cele  mai importante evenimente \ndin  istoria  României,  eveniment  care  a  produs  schimbări  ample  la \nnivelul  societății  românești,  în  ansamblu,  dar  mai  ales  la  nivelul \nfiecăruia dintre noi, aderarea la Uniunea Europeană. \nOpțiunea  firească  de  a  se  îndrepta  spre  Occident,  afirmată \nîncă din 1989, se bazează pe dorința poporului român de a construi o \ndemocrație funcțională și de a-și asigura prosperitatea. \nProcesul de aderare nu a fost unul ușor. A început în 1993, \ncând a fost semnat acordul de asociere la Uniunea Europeană. \nÎn 1995, România a depus oficial cererea de aderare, iar în \n1999, Consiliul European, la Helsinki, a decis începerea negocierilor \npentru ca, după semnarea Tratatului de aderare, în 2005, România să \ndevină stat membru al Uniunii Europene, la 1 ianuarie 2007. \nAm menționat acest parcurs pentru că el a avut la bază un \nacord  larg  al  clasei  politice  românești,  o  situație  de  convergență, \nexprimând voința românilor. \nDoamnelor și domnilor, \nAderarea României la Uniunea Europeană a fost un obiectiv \nasumat de întreaga clasă politică, a fost o dovadă a responsabilității, a \ncapacității de a coopera și de a acționa unitar în vederea atingerii unui \nobiectiv de interes național. \nAderarea  a  fost  un  pas  important.  El  a  însemnat \nimplementarea  de  reforme  necesare  țării  noastre,  dar,  cred  eu, \nimportant  este  procesul  continuu  al  integrării,  al  recuperării \n                                                                                             30                                                                                          \n     \ndecalajului de dezvoltare, al racordării complete a României la spațiul \neuropean.  \nÎn  acești  15  ani,  România  a  făcut  pași  evidenți  în  această \ndirecție. Poate viteza nu a fost cea dorită, ne-am mai poticnit, am mai \ngreșit,  dar  pașii  înainte  sunt  evidenți.  România  se  află  astăzi  într-o \npoziție mai bună decât acum 15 ani. Sunt multe date care ne trimit la \naceastă afirmație. Dar ceea ce contează însă este ca românii să simtă și \nsă  conștientizeze  evoluția  și  beneficiile  care  vin  ca  urmare  a \napartenenței la Uniunea Europeană. \nAvem de lucru în continuare pentru a reduce decalajele de \ndezvoltare dintre regiuni, atât în interiorul țării, cât și dintre România \nși  alte  țări  membre,  așa  cum  sunt  multe  de  îmbunătățit  în  ceea  ce \nprivește utilizarea instrumentelor financiare europene. \nImpactul  pozitiv  al  aderării  la  Uniune  rămâne  unul \nperceptibil, fie prin proiectele pe care România le implementează, cu \nfinanțare europeană, fie prin beneficiile pe care sistemul de valori și \nlibertăți europene le aduc.  \nTotuși, toți acești ani au dus la modernizarea României, la \nîmbunătățirea capacității instituționale și administrative, la dezvoltarea \neconomică și, nu în ultimul rând, la consolidarea democrației. \nDoamnelor și domnilor, \nProcesul de integrare a însemnat și o participare consistentă \nla  mecanismele  decizionale  europene  și  vreau  să  reamintesc \nexercitarea  de  către  țara  noastră,  pentru  prima  dată,  a  președinției \nrotative  a  Consiliului  Uniunii  Europene,  din  ianuarie  până  în  iunie \n                                                                                             31                                                                                          \n     \n2019. Spun asta pentru că România trebuie să rămână proactivă în \nconturarea agendei europene. \nPentru  că,  după  15  ani,  țara  noastră  are,  cred  eu, \ninstrumentele necesare pentru a deveni inițiator de măsuri și politici de \ndezvoltare economică. \nRomânia are nevoie de Uniunea Europeană, așa cum Uniunea \nEuropeană  are nevoie de România, iar provocările ultimei perioade \ndovedesc  că  viitorul  României  este  strâns  legat  de  viitorul  Uniunii \nEuropene.  \nSper  ca  reflecția  asupra  proiectului  european,  generată  de \nconferința privind viitorul Europei, să ne permită să ne exprimăm în \ndomenii  care  merită  toată  atenția:  schimbări  climatice,  sănătate, \nsecuritate  comună,  transformare  digitală,  democrație,  migrație, \neducație, cultură, tineret, sport și rolul parlamentelor naționale. \nDoamnelor și domnilor,  \nRomânia  este  un  stat  european  responsabil  și  implicat  în \ncontextul în care avem nevoie de o Uniune întărită în interior, dar și în \nplan global, pentru că o Uniune Europeană  puternică este  esențială \npentru  prosperitatea  și  stabilitatea  regională.  Criza  actuală  de \nsecuritate din vecinătate confirmă acest lucru. \nConsider că Uniunea Europeană poate fi  mai puternică, de \naceea  ușa  Uniunii  Europene  trebuie  să  rămână  deschisă  pentru \npartenerii care împărtășesc valorile noastre comune. \nTotodată,  Uniunea  Europeană  are  vocația  de  a  proiecta  în \njurul său stabilitate, democrație, dezvoltare economică și prosperitate. \n                                                                                             32                                                                                          \n     \nLucrurile pe care le-am adus în atenția dumneavoastră cred că \nvorbesc  despre  o  realitate  care  încurajează  susținerea  proiectului \neuropean.  Această  realitate  trebuie  întărită  și  dezvoltată  în \npermanență,  zi  de  zi,  mai  ales  în  contextul  presiunilor  la  care  este \nsupusă în prezent Uniunea Europeană, a tendințelor distructive care-i \namenință unitatea și a încercărilor permanente de destabilizare. \nAlături de NATO sau Parteneriatul Strategic cu Statele Unite \nale Americii, apartenența României la Uniunea Europeană este o șansă \nde dezvoltare, și acest lucru trebuie afirmat și transpus în beneficii \npentru români. \nÎnchei  în  spiritul  dezideratului  exprimat  de  Jean  Monnet: \n„Continuați, continuați! Nu există alt viitor pentru popoarele Europei \ndecât în Uniune”. \nVă mulțumesc foarte mult. (Aplauze.) \nDomnul Florin-Vasile Cîțu: \nMulțumim, domnule senator. \nDin partea Grupurilor parlamentare ale PNL, domnul deputat \nIonuț-Marian Stroe. \nDomnul Ionuț-Marian Stroe: \nDomnule președinte al Senatului, \nDomnule președinte al Camerei Deputaților, \nDomnule prim-ministru Nicolae Ciucă, \nDomnule ministru Jean-Yves Le Drian, \nStimați invitați, \n                                                                                             33                                                                                          \n     \nExcelențele  Dumneavoastră,  doamnelor  și  domnilor \nambasadori, \nDragi colegi din Executiv și din Parlament, \nRomânia este Uniunea Europeană. \n Este o afirmație atât de simplă, dar care, după 15 ani, vedem \nși simțim, în viața de zi cu zi, înseamnă mult mai mult decât ne-am fi \nputut imagina atunci. \nEuropa a fost „acasă” pentru noi, românii, întotdeauna, chiar \ndacă aspirațiile noastre europene s-au împlinit abia în anul 2007. \nTocmai  de  aceea,  în  astfel  de  momente  precum  cel  al \nintegrării, deciziile au venit normal, natural pentru că sunt lucruri care \nne definesc ca nație, pentru că sunt lucruri care ne aparțin, pentru că \nsunt lucruri pe care cu toții ni le-am dorit. \nEuropa este aici, iar progresul României este în acești 15 ani \nevident, chiar dacă sunt - și trebuie să o spunem și să o recunoaștem - \nîncă foarte multe lucruri de făcut. \nFie  că  trăiești  într-un  oraș  modernizat  grație  fondurilor \neuropene, fie că tinerii studiază într-o universitate modernă sau mergi \nla o competiție sportivă, pe unul dintre stadioanele modernizate, fie că \nmergi  pe  o  autostradă,  pe  un  drum  reabilitat,  într-o  stațiune  cu \nobiective turistice realizate din bani europeni, ori într-o comună cu \nșcoli modernizate, în localități unde au fost introduse rețele de apă și \ncanalizare  sau  fie  că  întâlnești  antreprenori  care  au  putut  să  își \ndezvolte afaceri sau să-și instruiască angajații, vei afla atunci că foarte \n                                                                                             34                                                                                          \n     \nmulte  dintre  ele  au  fost  posibile  pentru  că  banii,  proiectele  și \nprogramele europene au funcționat în România. \nChiar și așa, bineînțeles, am fi putut avea o absorbție mult \nmai  mare  și,  cu  siguranță,  rezultatele  ar  fi  putut  fi  sau  ar  fi  putut \ndeveni spectaculoase. \nDin  fericire  pentru  noi,  dragi  colegi,  timpul  nu  este  încă \npierdut. \nLa fel cum vei afla, vorbind cu orice român, că libertatea de a \ncircula, de a călători și - un lucru foarte important - libertatea de a \nmunci în spațiul european, acest drept, au devenit pentru noi, românii, \nnormalități. Ne-am bucurat de ele, beneficiem de ele. \nÎn cei 15 ani de apartenență la Uniunea Europeană, România \ns-a bucurat de cea mai mare ascensiune economică din istoria ei. În \n2006, PIB-ul abia se apropia de 100 de miliarde de euro, iar în 2021 \nam făcut deja un salt de două ori și jumătate, ajungând la un PIB de \n240 de miliarde de euro. \nÎn  veniturile  românilor  vedem  aceeași  creștere.  În  2007, \nsalariul mediu abia atingea 300 de euro. Astăzi, în schimb, am ajuns la \nborna de 600 de euro. \nUniunea Europeană a fost în acești 15 ani un partener generos \nși  corect  cu  țara  noastră.  Am  primit  finanțări  din  partea  Uniunii \nEuropene de aproape 3 ori mai mult decât am contribuit - un plus de \n40 de miliarde de euro. \nPutem să ne uităm, de exemplu, la agricultură, unul dintre \ndomeniile care a avut cel mai mult de câștigat – pe lângă banii din \n                                                                                             35                                                                                          \n     \nproiecte, aproape 11 miliarde de euro au intrat direct în buzunarele \nfermierilor printr-un mecanism simplu și ușor de accesat, subvenția. \nPrin programele adresate tinerilor - Erasmus - zeci de mii de \ntineri din România au reușit să se formeze ca specialiști în universități \nde top din Europa. \nLa început, una dintre cele  mai importante priorități a fost \nreforma  justiției  și  lupta  anti-corupție.  Am  ajuns  astăzi  la  rezultate \npalpabile, chiar dacă sunt încă necesare anumite corecturi și reforme. \nPandemia, dragi colegi, ne-a arătat  și ea cât de importantă \neste solidaritatea europeană în momente de criză. Solidaritate care s-a \ntradus  în  acces  rapid  la  medicamente,  la  echipamente  medicale  și, \nbineînțeles, la vaccin. \nȘi poate cel mai important, privind acum spre viitor, avem \nacces pentru următorii ani la cel mai mare program de finanțare pentru \ndezvoltare - PNRR. \nTrebuie  să  facem  tot  ceea  ce  este  în  puterea  și  pasiunea \nnoastră, bineînțeles, pentru a împlini și a ne împlini noi, românii, în \nEuropa și pentru a deveni o forță, de ce nu? (Aplauze.) \nHai  să  lămurim  puțin  lucrurile...  (Aplauze.  Vociferări.)    - \nnimeni nu ne dă teme pentru a ne... (Aplauze. Vociferări.) \nHai să ne lămurim - nimeni nu ne dă teme în Europa și noi \nsuntem singurii responsabili de reușita noastră. \nRomânia  trebuie  să  aibă  curajul  de  a  deveni  influentă  în \ndeciziile europene, de a-și asuma proiecte ambițioase care să aducă un \nviitor mai sigur, mai bun și mai curat generațiilor viitoare. \n                                                                                             36                                                                                          \n     \nPe  lângă  prioritățile  clare  -  modernizarea  localităților,  a \neconomiei românești - țara trebuie să privească înainte, să investească \nîntr-un viitor sustenabil. \nTranziția  verde,  digitalizarea,  securitatea  energetică  sunt \nsubiecte  care  nu  trebuie  pierdute  din  vedere  și  care  fac  parte, \nbineînțeles, din proiectul nostru de viitor. \nAceastă nouă generație, sută la sută europeană, și cea care a \nreușit acum 15 ani integrarea în Uniune nu pot intra în conflict sau \nîntr-o  competiție,  este  absolut  necesar  să  colaboreze  pentru  că \nRomânia trebuie să fie parte a viitorului secol european. Depinde doar \nde noi. \nLa mulți ani României europene! (Aplauze.) \nDomnul Florin-Vasile Cîțu: \nMulțumesc, domnule deputat. \nDin partea Grupurilor parlamentare ale USR, domnul deputat  \nIlie Dan Barna. \nDomnul Ilie Dan Barna: \nExcelența Voastră, domnule ministru pentru Europa și afaceri \nexterne al Republicii Franceze, \nDomnilor prea excelenți președinți ai Camerei Deputaților și \nSenatului, \n(Râsete. Aplauze.) \nDomnule premier, \nDomnilor miniștri și doamnelor miniștri, \n                                                                                             37                                                                                          \n     \nStimați colegi, \nDragi invitați, \nVă  provoc  astăzi  la  un  exercițiu  de  imaginație  –  să  ne \nînchipuim  cum  ar  fi  fost  România  fără  structurile  europene  și \neuroatlantice. \nVă  invit  să  vă  uitați  la  ce  se  întâmplă  cu  statele  din  jurul \nnostru care au ratat acest tren. \nNiciuna  dintre  țările  din  regiune  care  au  ratat  aderarea  nu \npoate să spună astăzi că a avut o strategie înțeleaptă. Toate aceste țări \nse zbat astăzi în incertitudine și nesiguranță. \nRomânia, din fericire, la momentul acela, nu a ezitat. \nMai corect spus, de fapt, românii nu au ezitat. Pentru că statul \nnostru a tratat adesea integrarea neconvins și neentuziast, mai mult ca \nslogan decât ca angajament ferm. \nȘi, chiar dacă această ședință solemnă e cumva, ca o lecție la \nclasă, în care, având inspecție, fiecare vorbește frumos și politicos, ca \nsă  arătăm  ce  clasă  bună  suntem,  cred  că  o  imagine  realistă  despre \nacești  15  ani  ar  fi,  de  asemenea,  utilă  pentru  România  și  pentru \nEuropa. \nȘi o să punctez câteva lucruri. \nSpun  asta  pentru  că  politicienii  de  rit  vechi,  în  momentul \nintegrării, au înțeles că o lupă uriașă va veni asupra României, care va \nface foarte vizibile și nepotismul și corupția și incompetența. Și, din \nacest moment, în loc să aderăm cu premianții din centrul Europei, în \n                                                                                             38                                                                                          \n     \n2004, am reușit acest lucru alături de Bulgaria, doar în 2007. Dar a \nfost un lucru excelent. \nÎnsă  am  aderat  cu  tinicheaua  MCV  de  coadă.  Pentru  că \nreprezentanții  noștri,  ai  statului  român,  nu  au  fost  în  stare  să  dea \ngaranții că România va avea cu adevărat un stat de drept funcțional. \nAstăzi, astăzi, 15 ani mai târziu, încă suportăm această rușine. \nȘi, mai grav, dacă ne uităm la acțiunile Guvernului nostru, \nvedem că nu sunt semne că vom scăpa prea curând de această tinichea \nși nici de perspectiva de a intra în Schengen nu... ne îngrijorăm. \nInclusiv în această onorată adunare încă mai sunt oameni care \ncred și încearcă să ne convingă că „Secția Specială” de investigare și \nșantajare  a  magistraților  este  ceva  ce  poate  fi  păstrat,  în  ciuda \navertismentelor Comisiei Europene și a Comisiei de la Veneția. \nNu!  Nu,  dragi  colegi  și  invitați!  „Secția  Specială”  nu  face \ndecât  să  prelungească  MCV  și,  odată  cu  el,  imaginea  aceasta \npăcătoasă, dar reală, că în sânul clasei politice românești, inclusiv la \nvârful  ei,  nu  există  nici  voința  și  nici  putința  de  a  consolida  cu \nadevărat statul de drept în România, așa, european, cum îl pretindem. \nDoamnelor și domnilor, \nLa 15 ani de la aderarea la Uniunea Europeană, scopul nostru \nastăzi  ar  fi  trebuit  să  fie  o  integrare  mai  profundă  într-un  bloc \ncomunitar care, ne place sau nu, a început de ani de zile să vorbească \ndespre o Europă cu mai multe viteze. Și, în loc să mărim viteza, părem \ncă dorim cu tot dinadinsul să intrăm în marșarier. Nu e o metaforă, e \npurul adevăr pe care îl trăiesc cetățenii noștri. \n                                                                                             39                                                                                          \n     \nUitați-vă la exemplul cu eforturile de aderare la moneda euro! \nÎn  2016,  îndeplineam  4  din  cele  5  criterii  de  convergență. \nAstăzi, abia mai îndeplinim unul din ele. Iar șansa ca termenul anunțat \nde actualul ministru de finanțe - 2029 - să fie unul real este ridicol de \nmică. \nAproape  toate  Guvernele  care  s-au  succedat  de  la  aderare \nîncoace au preferat să pice în capcana ieftină a scandalurilor ieftine și \nzilnice, a scandalurilor populiste și au abandonat viziunea pe termen \nlung. \nO responsabilitate colectivă - să nu uităm din când în când să \nmai privim și dincolo de ziua de azi - lipsește cu desăvârșire. \nDacă nu ne înțelegem între noi pe aceste obiective importante \nnu rămâne prea multă speranță pentru România. \nV-o  spun  cu  toată  responsabilitatea  că  e  timpul  să  ne \nîntoarcem la obiective majore, să ne definim clar ce proiect de țară are \naceastă  generație.  Pentru  că  dacă  nu  o  facem,  o  să  ne  pierdem  în \ncontinuare inginerii și muncitorii și medicii, care aleg să meargă acolo \nunde Uniunea Europeană chiar funcționează. \nPentru mulți dintre compatrioții noștri - și o știți fiecare foarte \nbine  -  România  e  locul  în  care  se  mimează  reguli.  E  locul  acelui \npârdalnic „Merge și așa!”, țara în care dezastrul  este așteptat să se \nîntâmple. Oamenii, pe bună dreptate, s-au săturat și nu mai îndrăznesc \nsă mai spere. \nPlecarea fiecăruia dintre românii care aleg să trăiască în altă \nparte, indiferent de pregătirea sau aspirațiile lor, este un vot de blam la \n                                                                                             40                                                                                          \n     \nadresa administrațiilor publice - și centrale și locale - și avem astăzi \nmilioane de voturi de blam. \nAminteam  de  proiectul  de  țară.  Da,  aderarea  la  Uniunea \nEuropeană a fost un astfel de proiect reușit. Din păcate, ultimul mare \nproiect reușit. \nApoi,  ni  s-au  prezentat  diverse  propuneri,  pe  care  ne  tot \nchinuim  să  le  transformăm  în  reușite.  „România  Educată”  e  unul \ndintre ele. \nCât de ridicoli putem fi să vorbim de o Românie educată într-\no țară în care plagiatul a devenit aproape un standard! O țară în care \npână și femeia de serviciu trebuie să fie membră de partid ca să-și \npăstreze jobul! Sau la managementul Deltei numim persoane care nu \nau nicio legătură cu domeniul! \nTrebuie să înțelegem că din nou, din nou ni se oferă o mare \nșansă.  Mă  refer  la  PNRR,  la  acest  Plan  Național  de  Redresare  și \nReziliență. La cele 30 de miliarde pentru a avea autostrăzi, spitale, \nșcoli și o modernizare a administrației, care a intrat în secolul XXI cu \ndosar cu șină. \nSunt  deja  destule  semnale  de  alarmă  însă  cu  privire  la \njaloanele pe care ne-am angajat să le atingem. Și folosesc acest prilej \npentru  a  atrage  atenția  că  orice  ratare  se  calculează  în  bani  pentru \ndezvoltarea României. Și nu în puțini bani! \nDoamnelor și domnilor, \nEuropa  a  avut  și  încă  are  încredere  în  noi.  Prezența \nministrului  de  externe  al  Republicii  Franceze  este  un  foarte  bun \n                                                                                             41                                                                                          \n     \nargument. Încă ne mai acordă încredere. Una dintre dovezi este exact \nacest PNRR despre care am vorbit. \nRomânii însă nu mai au răbdare. Și vedem asta din sondaje în \ncare  încrederea  în  Uniunea  Europeană  crește,  iar  încrederea  în \ninstituțiile naționale stagnează sau scade. \nRomânii sunt sceptici când se uită spre această clădire de care \nsuntem atât de mândri și, dacă nu  schimbăm ceva repede, în curând și \nalții își vor pierde răbdarea și încrederea. \nCum să pretindem că avem un sistem educațional, de sănătate \nfuncțional când avem elevi de clasa a opta care nu înțeleg ce citesc? \nCum să pretindem că avem un climat economic cinstit când \nîn Parlament se pregătește să se pună ștampila pe un tun imobiliar așa \ncum este Romexpo? \nCum să pretindem că e stat de drept când judecătorii cinstiți \nsunt dați afară din Magistratură, sub pretexte ridicole? \nCum  să  pretindem  că  practicăm  democrația  când  sunt  unii \noameni din partide care amenință femei politicieni în cel mai josnic \nmod posibil? (Vociferări.) \nSă mai spun că avem aici colegi, în sală, care cred că e o idee \nbună să se asocieze cu indivizi care ne țin predici despre înțelepciunea \ndictaturii rusești? (Vociferări.) \nSe  întreabă  unii  cât  am  câștigat  de  pe  urma  aderării  la \nUniunea Europeană. \nPremierul a prezentat câteva cifre. \n                                                                                             42                                                                                          \n     \nÎn 2007, PIB-ul României era 120 de miliarde. Astăzi, la 15 \nani  după,  e  240.  Practic,  o  dublare  a  ceea  ce  înseamnă  beneficiul \nnostru, ca stat. \nDoamnelor și domnilor, \nAderarea la Uniunea Europeană a fost cel mai bun lucru care \ni s-a întâmplat României în ultimii 30 de ani. \nÎnsă,  doamnelor  și  domnilor,  dacă  ținem  seama  doar  de \ndrepturi, nu și de obligații, nu ar trebui să ne mirăm că vocea noastră \nlipsește din conversațiile mari. Nu ar trebui să ne mirăm că discuțiile \ndespre război și pace se poartă mai mult pe lângă noi, fără noi. \nNu e vina niciunei conspirații, ci doar a noastră. Când te ții de \ncuvânt doar pe jumătate, nu poți avea pretenția să fii luat în serios \nfoarte mult. \nȘi  s-a  promis  românilor  și  lumii  că  România  va  fi  o  țară \nprosperă și democratică. Am reușit doar parțial și foarte puțin. \nUniunea Salvați România este de la înființare un partid ferm, \npro-occidental,  pro-european  și  pro-democratic,  și  atunci  când  ne \nauziți  criticându-vă,  vă  asigur  că  asta  se  întâmplă  pentru  că  ne-am \nsăturat, alături de miile de români, ca dezvoltarea să se facă în ritm de \nmelc. Vrem ca România să se dezvolte rapid și în folosul cetățenilor. \nO  Românie  înscrisă  cu  încăpățânare  pe  drumul  acesta \neuropean folosește și cetățenilor ei și Europei. \nDragi colegi, \nTrăim de prea multă vreme întrebându-ne ca Ilie Moromete - \n„Niculae, unde mergem noi, domnule?”. \n                                                                                             43                                                                                          \n     \nHaideți  să  nu  ne  mai  întrebăm  și  să  trecem  la  acele  fapte \ndespre care doar vorbim! La faptele pentru care ne-am angajat atunci \ncând am aderat la Uniunea Europeană. \nPeste alți 15 ani, sper să nu mai căutăm România la coada \nclasamentelor țărilor dezvoltate din Europa! Le suntem datori cu acest \nlucru generațiilor actuale și generațiilor viitoare! \nVă mulțumesc. (Aplauze.) \nDomnul Florin-Vasile Cîțu: \nDin partea Grupurilor parlamentare AUR, timpul alocat - 10 \nminute, domnul senator Sorin Lavric. \nDomnul Sorin Lavric: \nVă mulțumesc, domnule președinte. \nDragi colegi, \nDomnule prim-ministru, \nDomnilor miniștri, \nÎntr-adevăr, suntem la o ședință solemnă, însă vă mărturisesc \ncă  e  o  mică  tortură  ca  să  vedem  atâția  politicieni  cum  vin  și \nrostogolesc aici, citind de pe hârtii, niște texte atât de convenționale, \nde protocolare și, firesc, plicticoase. \nDacă  v-aș  întreba  pe  fiecare  dintre  dumneavoastră  ce  ați \nreținut din ce s-a vorbit până acum, când tot timpul ați stat cu ochii în \ntelefon, mă îndoiesc că puteți să-mi spuneți. \nEu  sper  să  nu  vă  spun  niște  clișee,  așa  cum  au  făcut \nantevorbitorii mei. \n                                                                                             44                                                                                          \n     \nSingurul care a dat impresia că nu este un robot, rostogolind \ndiscursuri terne, a fost domnul Barna. \nȘi  sper  ca  dânsului  și  dumneavoastră  să  vă  răspund  la \nîntrebarea - unde mergem, încotro ne îndreptăm? \nȘi am să încerc să vă descriu lapidar viziunea Partidului AUR \nîn privința Uniunii Europene și a locului României în această Uniune. \nCu atât mai mult cu cât știți foarte bine că a devenit un laitmotiv ca \ndespre  cei  de  la  AUR  să  se  spună  că  sunt  eurosceptici,  că  sunt \nantioccidentali, că ni s-a cuibărit în cap ideea ROExit-ului, că trebuie \nmusai ca România să iasă din Uniunea Europeană. \nȘi,  firește,  ca  tacâmul  să  fie  complet,  domnul  Barna,  cu \n„înțelepciunea rusească” - noi, ce la AUR, suntem rusofili și, firește, \nputiniști. \nȚin să vă spulber toate aceste temeri și să vă spun din capul \nlocului - AUR este un partid pro-european, în mod răspicat... (Râsete. \nAplauze.) \nPăi, lăsați-mă să vă argumentez! (Vociferări.) \nEste un partid devotat valorilor... (Vociferări.) ...europene... \n(Râsete.) ...nici nu ne trece prin cap... (Vociferări.) ...să fim adepții \nROExit-ului pe care ni-l imputați atâta și cu atât mai putin... (Râsete.) \n...puțin... (Râsete.) ...nu putem să fim... (Râsete.) ...putiniști... (Râsete.)  \n...de vreme ce suntem în NATO. Știm prea bine că de fiecare dată \ncând am avut de-a face cu rușii lucrurile s-au sfârșit prost pentru noi. \nSuntem  în  tabăra  NATO  și  suntem  loiali  partenerilor  noștri.  Nici \nvorbă de a privi cu simpatie către Rusia. (Aplauze.) \n                                                                                             45                                                                                          \n     \nDa, locul României este în Uniunea Europeană, nu există altă \ndirecție,  este  singura  opțiune.  Dar  noi  când  spunem  „Uniunea \nEuropeană” ne gândim la acel proiect inițial pe care părinții fondatori \nai Uniunii Europene l-au avut în minte - este vorba de o coaliție, de un \nclub select de națiuni creștine și de state suverane. \nNiciun  antevorbitor...  (Aplauze.)  ...vorbind  despre  unitatea \nEuropei  și  despre  solidaritatea  Europei,  n-a  vorbit  despre  națiuni \ncreștine și despre state suverane. Nu s-a vorbit decât despre unitatea \nEuropei și atât. \nNu! AUR împărtășește proiectul inițial al părinților fondatori \n- al lui Adenauer, al lui Schuman, al lui Monnet - și anume o uniune \neuropeană  alcătuită  din  națiuni  creștine  și  state  suverane.  Este \nesențial... (Aplauze.) ... acest lucru. (Aplauze.) \nTocmai de aceea  suntem pro-europeni, domnule Barna sau \ndomnule Bulai,  chiar dacă vă stârnesc râsul!  Suntem pro-europeani \nîntr-o asemenea Uniune Europeană. \nFără suveranitatea statelor și fără religia creștină, Europa se \nduce de-a berbeleacul. \nVă  amintesc  simbolul  Uniunii  Europene.  Simbolul  Uniunii \nEuropene este cununa, diadema de 12 stele. Acele 12 stele nu se referă \nla  numărul  statelor,  că  suntem  27  de  state  în  Uniunea  Europeană. \nAcele stele se referă la cei 12 Apostoli și, în același timp, la Cununa \nMaicii Domnului. (Aplauze.) \n                                                                                             46                                                                                          \n     \nPărinții  fondatori  ai  Uniunii  Europene  erau  catolici \npracticanți. Ei credeau în Uniunea Europeană și erau încredințați că \nreligia creștină va fi un liant al Uniunii Europene. \nAcest  simbol  a  fost  votat,  a  fost  adoptat  de  către  părinții \nfondatori pe care i-am pomenit, pe 8 decembrie 1955. Pe 8 decembrie \n1955, când au votat, ei s-au gândit la această zi - de ce? - pentru că în \ncalendarul catolic, 8 Decembrie este Ziua Zămislirii Maicii Domnului. \nNu  ștergeți  din  memoria  românilor  acest  act  fondator  cu \nrezonanță creștină pentru că este esențial! \nVă spuneam că vă argumentez de ce nu suntem eurosceptici, \nba dimpotrivă, suntem pro-europeni și de ce suntem devotați valorilor \neuropene. \nCând  spunem  valori  europene  ne  referim  la  acel  canon \nvaloric  care  este  axat  pe  adevăr,  frumos  și  bine,  care  sunt  valori \ngrecești, iar acest canon valoric care a fost consacrat și verificat de-a \nlungul mileniilor stă pe 3 temelii, pe 3 piloni - filosofia greacă, dreptul \nroman și religia creștină. (Aplauze.) \nO Europă din care scoateți... (Aplauze.) ...aceste 3 temelii... \n(Aplauze.) ...nu va mai fi Europa pe care o gândim noi, cei de la AUR. \nPentru noi, progresul în Uniunea Europeană înseamnă să dăm \nviață  proiectului  și  valorilor  pe  care  le-au  avut  în  minte  părinții \nfondatori. Este esențial acest lucru. Asta înseamnă progres pentru noi. \nÎn  schimb,  dacă  progres  înseamnă  atingerea  unei  uniuni \neuropene înțelese ca un stat suprafederal, cu o singură capitală, cu un \n                                                                                             47                                                                                          \n     \nsingur  Parlament  și  cu  un  singur  președinte,  noi  nu  împărtășim  o \nasemenea idee. \nAmintiți-vă, vă rog, de precursorul doamnei Ursula von der \nLeyen!  Vă  mai  amintiți  de  el?  Jean-Claude  Juncker,  acel  grotesc \ndrăgălaș  președinte  al  Comisiei  Europene.  Vă  amintiți  când  se \nîmpleticea,  mort  de  beat,  și  era  ținut  de  colegi,  pentru  că,  nu,  se \nclătina? \nDacă Uniunea Europeană va fi privită ca un stat suprafederal, \ndestinul ei va fi destinul împleticirii lui Jean-Claude Juncker. (Râsete. \nAplauze.) \nPentru  noi,  singurul  viitor  este  cel  al  Uniunii  Europene \nînțelese  ca  un  club  select  de  națiuni  creștine  și  de  state  suverane. \nAltfel nu se poate, vom avea destinul acestui sinistru și foarte prost \npolitician care a condus, din păcate, Uniunea Europeană, mai mulți \nani. \nCred că am fost destul de limpede. \nÎn privința putinismului pe care ni-l tot imputați, v-am spus, \nde  vreme  ce  suntem  în  NATO  și  în  tabăra  aceasta,  suntem  loiali \npartenerilor noștri, nu se pune problema de a privi cu simpatie tendința \nimperialistă rusească. \nȘi nu ne  mai bănuiți că avem în spate cine știe ce agenții \nvenite de la Moscova! \nÎnchei  spunându-vă:  trăiască  România  într-o  Uniune  a \nnațiunilor creștine și a statelor suverane! \nVă mulțumesc. (Aplauze.) \n                                                                                             48                                                                                          \n     \nVoci din sală: \nBravo! Bravo! (Aplauze.) \nDomnul Florin-Vasile Cîțu: \nMulțumim pentru scuze și explicații. \nUrmează domnul deputat Daniel-Gheorghe Rusu. \nDomnul Daniel-Gheorghe Rusu: \nDomnule ministru francez pentru Europa și afaceri externe, \nDomnule prim-ministru al României, \nDomnilor miniștri, \nDomnilor președinți, \nStimați reprezentanți ai cultelor religioase, \nStimați invitați, \nStimați colegi senatori și deputați care ați mai rămas în sală, \nDrag popor român din Europa și de pretutindeni, \nVreau să vă transmit un salut sincer din partea Grupului pe \ncare îl reprezint și mai ales din partea unuia dintre președinți, care, cu \nregret, nu a putut să fie astăzi aici, domnul George Simion, dar a ținut \nsă vă salute, prin intermediul meu, și să vă roage să transmiteți, la \nrândul  dumneavoastră,  domnule  ministru,  un  salut  sincer  către \nDomnia Sa, Éric Zemmour, cel mai bun președinte pe care Franța îl va \navea din luna iunie încolo! (Râsete. Vociferări. Aplauze.) \nRespect  pentru  demnitatea  umană,  toleranță,  solidaritate, \nnediscriminare, libertate, democrație, egalitate, stat de drept, drepturile \nomului - sunt valori care au stat la baza constituirii Uniunii Europene \n                                                                                             49                                                                                          \n     \nși care sunt împărtășite de toate statele Uniunii Europene și așa ne \ndorim să și rămână. \nPoate unii cred că aderarea la Uniunea Europeană a venit așa, \nde la sine, pur și simplu. \nGreșit,  domnilor!  De  fapt,  a  fost  voința  poporului  român, \nsătul de comunismul umilitor și josnic al ultimelor zeci de ani și a \nunor lideri ai României, de a duce și de a îndrepta țara noastră către \nVest. \nA  fost  Cererea  oficială  de  aderare  la  Uniunea  Europeană, \nsemnată în iunie 1995, a fost Planul de la Snagov, lansat în anul 2000, \na fost Summitul din 1999 de la Helsinki și altele. Dar înainte de asta a \nfost  gândirea  strategică  a  unor  lideri  europeni  și  români,  în  orice \nlumină s-ar afla ei astăzi. \nUnde este România după 15 ani de la aderarea la Uniunea \nEuropeană?  Ce  am  câștigat?  Ce  am  pierdut?  Sau  încotro  mergem? \nSunt întrebări legitime pe care orice cetățean al Uniunii Europene de \nbună-credință și le poate pune. \nPIB-ul și bugetul țării, este adevărat, sunt duble, dacă nu mai \nmari, față de 2007, anul aderării. \nBanii  pentru  agricultură,  pentru  proiecte  de  infrastructură, \nsănătate, educație s-au dublat, la rândul lor. \nÎnsă  foarte  mulți  oameni  -  i-am  văzut  chiar  și  săptămâna \ntrecută, în Europa -, sunt nemulțumiți, deși țările în care locuiesc le \nconferă și le oferă o protecție socială deosebită, ei se simt părăsiți de \n                                                                                             50                                                                                          \n     \nGuvernul nostru și de oamenii noștri de stat. Ei trimit acasă către 3-4 \nmiliarde de euro, mai mult decât investițiile străine în România. \nSalariul mediu s-a dublat, puterea de cumpărare a românilor a \ncrescut până la un moment dat. \nDar noi toți ar trebui să fim mândri că facem parte dintr-o \nEuropă unită, în care drepturile să ne fie respectate. La fel, și valorile \ncreștine și morale. Să ne mândrim că facem parte dintr-o Europă a \npopoarelor  care  să  se  respecte  reciproc,  în  care  libera  exprimare  a \nopiniilor fiecăruia dintre noi să fie luată în considerare ca un lucru bun \nși constructiv, și nu ca un afront menit să dezbine  ceea ce  alții au \nreușit să clădească. \nRenunțând la metafore, trebuie să vă spun răspicat că cei 15 \nani  de  apartenență  la  Uniunea  Europeană  ne-au  adus  foarte  multe \navantaje, atât României, cât și poporului român, dar totuși, din varii \nmotive,  nu  am  reușit  să  facem  saltul  preconizat  pentru  a  avea  o \nadministrație  reală  și  prosperă,  o  dezvoltare  durabilă,  fără  decalaje \nîntre nivelul nostru de trai și nivelul de trai al concetățenilor noștri \neuropeni. \nNe dorim să stăm drept, să fim respectați și consultați în mod \negal, ca membrii celorlalte țări, la masa tratativelor și a negocierilor și \nnu  am  vrea  să  credem  vreodată  că  suntem  considerați  o  țară  și  un \npopor de o categorie inferioară. \nNu în ultimul rând, aș dori să reiterez faptul că Alianța pentru \nUnirea Românilor este o construcție politică pro-europeană și așa va \nrămâne atâta timp cât această relație a Uniunii Europene și a României \n                                                                                             51                                                                                          \n     \nse  bazează  pe  respect  reciproc  între  membrii  ei  și  atâta  timp  cât \nvalorile creștine și morale, precum și pilonii pe care a fost construită \naceastă fortăreață a națiunilor rămân ca temelie în gândirea și acțiunea \nliderilor ei. \nNe iubim poporul, iubim România și ne mândrim că facem \nparte din Europa. \nLa  mulți  ani...,  (Aplauze.)  ...România...,  (Aplauze.)  ...într-o \nEuropă... (Aplauze.) ...a tuturor... (Aplauze.) ...românilor... (Aplauze.)  \n...și a tuturor europenilor! (Aplauze.) \nMulțumesc. (Aplauze.) \nDomnul Florin-Vasile Cîțu: \nDin  partea  Grupurilor  parlamentare  ale  UDMR,  domnul \ndeputat Csoma Botond. \nDomnul Csoma Botond: \nDoamnelor și domnilor, \nStimați colegi,  \nStimate colege, \nStimați invitați, \nS-au  împlinit  15  ani  de  la  aderarea  României  la  Uniunea \nEuropeană. După 1990, intrarea în Alianța Nord-Atlantică și aderarea \nla Uniunea Europeană au fost obiectivele esențiale ale țării noastre. \nAderarea la Uniunea Europeană a însemnat pentru România o \nrecunoaștere, dincolo de granițele estului, un pas important pe drumul \n                                                                                             52                                                                                          \n     \nunei dezvoltări durabile și deschiderea spre un nou model social, spre \nnoi perspective în beneficiul tuturor cetățenilor acestei țări. \nAu trecut 15 ani în care am fost martorii unor transformări \nmajore. Au fost 15 ani de dezvoltare și de consolidare – dezvoltare și \nconsolidare  a  democrației,  firește!  -,  dar  trebuie  să  vă  spun  că  au \nexistat și anumite puncte nevralgice. Și aici m-aș referi în principal la \nanumite aspecte privind drepturile minorităților naționale din această \nțară. \nCel mai mare avantaj al aderării, în sens material, firește, au \nfost fondurile europene, menite să contribuie la dezvoltarea țării și la \nrecuperarea decalajelor față de statele cu vechime ale Uniunii, însă - \ntrebuie să spunem și chestia asta - România nu a reușit întotdeauna să \natragă  toate  sumele  alocate  de  Bruxelles,  situându-se  pe  ultimele \nlocuri între țările Uniunii la acest capitol. \nUn alt avantaj al cetățenilor din România este libera circulație \nîn spațiul UE, dar, în același timp, acest fapt a însemnat și plecarea a \nmilioane de cetățeni români să lucreze în alte țări europene. \nCa orice membru al Uniunii Europene, România are drepturi, \ndar și obligații, față de toți cetățenii ei, însă nu întotdeauna au fost \nrespectate aceste obligații asumate. \nRomânia încă așteaptă intrarea în spațiul Schengen, deziderat \ncare, în acest moment, se situează la nivelul de promisiuni. \nCu toate acestea, însă, după 15 ani, România susține ferm că \nnu  există  alternativă  la  această  Uniune  politică  și  economică.  Însă \ntotul evoluează și într-o direcție pentru care și noi,  cetățenii țărilor \n                                                                                             53                                                                                          \n     \nmembre, suntem responsabili. De aceea, când vorbim despre viitorul \nUniunii Europene, este nevoie de un dialog amplu și de implicare. \nPentru că, stimați colegi, trăim vremuri complicate. Pandemia \nde  coronavirus  ne-a  afectat  grav,  ne-a  dat  multe  lecții,  însă  datoria \nnoastră  este  să  învățăm  din  faptul  că  Uniunea  Europeană,  țările \nmembre, nu au fost suficient de pregătite și nu am avut un răspuns \nprompt în fața acestei situații fără precedent. \nTrebuie  să  învățăm  și  din  lecțiile  trecutului  cu  privire  la \nistoria și dezvoltarea Uniunii Europene. În fața provocărilor vechi și \nnoi,  pe  baza  unor  valori  democratice  solide  și  libertăți  comune, \nUniunea Europeană trebuie să sprijine statele membre acolo unde este \nnevoie  și  cât  este  nevoie,  cu  delimitarea  clară  a  competențelor \nexercitate în comun și a competențelor ce revin fiecărui stat membru. \nCooperarea statelor  membre  ale UE trebuie să rămână una \npragmatică, orientată spre dezvoltarea comună a societăților noastre și \nîntărirea poziției Uniunii pe scena globală. \nPoate ne-am fi descurcat mult mai bine pe plan global dacă \nam fi avut o politică externă mai bine coagulată. Și poate am fi putut \nsă evităm o serie de pericole dacă am avea o armată europeană de \nanvergură. \nUDMR  salută  președinția  franceză  la  Consiliul  Uniunii \nEuropene  și  în  special  eforturile  depuse  de  Franța  în  vederea \nconsolidării  și  dezvoltării  proiectului  armatei  europene,  un  proiect \ndificil, dar, credem noi, în același timp foarte necesar. \nStimați colegi, \n                                                                                             54                                                                                          \n     \nSunt câteva lecții pe care trebuie să le învățăm, avem nevoie \nde o colaborare mai strânsă între actorii politici, atât pe plan intern, cât \nși în cadrul forului comunitar. \nÎntr-adevăr, este mult mai ușor să explici ce nu este Uniunea \nEuropeană, decât ceea ce este. Dacă vă amintiți, fostul președinte al \nComisiei Europene, Jacques Delors, a denumit Uniunea Europeană, \naceastă construcție, „un obiect politic neidentificat”. Avem deci în față \no construcție originală, fără precedent și fără corespondent în lume. \nUniunea  Europeană  trece  dincolo  de  cadrul  de  concepte  politice \ntradiționale. Ea este o valoare unică, iar noi,  ce îi suntem cetățeni, \ntrebuie să o apreciem și să ne străduim să o dezvoltăm. \nCa  stat  membru  al  Uniunii  Europene,  trebuie  să  putem \nasigura calitatea vieții cetățenilor noștri și, în acest sens, trebuie să ne \nasigurăm că deținem suficientă putere economică și strategii care să \nfie concretizate în planuri concrete, în planuri de acțiune cu termene \nclare.  Astfel,  rolul  actorilor  economici  este  foarte  important  și, \nadăugând  politici  sociale  viabile  și  strategii  de  dezvoltare  durabilă, \nimplementarea responsabilă a acestora, cu siguranță se vor înregistra \nrezultate. Iar rezultatele se măsoară în siguranța, bunăstarea și nivelul \nde trai al cetățenilor noștri și, în același timp, putem asigura un viitor \nsigur generațiilor următoare. \nAcum, când tendințele extremiste se accentuează - și trebuie \nsă vorbim și despre acest fenomen, stimați colegi,  - iar la frontiera \nestică a Uniunii sunt încercări de a declanșa un conflict armat, credem \ncă este nevoie de mai multă unitate și de dialog. \n                                                                                             55                                                                                          \n     \nÎn ceea ce privește creșterea tot mai vizibilă a partidelor de \nextremă dreapta, trebuie să ne punem câteva întrebări, stimați colegi: \ncare  sunt  motivele  pentru  care  oamenii  sunt  deschiși  la  asemenea \nretorici?  Unde  a  greșit,  eventual  –  poate  că  a  greșit  –  și  Uniunea \nEuropeană? Este oare departe de cetățeni, pare netransparentă? \nUnde am greșit noi, politicienii? \nCred că la aceste întrebări trebuie să ne gândim și trebuie să \nîncercăm să formulăm un răspuns cât de cât concludent și bazat pe \nargumente. \nRomânia și-a exprimat ferm poziția în regiune prin susținerea \nunei Uniuni Europene stabile atât din punct de vedere economic, cât și \ngeopolitic. \nReiterez, Uniunea Europeană reprezintă o valoare unică, iar \nnoi,  cetățenii  săi,  avem  datoria  să  o  păstrăm  și  să  contribuim  la \ndezvoltarea ei. Avem datoria morală să o apărăm, ca să nu cadă pradă \ncelor ce vor să o distrugă, deși susțin altceva. \nÎnsă  toate  acestea  nu  înseamnă  că  nu  ne  putem  strădui  să \nîmbunătățim Uniunea noastră. Și noi, cetățenii europeni, ne dorim o \nUniune  Europeană  tot  mai  perfectă,  mai  apropiată  de  cetățeni,  și, \nsigur, mai implicată în viața noastră cotidiană. \nRomânia, prin obligațiile asumate odată cu aderarea la UE \nacum  15  ani,  își  propune  să  contribuie  la  consolidarea  acestei \nconstrucții  europene  și  să  contribuie  la  protejarea  ei  în  fața  tuturor \npericolelor  ce  apar  pe  parcurs.  O  putem  face  noi,  cetățenii,  noi, \ndecidenții, și o putem face noi, cetățenii europeni. \n                                                                                             56                                                                                          \n     \nVă mulțumesc, stimați colegi, pentru atenție. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  Grupului  parlamentar  al  minorităților  naționale, \ndomnul deputat Ovidiu Victor Ganț. \nDomnul Ovidiu Victor Ganț: \nVă mulțumesc frumos. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule  ministru pentru Europa și al afacerilor externe al \nRepublicii Franceze,  \nDoamnă, domnilor miniștri, \nDoamnelor și domnilor ambasadori, \nStimați invitați, \nDoamnelor și domnilor senatori și deputați,  \nAm  avut  inițiativa  organizării  acestei  ședințe  festive  de \nsărbătorire a 15 ani de la aderarea României la Uniunea Europeană, \npentru că acest eveniment reprezintă în opinia noastră, a deputaților \ndin Grupul parlamentar al minorităților naționale, un moment crucial \nîn istoria României. El este șansa unică de a reînnoda relația noastră \nde apartenență ca națiune la lumea occidentală, o năzuință istorică, \nmanifestată  permanent,  începând  cu  secolul  al  XIX-lea  în  Țările \nRomâne. Principalii intelectuali și politicieni români ai acelui secol au \n                                                                                             57                                                                                          \n     \nstudiat  la  universități  franceze,  germane,  austriece  sau  italiene, \npromovând  ulterior  în  țară,  în  mod  asiduu,  valorile  civilizației \noccidentale. \nLa  sfârșitul  anilor  ʾ30,  tot  acest  proces  de  integrare  și \ndezvoltare a României ca parte a spațiului de valori europene a fost \ncurmat brusc de instaurarea succesivă a fascismului și comunismului, \ndublată de pierderea unei părți a teritoriului național și impunerea unui \nfel  de  a  gândi  străin  de  orice  tradiție  de  la  noi.  A  fost  o  perioadă \nîntunecată  din  istoria  noastră,  atunci  când  am  avut  parte  doar  de \ndictaturi de tip fascist și comunist, cu tot reculul pe care acestea l-au \nadus în plan uman, social și economic. \nDin  fericire,  național-comunismul  a  luat  sfârșit  datorită \nRevoluției  din  decembrie  1989  și  sacrificiului  pe  care  l-au  făcut \ncetățenii țării noastre atunci, indiferent de apartenența lor etnică sau \nreligioasă, creștini, evrei sau musulmani. \nA urmat o perioadă foarte grea, marcată de crize sociale și \neconomice - mineriade, falimentul economiei socialiste, hiperinflație -\npe care am depășit-o cu greu, dar care s-a terminat prin două realizări \nmajore:  intrarea  în  NATO  și  Uniunea  Europeană.  Au  fost  două \nmomente  de  consens  național,  de  altfel  foarte  rare  în  politica \nromânească. Să reamintim faptul că Tratatul de aderare la Uniunea \nEuropeană  a  fost  ratificat  în  unanimitate  de  către  Parlamentul \nRomâniei.  În  ceea  ce  ne  privește,  am  susținut  activ  demersul,  prin \nrelațiile pe care le avem cu țările membre de care suntem legați prin \nlimbă și cultură. \n                                                                                             58                                                                                          \n     \nAstfel s-a deschis calea spre o democrație de tip occidental și \no dezvoltare economico-socială fără precedent. \nȘi  perioada  de  preaderare,  de  adoptare  a  legislației,  de \npreluare  a  aquis-ului  comunitar  și  de  transformare  instituțională \ntrebuie  amintită  ca  fiind  un  efort  comun  al  tuturor  forțelor  politice \nproeuropene  și  evident  al  Parlamentului  României,  ca  expresie  a \nsuveranității  națiunii  române.  Ne-am  asumat  toate  prevederile  din \ntratatul de aderare, inclusiv ceea ce scrie în art. 148 din Constituția \nRomâniei,  alin.  (2):  „Ca  urmare  a  aderării,  prevederile  tratatelor \nconstitutive  ale  Uniunii  Europene,  precum  și  celelalte  reglementări \ncomunitare  cu  caracter  obligatoriu,  au  prioritate  față  de  dispozițiile \ncontrare  din  legile  interne,  cu  respectarea  prevederilor  actului  de \naderare”.  \nPentru că niciodată aici nu s-au reliefat două aspecte, doresc \nsă  o  fac  eu  astăzi,  pentru  că  le-am  trăit  în  mod  nemijlocit.  Regret \nabsența domnului profesor doctor Vasile Pușcaș, negociatorul șef al \nRomâniei, care a reușit, împreună cu echipa sa, să finalizeze la timp \nnegocierile  de  aderare  în  decembrie  2004  și  doresc  să-i  mulțumesc \npublic pentru această realizare, care a permis semnarea tratatului de \naderare în timp util, pentru respectarea termenului de 1 ianuarie 2007. \nAl  doilea  aspect  pe  care  doresc  să-l  amintesc  este  munca \nechipei  de  observatori  la  Parlamentul  European,  într-un  efort \ntranspartinic, dar și multietnic al delegației noastre. \nA fost o onoare deosebită pentru mine faptul că, desemnat \nfiind de către Grupul parlamentar al minorităților naționale, am făcut \n                                                                                             59                                                                                          \n     \nparte  din  delegație,  alături  de  alți  parlamentari  români,  care  își \ncontinuă și astăzi activitatea parlamentară: doamnele senator Roberta \nAnastase și Gabriela Crețu și domnii senatori Vasile Dîncu și Titus \nCorlățean.  Împreună  am  reușit  să  combatem  prejudecăți  și  să \nschimbăm  opinii  asupra  aderării  țării  noastre,  inclusiv  votul  unor \nîntregi delegații naționale din grupurile noastre politice asupra acestui \nsubiect, de la avizul conform, unde a fost împotrivă, la ultimul raport \nMoscovici,  unde  a  fost  pentru.  Am  convingerea  că  sunt  în \nasentimentul colegilor mei, foști observatori, față de cele afirmate.  \nMomentul  aderării  la  1  ianuarie  2007  a  fost  sărbătorit  la \nBucurești  împreună  cu  ministrul  federal  de  externe  al  Germaniei, \nFrank-Walter Steinmeier, astăzi președinte federal, care asigura la data \nrespectivă  președinția  Consiliului  Uniunii  Europene.  Din  păcate, \nseparat:  într-un  loc  cu  președintele  României,  în  alt  loc  cu  prim-\nministrul de atunci. Un semn de rău augur pentru ce avea să urmeze \natât  în  politica  internă,  cât  și  în  ceea  ce  privește  demersul  politic \neuropean al României. \nPoate că acum, la 15 ani după, vom înțelege ce mare rău îl \nreprezintă permanentele disensiuni și crize politice. \nMă  bucur  să  sărbătorim  astăzi  15  ani  de  la  aderare,  în \nprezența  ministrului  de  externe  al  Franței,  domnul  Jean-Yves  Le \nDrian, într-un arc peste timp simbolic și doresc să-i mulțumesc în mod \ndeosebit  pentru  efortul  de  a  fi  alături  de  noi.  Vedem  în  prezența \nDomniei Sale un nou gest de prietenie al Franței față de România.  \nDoamnelor și domnilor, \n                                                                                             60                                                                                          \n     \nReconcilierea  franco-germană  reprezintă  fundamentul \nUniunii  Europene  de  astăzi.  Cred  că  Robert  Schuman  și  Konrad \nAdenauer  ar  fi  mândri  de  cele  realizate,  însă  ar  exprima  și  unele \nnemulțumiri legate de Uniunea Europeană. \nDespre acestea din urmă doresc să vă vorbesc. Am pierdut \nrecent un membru, Marea Britanie, care într-un demers unilateral a \ndecis  să  ne  părăsească  -  lucru  pe  care  îl  regret.  Avem  tot  felul  de \nexcepții și opt out-uri pentru anumiți membri. Nu se respectă întocmai \ntratatele,  birocrația  rămâne  sufocantă,  uneori  există  un  tratament \ndiferențiat aplicat unor state membre sau opinii grav divergente între \nanumite state membre, în chestiunea valorilor fundamentale care stau \nla baza construcției europene. \nDoresc  să  fac  apel  la  solidaritate  și  echitate  în  interiorul \nUniunii  Europene,  foarte  bune  exemple  fiind  lupta  împotriva \npandemiei și finanțarea planurilor naționale de redresare și reziliență \nale statelor membre. \nTotuși, cred că a venit timpul să punem capăt discriminării la \ncare este supusă România, prin neacceptarea în spațiul Schengen, deși \nam  investit  sute  de  milioane  de  euro  în  aplicarea  sistemului  și  în \npofida faptului că din 2011 satisfacem criteriile de aderare. Această \nstare de fapt nu face decât să scadă încrederea cetățenilor români în \nUniunea  Europeană,  afectând  libera  circulație  a  persoanelor  și  a \nbunurilor. \nTotodată  pledăm  ca  pe  baza  unor  rezultate  concrete  – \nsubliniez, pe baza unor rezultate concrete – pe care le va obține țara \n                                                                                             61                                                                                          \n     \nnoastră în perioada următoare să se încheie aplicarea mecanismului de \ncooperare  și  verificare.  În  ceea  ce  ne  privește,  vom  susține  orice \nmăsură legislativă necesară în acest sens. \nSper să ne facem și noi treaba în plan intern și să ducem la \nbun  sfârșit  reformele  anunțate:  modificarea  Constituției,  reforma \nadministrativă,  în  sensul  aplicării  în  mod  real  a  principiului \nsubsidiarității și al unei descentralizări mult clamate în anii din urmă, \ndezvoltarea infrastructurii rutiere și feroviare, a celei din sănătate și \nînvățământ, a digitalizării etc. \nNe  dorim,  totodată,  ca  procesul  de  extindere  al  Uniunii \nEuropene în Balcanii de Vest să fie dinamizat, permițând oamenilor \ndin regiune să se bucure de șansa de a fi cetățeni ai Uniunii Europene, \ndiminuând în același timp influențe externe nefaste asupra regiunii.  \nSperăm că președinția Franței a Consiliului Uniunii Europene \nsă ne ajute în rezolvarea unei părți din aceste probleme, respectiv să \naducă progrese importante la aceste capitole. \nConform unui sondaj recent, încrederea cetățenilor români în \nUniunea Europeană este în continuare la una din cele mai înalte cote \ndin statele membre, iar în ceea ce privește încrederea lor în alte state \nde pe mapamond Germania este pe locul întâi, iar Franța pe locul trei. \nDoamnelor și domnilor, \nÎn concluzie, avem convingerea că apartenența României la \nUniunea Europeană este garanția pentru noi de a beneficia de pace, \ndemocrație  și  bunăstare  și  deci  Grupul  parlamentar  al  minorităților \n                                                                                             62                                                                                          \n     \nnaționale  va  continua  să  susțină  necondiționat  demersurile \nproeuropene ale României. \nVă mulțumesc frumos pentru atenție. (Aplauze.) \nDomnul Florin-Vasile Cîțu: \nMulțumim, domnule deputat. \nTot  din  partea  Grupului  parlamentar  al  minorităților \nnaționale, domnul Silviu Vexler.  \nDomnul Silviu Vexler: \nDoamnelor și domnilor, \nAm  învățat  și  am  crezut  întotdeauna  în  faptul  că  Uniunea \nEuropeană este construită pe șase valori fundamentale: respect pentru \ndemnitatea  umană,  libertate,  democrație,  egalitate,  stat  de  drept, \nrespectarea drepturilor omului, inclusiv cele ale minorităților. \nȘi  îmi  aduc  aminte,  în  acest  moment,  înmormântarea \ndoamnei  Simone  Veil,  prima  femeie  președinte  a  Parlamentului \nEuropean,  reprezentând  Franța,  supraviețuitor  al  lagărelor  de  la \nAuschwitz și Bergen-Belsen, și  mai ales un fragment din cuvintele \nspuse de președintele Macron, respectiv că este aici „pentru a exprima \no imensă recunoștință, în numele poporului francez, pentru unul din \ncei mai iubiți copii ai săi”. \nTotuși, în acest moment deosebit, aniversar, și care ar trebui \nsă fie vesel, domnule ministru Le Drian, doamnă ambasador Auer, îmi \ncer scuze și regret că a trebuit să fiți martor la declarațiile mistico-\nreligioase  ale  unui  coleg  care  atunci  când  nu  elogiază  criminali  de \n                                                                                             63                                                                                          \n     \nrăzboi și nu neagă Holocaustul, încearcă să șteargă din viziunea unei \nEurope moderne existența comunităților musulmane și evreiești. \nDomnule  senator  Lavric,  cu  toată  dorința  dumneavoastră, \nregret! \nSuntem aici și vom continua să fim aici, cu aceeași demnitate \ncu  care  am  contribuit  întotdeauna  la  construirea  și  modernizarea \nUniunii Europene. \nÎmi cer scuze pentru această intervenție! \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  deputaților  și  senatorilor  neafiliați,  doamna \nsenator Diana Șoșoacă. (Rumoare.) \nDoamna Diana Iovanovici-Șoșoacă: \nVă  mulțumesc.  (Este  îmbrăcată  în  ie  și  poartă  drapelul \nRomâniei pe umeri.) \nNu  credeam  că  arborarea  steagului  României  vă  va  stârni \natâtea  râsete!  Este  rușinos,  dar  ce  poți  să  îi  ceri  unui  astfel  de \nParlament?! \nMi  s-a  părut  inoportună  intervenția  domnului  Vexler,  în \ncondițiile în care nici măcar nu i s-a pronunțat numele! Mă fac și eu \navocatul domnului Lavric, pro bono, de data asta! \n                                                                                             64                                                                                          \n     \nSuntem la o aniversare de 15 ani și am auzit aici discursuri \ncare  mi-au  adus  aminte  de  Congresul  al  XIV-lea  al  Partidului \nComunist Român. \nMă așteptam la ceva mai mult din partea dumneavoastră, mai \nales că unii aveți vreo trei-patru legislaturi pe aici, deci ați putea cel \npuțin să învățați să nu mai citiți de pe hârtie, ci să și aveți un pic de \ninspirație pentru a purta discursuri. \nNu am auzi însă... elogii, bunăstare, deci trăim într-adevăr în \nlumi paralele. \nPoporul român trăiește într-o lume pe care dumneavoastră nu \no vedeți. Uniunea Europeană s-a format - și era bine cum s-a format - \npentru a avea o dezvoltare economică bună, să existe bunăstare, pentru \na concura Statele Unite ale Americii. Din păcate, după 15 ani în care \nni se spune că suntem parteneri egali ai statelor Uniunii Europene, nu \navem acces în Schengen. În schimb, avem firme austriece care ne-au \npreluat cam tot ce înseamnă petrol, gaz, bogății, avem firme franceze \ncare ne-au luat alte bogății, avem firme italiene care ne-au luat alte \nbogății. Nu e prost cine le ia, e prost cine le dă! În toți acești 15 ani, \nRomânia a pierdut cel mai mult. Da, într-adevăr, avem posibilitatea să \nne plimbăm în afara granițelor țării, dar, - ce să vezi?! - avem peste 10 \nmilioane de români în afara granițelor țării. Suntem țara cu cea mai \nmare migrație pe timp de pace, iar românii noștri sunt discriminați în \nUniunea Europeană! Nu am văzut ambasadele României că se luptă \npentru români și n-am văzut nici UE că se luptă pentru români, care \nsunt cetățeni egali în drepturi cu ceilalți cetățeni ai statelor europene. \n                                                                                             65                                                                                          \n     \nMai mult decât atât, în ultimii doi ani suntem siderați, mai \nales noi, juriștii, să vedem cum drepturile și libertățile fundamentale, \natât  din  Carta  drepturilor  omului,  dar  și  din  Carta  europeană  a \ndrepturilor  fundamentale  ale  Uniunii  Europene,  sunt  încălcate  cu \nobstinație! Se încalcă orice drept, în numele unui interes colectiv s-au \nanulat drepturile personale, ceea ce nu poate fi admis, pentru că asta \nfăceau comuniștii. \nNe-am  întors  în  timp,  iar  Uniunea  Europeană,  dacă  nu  se \ntrezește, va rămâne fără foarte multe state pentru că, îmi pare rău să o \nspun, nu că o doresc eu, eu încă mai cred că Uniunea Europeană poate \nsă se trezească și să revină la ceea ce a început. Dar 60% din români \nîși doresc ROExit. Atenție foarte mare! Și aveți grijă că anul acesta, \ndoamnelor  de  la  PNL  care  doriți  să  fiți  judecător  la  Curtea \nConstituțională și trageți sfori pentru acest lucru, pentru că vi s-a cerut \nsă anulați Constituția României în favoarea dreptului european. Așa \nceva... îi spun Uniunii Europene: „Pe aici nu se trece!”. Constituția \nRomâniei este cea mai de preț lege. În Constituție se află drepturi și \nlibertăți fundamentale europene. Respectăm dreptul european - dreptul \neuropean  poate  fi  cel  mult  complementar  -,  dar  nu  să  fie  superior \nConstituției României! \nMai mult decât atât, ...(Vociferări.) \nLăsați,  doamnă,  că  n-o  să  vă  aleagă  nimeni  la  Curtea \nConstituțională! \nMai mult decât atât... \n                                                                                             66                                                                                          \n     \nDoamna  Scântei,  lăsați,  că  știm...  Știți,  cu  milionul  ăla  de \neuro într-un an! \nVreau  să-i  amintesc  Uniunii  Europene  ce  înseamnă  aceste \nmotive de pe o ie românească. (Arată pe ia pe care o poartă.)  \nDa, fă-ți cruce! Poate așa vei deveni creștin, domnule! \nAceste  motive  sunt  milenare.  Aici,  pe  pământul  acesta \nromânesc,  s-au  descoperit  plăcuțele  de  la  Tărtăria,  primul  scris  din \nlume. Nici nu se inventase civilizația sumeriană! (Râsete.) \nAici... \nAșa este! Râdeți! Prostul râde când nu știe! \nPuneți mâna pe carte și citiți, că ați făcut de râs Parlamentul \nRomâniei!  \nPentru  România  steagul  României  este  acesta!  (Arată \ndrapelul.) Alt steag nu există! Pentru acest tricolor s-a murit! Și să-i \nmai  aducem  aminte  Uniunii  Europene  de  cruciadele  creștine,  când \ndomnitorii români stăteau aici de pavăză, astfel încât țările Europei să \nse dezvolte și să-și înalțe catedrale, unde acum ori sunt închise, ori \nsunt baruri și restaurante! \nUniunea Europeană trebuie să se trezească!  \nUitați-vă cum Ursula von der Leyen este într-un dosar penal \npentru contracte cu Pfizer! \nAți adus vaccinarea obligatorie ca unic drept și unică condiție \npentru a trăi! \nDomnul Florin-Vasile Cîțu: \nDoamnă senator, vă rog să vă îndreptați către sfârșit... \n                                                                                             67                                                                                          \n     \nDoamna Diana Iovanovici-Șoșoacă: \nO să mă îndrept către sfârșit, sfârșitul dumneavoastră! \nDomnul Florin-Vasile Cîțu: \nCele 10 milioane de români din străinătate vă mulțumesc. \nDoamna Diana Iovanovici-Șoșoacă: \nȘi voiam să vă mai spun un lucru. Pentru toți cei din Uniunea \nEuropeană care solicitați să ne vaccinăm și nu ne mai lăsați nici să \nrespirăm decât dacă ne vaccinăm: Dumnezeu nu este vaccinat și nu va \nfi niciodată! \nTrăiască România liberă și suverană! (Aplauze.) \nDomnul Florin-Vasile Cîțu: \nDin  partea  Grupului  parlamentar  al  PNL,  doamna  senator \nAlina Gorghiu. \nDoamna Alina-Ștefania Gorghiu: \nBună seara, stimați colegi! \nStimați invitați, \nÎntotdeauna  populismul  are  un  nume!  Dar  vă  asigur  că \nultimele minute vor fi ale unui discurs proeuropean, onest și autentic. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule ministru Le Drian,  \nStimată doamnă ambasador a Republicii Franceze,  \nStimați colegi, \n                                                                                             68                                                                                          \n     \n1 ianuarie 2007 a fost, într-adevăr, un moment de excepție \npentru noi toți și sunt, așa cum spuneau toți colegii mei, 15 ani  de \nUniune Europeană pentru România. \nCa națiune europeană, am aderat la un proiect politic care are \nla bază valori precum demnitatea, statul de drept, libertatea, egalitatea, \ntoleranța și, poate cel mai important dintre toate acestea, respectarea \ndrepturilor omului. Mult mai recent, spiritul Declarației de la Sibiu, \nadoptată în mai 2019, în România, a consfințit ceea ce este Europa de \nastăzi - o uniune a valorilor și a libertăților. \nStimați colegi senatori,  \nStimați colegi deputați, \nRezultatele  la  care  au  ajuns  statele  membre  ale  Uniunii \nEuropene, datorită integrării europene, vorbesc de la sine. Și pentru \nRomânia acest lucru a însemnat o creștere de aproape trei ori a PIB-\nului României, o creștere de patru ori a PIB-ului pe cap de locuitor, \nam beneficiat de fonduri europene pentru dezvoltare cu peste 46 de \nmiliarde  de  euro  mai  mult  decât  a  contribuit  România  la  bugetul \nUniunii, iar expresia „din fonduri europene” aduce multă mândrie și \ncertifică un lucru necesar și bine făcut. \nA fi european înseamnă însă multe lucruri, unele extrem de \nsimple, unele însă ceva mai complicate și provocatoare. \nCertificatul verde este un proiect european. \nDrepturile minorităților, de orice fel ar fi aceste minorități, și \ntoleranța, sunt valori europene. \nLa fel și respingerea discriminării și a excluziunii sociale. \n                                                                                             69                                                                                          \n     \nRespectarea  principiului  supremației  dreptului  european  în \ndomeniile stabilite prin tratate și cedarea de suveranitate, da, sunt, de \nasemenea,  principii  de  bază  ale  ideii  unității  europene.  La  fel  și \nrespectarea deplină a deciziilor Curții de Justiție a Uniunii Europene. \nNu poți, stimați colegi, să fii astăzi european o zi și a doua zi \nsă-ți  dai  haina  jos,  deși  mai  vedem  lucrul  acesta  în  discursuri  din \npricina populismului. Și atunci, în loc de oameni politici de stat, în loc \nde oameni politici înțelepți, vizionari, vezi lideri populiști care se bat \ncu  pumnul  în  piept,  nu  doar  în  România,  riscând  destrămarea \nproiectului european.  \nAcum, când lumea întreagă se confruntă cu noi și noi crize de \nsănătate,  economice,  ecologice,  tensiuni  geopolitice,  România  vă \nasigur că va contribui din plin la proiectul viitorului Europei.  \nVom  avea  o  Uniune  mai  puternică,  mai  rezilientă,  mai \nconvergentă, mai solidară. Și când vorbim de viitor trebuie să știm \nlimpede că avem ca stat european și obligații, dar avem și drepturi. \nSunt speranțe puse în 2007 și unele dintre ele încă nematerializate.  \nVorbea colegul nostru de la UDMR despre aderarea la spațiul \nSchengen. \nDa, este un drept al României, îndeplinim de mult timp toate \ncriteriile și condițiile tehnice și îi rugăm pe partenerii europeni să țină \ncont de acest lucru și să ne sprijine în acest demers al României.  \nȘi adoptarea monedei euro este un alt proiect pentru care ne \npregătim și probabil că o să ne pregătim mai serios de acum încolo. \n                                                                                             70                                                                                          \n     \nDeși  în  acești  15  ani  au  existat  foarte  multe  provocări, \nRomânia rămâne în continuare, în ciuda celor pe care le-ați auzit mai \ndevreme, una dintre cele mai favorabile țări pentru construcția Uniunii \nEuropene. \nUn  sondaj  recent,  de  acum  două  zile,  arată  că  peste  75% \ndintre români susțin în continuare proiectul european. \nDa,  e  îmbucurător  că  noi,  românii,  credem  în  această \nconstrucție,  iar  eu,  ca  un  cetățean  proeuropean  convins,  cred  că  și \nEuropa își va onora la rândul său toate obligațiile față de România. \nVă mulțumesc, stimați colegi, pentru această oportunitate. \nMulțumesc, domnule ministru, Excelență, pentru îngăduință. \nO seară plăcută! (Aplauze.) \nDomnul Florin-Vasile Cîțu: \nMulțumim, doamnă senator. \nDoamnelor și domnilor,  \nAm încheiat intervențiile. \nMulțumindu-vă pentru participare, vă rog să-mi permiteți să \ndeclar închisă ședința solemnă – așa se voia – comună a Senatului și \nCamerei Deputaților. \nVă mulțumesc.  \n \nȘedința s-a încheiat la ora 19.43. \n \n \n \n "
    },
    "17": {
        "start_text": "Domnul Sorin Lavric:",
        "start_index": -1,
        "end_text": "Voci din sală:",
        "end_index": -1,
        "text": "                                                                       1                                                                                          \n     \n02 februarie 2022 – ședință comună \n \n \nS U M A R \n \n1.  Alocuţiuni consacrate aniversării a 15 ani de  2. \nla aderarea României la Uniunea Europeană. \n \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \nS T E N O G R A M A \nședinței solemne comune \n a Camerei Deputaților și Senatului \nconsacrată aniversării a 15 ani \nde la aderarea României la Uniunea Europeană. \n \nȘedința a început la ora 17.37. \nLucrările şedinţei au fost conduse de domnul senator Florin-\nVasile Cîțu, președintele Senatului, asistat de domnul deputat Andrei-\nRăzvan Lupu, secretar al Camerei Deputaților, și de domnul senator \nIon-Narcis Mircescu, secretar al Senatului.  \nDin  prezidiu  a  făcut  parte  și  domnul  deputat  Ion-Marcel \nCiolacu, preşedintele Camerei Deputaţilor. \nDomnul Florin-Vasile Cîțu: \nStimați colegi, \nVă rog să luați loc, să începem. \nDomnule președinte al Camerei Deputaților, \nDomnule prim-ministru, \nDomnule  Jean-Yves  Le  Drian,  ministrul  pentru  Europa  și \nafaceri externe al Republicii Franceze, \nDistinși reprezentanți ai cultelor religioase, \nDoamnelor și domnilor senatori și deputați, \nDoamnelor şi domnilor miniștri, \n                                                                                             3                                                                                          \n     \nExcelențele  Voastre,  doamnelor  și  domnilor  ambasadori, \nreprezentanți ai misiunilor diplomatice, \nStimați invitați, \nOnorată asistență, \nVă  rog  să-mi  permiteţi  să  declar  deschisă  şedinţa  solemnă \ncomună  de  astăzi,  a  Senatului  și  Camerei  Deputaților,  dedicată \naniversării a 15 ani de la aderarea României la Uniunea Europeană. \nDoamnelor şi domnilor, \nVă  invit  să  ascultăm  Imnul  naţional  al  României  și  Imnul \nUniunii Europene! \n(Se intonează Imnul naţional „Deşteaptă-te, române!”. \nSe intonează Imnul Uniunii Europene.) \nDoamnelor și domnilor senatori și deputați, \nOnorați invitați, \nÎl  invit  la  tribună  pe  Excelența  Sa,  domnul  Jean-Yves  Le \nDrian,  ministrul  pentru  Europa  și  afaceri  externe  al  Republicii \nFranceze. \nDomnul  Jean-Yves  Le  Drian  (ministrul  pentru  Europa  și \nafaceri externe al Republicii Franceze): \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDoamnelor și domnilor miniștri, \nDoamnelor și domnilor deputați și senatori, \n15 ani după aderarea României la Uniunea Europeană. \n                                                                                             4                                                                                          \n     \nSunt  deosebit  de  fericit  să  fiu  astăzi  la  București  pentru  a \nsărbători împreună cu dumneavoastră acest eveniment care a fost un \nprogres pentru toți europenii, pentru că de 15 ani încoace Uniunea \nnoastră  este  mai  puternică  și  mai  completă  pentru  că  și \ndumneavoastră, România, faceți parte din ea. \nȘi nu spun acest lucru numai în numele prieteniei care unește \nnațiunile  noastre,  o  prietenie  înrădăcinată  în  istoria  culturală, \nintelectuală și politică pe care o împărtășim împreună. Prietenie care \nne amintește de tinerețea petrecută la Paris a părinților fondatori ai \nRomâniei  moderne  –  Alexandru  Ioan  Cuza,  Vasile  Alecsandri  sau \nchiar și Brătianu, familia Brătianu, tată și fiu. O prietenie care ni se \namintește de fiecare dată când pronunțăm numele lui Enescu, Brâncuși \nsau Cioran, care ne-au adus atât de mult cu toții. O prietenie care, \ndupă Revoluția Română, s-a exprimat prin numeroase manifestări de \nsolidaritate, de care eu îmi amintesc încă și acum, păstrez o amintire \nfoarte proaspătă a acestor manifestări. Și o prietenie care adeseori - și \neste o mare onoare pentru noi - se pronunță, se vorbește „en français” \n-  în  franceză,  această  limbă  care  a  fost  o  limbă  de  libertate  și  de \ncunoaștere  pentru  tinerii  români  care  au  studiat-o  în  anii  cei  mai \nsumbri  ai  istoriei  dumneavoastră  și  care  astăzi  vă  înscrie  pe  mulți \ndintre  dumneavoastră  într-o  comunitate  de  300  de  milioane  de \nfrancofoni de peste tot în lume. \nSpun acest lucru, de asemenea, pentru că Franța prezidează \nastăzi  Consiliul  Uniunii  Europene,  și  această  responsabilitate  ne \n                                                                                             5                                                                                          \n     \npermite  să  apreciem  atuurile,  avantajele  care  dau  putere  Europei \nnoastre. \nIncontestabil, economia dumneavoastră s-a poziționat treptat \npe sectoare de viitor, și angajarea dumneavoastră în Europa Apărării, \ninclusiv în Sahel, se numără printre toate aceste atuuri ale Europei. \nCând  v-ați  alăturat  Uniunii,  în  2007,  România  și-a  reluat \nlocul  care  îi  corespunde  în  inima  Europei  noastre.  A  fost  un  pas \nsuplimentar pe drumul care v-a permis să dați pagina, să lăsați în urma \ndumneavoastră  mai  multe  decenii  de  dictatură,  penurii  și  regim \narbitrar. A fost, de asemenea, un pas în plus pe drumul care, după un \nsecol de conflicte și despărțiri, ne-a condus împreună la reunificarea \nEuropei noastre. Și, într-adevăr, vorbesc despre reunificare. Am spus \nacest  lucru  la  Praga,  când  comemoram  revoluțiile  din  1989,  ca,  de \nexemplu, cea care a început pentru dumneavoastră la Timișoara, în \nstrigăte de libertate și dreptate. \nȘi  repet  în  fața  dumneavoastră  astăzi  -  decât  să  folosesc \ncuvântul „extindere”, care oarecum ne îndepărtează unii de ceilalți, eu \nprefer termenul „reunificare”, pentru că el ne apropie unii de ceilalți. \nMomentul istoric din 2007, pe care îl sărbătorim astăzi, a fost \npregătit de momentul istoric din 1989, când Europa noastră a putut, în \nsfârșit, să se regăsească pe sine însăși, când în sfârșit am început să \nvindecăm  împreună  această  rană  deschisă  în  1945  în  inima \ncontinentului european deja greu încercat și dezorientat de 3 decenii \nde  tragic  război  civil.  Când,  în  sfârșit,  Cortina  de  Fier  care  ne \n                                                                                             6                                                                                          \n     \ndespărțea  s-a  prăbușit,  s-a  prăbușit  și  noțiunea  total  artificială  de \n„Europa de Est”, care ne despărțea și ea, de asemenea. \nÎntr-adevăr, națiunile noastre sunt diferite, sunt diverse, dar \nnu  a  existat  dintotdeauna  decât  o  singură  Europă,  cea  pe  care \nîmpreună o numim „a noastră”, cea pe care ne-a înapoiat-o anul 1989. \nAceste două drumuri, în realitate, se confundă și nu fac decât \nunul  singur.  Este  calea  pe  care  ne-o  deschidem  noi,  în  calitate  de \neuropeni, înspre un orizont de progres care ne reunește. Un orizont de \nlibertate  și  de  democrație  ordonat  în  funcție  de  principiile \nfundamentale  ale  Uniunii  noastre  -  respectarea  statului  de  drept,  a \ndrepturilor  omului,  a  drepturilor  minorităților,  respectarea  libertății \npresei  și  libertăților  universitare.  Un  orizont  de  progres  social \nîmpărtășit, pentru că concetățenii așteaptă în mod legitim de la Europa \nca ea să fie prosperitatea în serviciul solidarității, în dimensiunea cea \nmai concretă a vieților lor. Și un orizont, de asemenea, de reunificare a \nmemoriilor noastre în toată diversitatea lor, ca să putem regăsi firul \nistoriei  europene  și  pentru  a  putea  scrie  împreună  noi  pagini  din \naceastă istorie. \nAcest orizont comun ne permite să mergem înainte, astăzi, \nîntr-o  lume  plină  de  amenințări  și  de  provocări  legate  de  mediu, \ntehnologice, economice și geopolitice, afirmând această suveranitate \neuropeană care astăzi, în fața noului context internațional, este cea mai \nbună  garanție  a  suveranităților  noastre  naționale,  pe  care  ea  le \nconsolidează fără să le știrbească. \n                                                                                             7                                                                                          \n     \nȚările  care,  cum  a  fost  cazul  în  România,  au  fost  supuse \njugului  funestei  doctrine  Brejnev  știu  că  suveranitatea  nu  poate  fi \nlimitată, ea există sau nu există, și dacă ni se confiscă, atunci trebuie \nsă o recucerim, așa cum ați făcut-o și dumneavoastră. \nÎn schimb, dacă hotărâm cu toții, împreună, putem să-i dăm o \nprelungire colectivă, pentru a o apăra mai bine, adică pentru a apăra \nmai bine capacitatea noastră de a ne face propriile alegeri și să nu ne \nsupunem strategiilor de dependență, de predare, de exploatare și de \ningerință,  care  conturează  astăzi  o  sălbăticire  îngrijorătoare  a  vieții \ninternaționale. \nAfirmând împreună suveranitatea noastră, împreună, cei 27, \nne acordăm mijloacele pentru a rezista acestei schimbări. \nSuveranitatea    europeană  este,  pur  și  simplu,  condiția \nposibilității  exercitării  depline  a  suveranităților  naționale  în  secolul \nXXI.  Acesta  este  sensul  pe  care  dorim  să-l  dăm  celei  de-a  13-a \npreședinții franceze a Consiliului UE, să declinăm, să afirmăm acest \nprincipiu imperativ politic și geopolitic de suveranitate europeană în \ntoate  domeniile,  împreună  cu  dumneavoastră  și  cu  toți  cei  27  de \nparteneri. Acesta este sensul marilor întâlniri pe care le pregătim  – \nSummitul  UE  -  Uniunea  Africană,  Forumul  ministerial  pentru \ncooperare  în  Indo-Pacific  și,  de  asemenea,  Summitul  privind  noul \nmodel european de creștere și, de asemenea, apărarea de către șefii de \nstat și de Guvern a Primei Cărți Albe a Apărării Europene, busola \nnoastră strategică. \n                                                                                             8                                                                                          \n     \nCe mă surprinde, uitându-mă la drumul pe care l-am parcurs \nîmpreună din 2007, este că proiectul nostru european este suficient de \nputernic  pentru  a  fi  atât  ceea  ce  ne  permite  să  vindecăm  rănile \nsecolului XX și, de asemenea, ne permite să intrăm în secolul XXI \nputernici, mulțumită identității noastre. \nȘi, bineînțeles, avem această dublă forță, și de aceea susținem \nperspectiva europeană a Balcanilor de Vest, care are un sens deplin, \navând în vedere trecutul și viitorul. \nPreședintele Macron a repetat acest lucru acum câteva zile, la \nParlamentul European de la Strassbourg - pentru noi, Balcanii de Vest \nîși au locul în Uniunea Europeană. \nIată  de  ce,  sub  președinție  franceză,  vom  organiza,  de \nasemenea, o conferință care va avea ca obiectiv să avansăm împreună \nînspre această nouă etapă a reunificării noastre europene, bazându-ne \nîn  special  pe  principiile  metodologiei  revizuite  a  negocierilor  de \nadeziune. \nIată  de  ce,  din  punctul  meu  de  vedere,  iată  ce  sărbătorim \nastăzi – un progres european. \nDar  actualitatea  ne  amintește  că  acest  imens  progres  se \nlovește astăzi de riscul unei regresiuni majore. \nUnii,  într-adevăr,  ar  vrea  să  ne  tragă  înapoi  înspre  lumea \nstabilită la Ialta, din care curajul și angajamentul dumneavoastră în \nconstrucția  europeană  ne-au  smuls.  Și  nu  vom  putea  accepta  acest \nlucru fără să renunțăm la tot ceea ce am construit împreună și la toate \nperspectivele de viitor pe care le-am adoptat. \n                                                                                             9                                                                                          \n     \nIată de ce, din punctul meu de vedere, una dintre cele mai \nmari provocări, căreia trebuie să-i răspundem astăzi, este să restabilim \no relație de stabilitate și de previzibilitate cu Rusia. Este o provocare \ncare se adresează unei întregi generații, dar este, în același timp, o \nprovocare urgentă, deoarece este din ce în ce mai clar, de mai mulți \nani, și cu atât mai mult astăzi, că vecinul nostru rus a hotărât să se \npoarte ca o putere care cauzează dezechilibre, refuzând să respecte \nmarile principii ale securității europene, pe care, amintesc, sunt fapte, \nRusia acceptase aceste principii, cu noi, la Helsinki, în '75, la Paris, în \n1990.  Ea  încearcă  astăzi  să  impună  o  logică  de  zone  de  influență \nfondată  pe  slăbirea  și  limitarea  suveranității  statelor  limitrofe  și \namenințând  anumiți  aliați  ai  noștri,  ai  NATO  și  parteneri  ai  UE  și \ndesfășurând manevre de ingerință chiar pe teritoriul Uniunii Europene \nși al NATO. \nPentru a găsi un nou echilibru cu vecinul nostru rus trebuie să \nformulăm  principii  cu  aliații  și  partenerii  noștri.  Și  tocmai  aceasta \nfacem. \nDar trebuie, de asemenea, ca noi, europenii, așa cum am început \ndeja să facem, trebuie să articulăm conținutul acestor principii, pentru \ncă această sarcină ne duce la chestiuni care nu afectează pe nimeni atât \nde  mult  ca  pe  noi  -  chestiunea  reunificării  continentului  nostru,  al \ncărui preț l-am amintit, chestiunea securității într-o lume de jocuri de \nputere și de raport de forțe care, în această lume, ia o cotitură înspre \nsălbăticire. Numai aceasta ne permite să rămânem actori ai destinului \nnostru, stăpâni pe destinul nostru, tocmai pentru că suntem uniți. \n                                                                                             10                                                                                          \n     \nȘi întrebarea care ni se pune astăzi este următoarea - cum să \nfacem față împreună? \nDin  punctul  meu  de  vedere,  răspunsul  se  declină  în  trei \npuncte. \nMai întâi, arătând că principiile fundamentale ale organizării \nsecurității  colective  în  Europa  nu  sunt  negociabile.  Mă  gândesc  la \nsuveranitatea  statelor,  care  trebuie  să  fie  pe  deplin  respectată, \ninviolabilitatea  frontierelor  și  integritatea  teritorială  a  statelor, \nlibertatea  pe  care  o  are  fiecare  stat,  să-și  hotărască  alianțele  și \norganizațiile la care dorește să adere și, în plus, la drepturile omului și \nlibertățile fundamentale, a căror aplicare este universală. \nNimic, astăzi, nu ar putea justifica slăbirea acestor principii \ncare se află în centrul, repet, Actului Final al Helsinki și al Cartei de la \nParis,  pe  care  Rusia  le-a  acceptat.  Tocmai  aceste  principii  sunt \namenințate astăzi de către Rusia. \nÎn ceea ce privește Ucraina, vreau să fiu deosebit de clar - \nRusia trebuie să fie conștientă de lovitura pe care și-ar da-o sie însăși \ndacă ar purta un nou atac împotriva acestei țări, pentru că europenii nu \nar accepta acest lucru, ne-am luat cu toții angajamentul solemn și încă \nde pe acum am început să pregătim sancțiunile masive pe care le-am \nadopta, fără să ezităm față de Rusia, dacă se va ajunge până acolo. \nPe  baza  acestor  principii,  responsabilitatea  noastră  este  să \nîncercăm să definim împreună cu Rusia termenii unui dialog exigent \nprivind reglementarea relației noastre de concurență strategică. Acest \ndialog este indispensabil, cu condiția ca el să fie purtat pe baza unei \n                                                                                             11                                                                                          \n     \nordini de zi pe care am hotărât-o noi, împreună, pentru că vedem că \nastăzi, fără reguli, o coabitare cu Rusia este o coabitare instabilă și \npericuloasă. \nPe termen scurt, prioritatea noastră trebuie să fie să căutăm \ncalea unei detensionări. Este efortul căruia ne consacrăm, în cadrul \nformatului Normandia, împreună cu Germania, pentru a obține gesturi \ncare să permită să ajungem la implementarea Acordurilor de la Minsk. \nAceste eforturi au fost reluate la Reuniunea de la Paris, acum câteva \nzile, și se vor continua. \nMai pe larg, de 20 de ani am asistat la distrugerea treptată a \ntuturor regulilor care încadrau concurența strategică, ceea ce ne-a dus \nîn fond la o lume care este cea a anilor '60, adică la o lume unde \ncompetiția militară și strategică riscă să se exprime în stare pură, fără \nnicio regulă, fără nicio constrângere. \nÎntr-adevăr, tratatele care ne legau nu mai există sau nu mai \nsunt în concordață cu realitățile militare contemporane. \nTrebuie, deci, fără să cedăm nimic din respectul pe care îl \ndatorăm  marilor  principii  menționate  adineauri,  trebuie,  deci,  să \nnegociem  regulile  adaptate  provocărilor  actuale,  că  e  vorba  de \narmamentele nucleare strategice, care fac obiectul unui dialog între \nRusia  și  Statele  Unite,  pe  care  și  noi  ne  coordonăm  strâns  cu \nWashingtonul,  sau  că  este  vorba  de  armamentele  convenționale, \nexercițiile militare sau mecanismele de previzibilitate ale activităților \nmilitare. \n                                                                                             12                                                                                          \n     \nÎn cadrul acestui dialog, europenii trebuie să poarte o viziune \nși  poziții  comune,  folosindu-se  de  mecanismele  de  coordonare \nexistente. \nȘi, în sfârșit, având în vedere că ne angajăm în acest dialog \ncu  Rusia  alături  de  aliații  noștri,  dar  și  în  calitate  de  europeni, \nîncercăm să facem să se audă un singur glas european de fiecare dată \ncând este vorba de securitatea europeană, reafirmând, în același timp, \nangajamentul  nostru  deplin  în  cadrul  NATO  și  al  politicii  sale  de \napărare și de descurajare. \nPrima  etapă  a  integrării  României  într-o  comunitate \neuroatlantică  de  solidaritate  și  responsabilitate  a  fost  aderarea  sa  la \nNATO,  în  2004.  Este  mândria  noastră  că  am  contribuit  la  această \nintegrare și, de asemenea, suntem mândri astăzi, în calitate de aliat, \npartener  european  și  țară  prietenă,  să  ne  aflăm  alături  de \ndumneavoastră  în  aceste  vremuri  când  contextul  de  securitate  se \ndegradează  la  frontierele  dumneavoastră,  și  ele  sunt  astăzi  și \nfrontierele noastre. \nAcesta este sensul anunțului făcut de președintele republicii, \nprivind  disponibilitatea  noastră,  să  contribuim  la  noi  măsuri  de \nreasigurare  în  beneficiul  României.  Acest  angajament  se  înscrie  în \ncontinuitatea acțiunii noastre pentru securitatea noastră comună, ca și \nmisiunile de poliție aeriană și în cadrul misiunilor eFP, prezențelor \navansate în Estonia și Lituania pe care Franța le va menține. \nSpun, de asemenea, că intransigența față de principii, atunci \ncând  stabilitatea  și  securitatea  continentului  nostru  se  află  în  joc, \n                                                                                             13                                                                                          \n     \ncăutarea unui dialog exigent cu Rusia, un angajament concret, atât în \nApărarea  Europeană,  cât  și  în  Alianța  Atlantică,  numai  astfel  vom \nputea să afirmăm ceea ce suntem în mod colectiv, adică o mare putere \ncapabilă să-și apere propriile interese și să se facă respectată, o putere \nde  echilibru  și  de  stabilitate  care  își  manifestă  atașamentul  față  de \nreguli. \nIată, dragi prieteni, ceea ce doream să vă spun la această a \n15-a aniversare a aderării României la Uniunea noastră. \nÎn numele istoriei europene care ne-a reunificat, în numele \nviitorului  de  suveranitate  pe  care  îl  putem  construi  împreună  și  în \nnumele  fermității  și  unității  pe  care  o  demonstrăm  astăzi  pentru  a \npăstra aceste cuceriri și pentru a apăra acest orizont, vă mulțumesc. \n(Aplauze.) \nDomnul Ion-Marcel Ciolacu: \nÎl  invit  la  tribună  pe  domnul  Florin  Cîțu,  președintele \nSenatului României. \nDomnul Florin-Vasile Cîțu: \n(Coboară la tribună.) \nDomnule președinte al Camerei Deputaților, \nDomnule prim-ministru, \nDomnule  Jean-Yves  Le  Drian,  ministrul  pentru  Europa  și \nafaceri externe al Republicii Franceze, \nDistinși reprezentanți ai cultelor religioase, \nDoamnelor și domnilor senatori și deputați, \n                                                                                             14                                                                                          \n     \nDoamnelor şi domnilor miniștri, \nExcelențele  Voastre,  doamnelor  și  domnilor  ambasadori  și \nreprezentanți ai misiunilor diplomatice, \nStimați invitați, \nOnorată asistență, \nIntrarea  în  Uniunea  Europeană  este  benefică  pentru  toți \nromânii, dar în același timp necesară, chiar dacă unii dintre noi au alte \nopinii. \nPoate prea des, în ultimii ani, unii politicieni s-au folosit sau \nau promovat negativ aderarea României la Uniunea Europeană. \nTotuși, este o realitate de necontestat faptul că aderarea la \nUniunea Europeană a adus bunăstare, libertate, securitatea României, \ncare  astăzi  este  mai  importantă  decât  oricând,  și  a  românilor, \nindiferent de forma ei, definită de Constituție, alimentară, financiară, \nsocială sau sanitară. \nCele mai mari câștiguri pentru România și români sunt cele 3 \nmari libertăți care nu au existat înainte de aderare – libera circulație a \npersoanelor, a mărfurilor și a capitalurilor. \nDacă ne uităm în jurul României, toate țările au luat o decizie \nimportantă. Noi am luat decizia că suntem o țară europeană. A fost \nprima dată în istoria României când a existat consens transpartinic, \ntoate partidele politice s-au pus de acord cu privire la drumul european \nal țării noastre. \nAceastă aderare a atins și a pătruns toate nivelurile societății \nromânești. \n                                                                                             15                                                                                          \n     \nNivelul politic - România face parte acum din marile familii \npolitice europene. \nTotuși, în România, unii politicieni au tendința să dea vina pe \nUniunea  Europeană  pentru  toate  nerealizările  lor,  pentru  lucruri  ca \ndistrugerea  industriei  și  pentru  faptul  că  nu  se  mai  cumpără  doar \nproduse românești, ci și produse străine. \nAdevărul este exact invers - aderarea la Uniunea Europeană a \ncreat calea pentru ca poporul român să vorbească și să aplice lucruri \nca: standarde internaționale, competență, profesionalism, meritocrație, \nevaluare, piață liberă, cu care am început să ne obișnuim la doar câțiva \nani după aderare. \nPentru mine și pentru Partidul Național Liberal, aderarea la \nUniunea  Europeană  a  constituit  un  prilej  prin  care  fundamentele \nliberale au avut ocazia să se afirme și să demonstreze că fac parte din \npolitica europeană. \nȘi, da, astăzi ia românească este una dintre cele mai apreciate \nproduse românești în Uniunea Europeană, iar Dacia Duster - care, nu \nștiu,  este  o  mașină  românească  făcută  de  o  firmă  franțuzească  sau \ninvers - este în topul preferințelor cumpărătorilor din Franța, Olanda și \nGermania. \nCel mai mare câștig al României și al românilor este că nu ne \nmai  bucurăm  doar  noi  de  produsele  românești  și  le-am  dat  ocazia \ntuturor să se bucure de acestea. \nÎn esență, lucrul important este că Uniunea Europeană ne-a \nadus împreună. Împreună cu marile națiuni cu tradiții din Europa, de \n                                                                                             16                                                                                          \n     \nla egal la egal. Ne-a permis practic să ne întoarcem într-un loc căruia \nRomânia i-a aparținut dintotdeauna. \nEuropa înseamnă că ne apărăm împreună, creștem împreună, \nfacem planuri pentru viitor împreună. \nA  permis  multor  români  care  nu-și  găseau  satisfacția \nprofesională  sau  materială  în  țară  să  o  facă  în  interiorul  familiei \nUniunii Europene, dar ei neuitând niciodată că sunt români. \nTinerii noștri, viitorul nostru, pot astăzi să se formeze și să \nstudieze ușor și liber oriunde în Europa. \nÎn ultimii 15 ani, România a progresat ca națiune europeană, \noportunitățile de muncă, de studiu, de investiții au crescut exponențial. \nDecalajul economic - așa cum s-a văzut și în cel mai recent \nraport al OECD  - și social, în comparație cu țările occidentale,  s-a \nmicșorat.  Am  devenit  o  societate  mai  atractivă  pentru  investitorii \nstrăini  și  pentru  marile  companii  internaționale,  iar  demnitatea, \nlibertatea,  drepturile  individuale  ale  omului  și  egalitatea  au  devenit \nvalori de necontestat. \nRomânia a contribuit în mod constant, prin acțiuni comune, la \nîmbunătățirea mecanismelor de dezvoltare ale UE și la perfecționarea \ninstrumentelor politice stabilite la nivel comunitar. \nPrin unitate și solidaritate, am gestionat una dintre cele mai \ndificile crize sanitare pe care UE le-a traversat încă de la fondarea \nComunității Europene. \nPrin reformele pe care și le-a asumat, România este astăzi un \nactor  european  care  poate  să  asigure  continuitate  în  susținerea \n                                                                                             17                                                                                          \n     \nstabilității și predictibilității sistemului fiscal. Continuă să faciliteze un \ndialog onest și echilibrat cu toți investitorii și să identifice soluții de \ndezvoltare economică pe termen mediu și lung. \nSuntem puternic angajați în asigurarea securității și stabilității \ngranițelor de est, iar evoluția complexă și imprevizibilă a situației din \nproximitatea țării noastre ne determină să ne consolidăm și postura de \nfurnizor important de securitate și stabilitate. \nDe aceea, vă spun foarte clar - viitorul României este strâns \nlegat de viitorul construcției europene. \nEforturile  noastre  trebuie  concentrate  pe  identificarea  unor \ndirecții care să faciliteze creșterea sustenabilă a calității vieții tuturor \ncetățenilor. \nÎn  același  timp,  viziunea  și  acțiunile  noastre  comune  la \nnivelul UE trebuie să fie calibrate schimbărilor ample care se produc \nchiar acum, sub ochii noștri, la nivel regional și european. \nPentru  mine  și  pentru  Partidul  Național  Liberal,  Uniunea \nEuropeană este singura opțiune. \nVă mulțumesc. (Aplauze.) \n(Revine la prezidiu.) \nÎl invit la tribună pe Excelența Sa, domnul Marcel Ciolacu, \npreședintele Camerei Deputaților. (Râsete. Aplauze. Vociferări.) \nDomnul Ion-Marcel Ciolacu: \nDomnule ministru pentru Europa și afaceri externe al Franței, \nExcelența Voastră, domnule președinte al Senatului,  \nDomnule prim-ministru,  \n                                                                                             18                                                                                          \n     \nDoamnelor și domnilor miniștri, \nStimați reprezentanți ai cultelor religioase, \nDoamnelor și domnilor europarlamentari,  \nStimați reprezentanți ai Corpului Diplomatic, \nDistinși invitați, \nDomnule prim-ministru Adrian Năstase,  \nDomnule prim-ministru Călin Popescu-Tăriceanu, (Aplauze.) \nCu mare bucurie vă urez un călduros bine ați venit la ședința \nsolemnă comună pentru aniversarea a 15 ani de la aderarea României \nla Uniunea Europeană! \nÎncă de la apariția statului român modern, poporul român a \nîmbrățișat, cu entuziasm și pasiune, cultura occidentală și, în special, \npe cea franceză.  \nÎn perioada pașoptiștilor, în cea a regalității, în timpul și între \ncele  două  Războaie  Mondiale,  alegerea  românilor  a  fost  mereu \nEuropa.  \nDupă o îndepărtare forțată în anii comunismului, anul 1989 a \nînsemnat  reafirmarea,  cu  toată  puterea  și  determinarea  unui  popor \ndornic de libertate, apartenenței la proiectul european.  \nA  urmat  un  drum  lung,  marcat  de  numeroase  decizii  și \nreforme dificile, dar care a culminat, în anul 2007, cu unul dintre cele \nmai  semnificative  momente  ale  istoriei  noastre  recente,  aderarea  la \nUniunea Europeană. Acel moment a fost o mare victorie a României, \ndar, în egală măsură, și o victorie a Europei.  \n                                                                                             19                                                                                          \n     \nÎn contextul prezenței la București a domnului ministru Le \nDrian, aș dori să remarc faptul că țara Domniei Sale a fost, în istorie, \nunul dintre marii susținători ai României. \nDe aceea, domnule ministru, vă mulțumesc pentru gestul de \nmare prietenie de a vă alătura în cadrul acestei ședinței solemne, mai \nales având în vedere agenda dumneavoastră atât de complexă în acest \nsemestru al președinției franceze a Consiliului Uniunii Europene.  \nDistinsă audiență, \nUniunea Europeană este un proiect în continuă dezvoltare, al \ncărei viitor îl conturăm împreună.  \nÎn  vremurile  bune  ne  bucurăm  de  prosperitate,  de  libera \ncirculație, de oportunitatea de a avea studii și cariere paneuropene, iar \nîn vremurile grele ne bucurăm de protecția și solidaritatea europeană.  \nMecanismul  european  de  redresare  și  reziliență,  și  din \nperspectiva României, PNRR, reprezintă o șansă extraordinară pentru \nalinierea economiei noastre la cele mai moderne standarde.  \nAcum traversăm un context geopolitic extrem de complicat. \nMai întâi criza pandemică, la care se adaugă evoluțiile deosebit de \nîngrijorătoare de la frontiera de est. \nDupă cum știți, România este un partener de încredere atât \ndin punct de vedere militar și al prezenței sale în NATO, cât și din \npostura de gardian al frontierelor externe ale Uniunii Europene, prin \nparticiparea la misiunile Frontex.  \nSuntem convinși că o vecinătate sigură, cu țări prospere și \nstabile, reprezintă cea mai bună cale spre propria pace.  \n                                                                                             20                                                                                          \n     \nSalut,  cu  acest  prilej,  acțiunile  care  vizează  avansarea \nparcursului european al statelor din Balcanii de Vest și intensificarea \ndialogului cu statele Parteneriatului Estic.  \nStimați oaspeți,  \nNe  aflăm  în  Anul  european  al  tineretului,  un  moment  de \nrecunoaștere  a  provocărilor  pe  care  le-au  avut  tinerii  pe  perioada \npandemiei. \nEste  un  moment  cu  atât  mai  bun  să  ne  amintim  că  tinerii \nnoștri  sunt  cei  care  vor  trăi  în  lumea  pe  care  noi  o  construim.  Ei \ntrebuie să se regăsească atât în valorile generoase care au condus la \ncrearea Uniunii, cât și în deciziile cele mai concrete care vor avea un \nimpact direct asupra vieții lor de zi cu zi.  \nLa  15  ani  de  la  aderarea  României  la  Uniunea  Europeană \navem nevoie de un nou pact politic, precum momentul Snagov, care să \ndea direcție României în Uniunea Europeană în perioada următoare – \no  nouă  agendă  europeană  pentru  țara  noastră,  care  să  asigure \ndezvoltarea României și folosirea oportunităților disponibile la nivel \neuropean în interesul românilor. \nDe  aceea,  închei  acest  discurs  cu  gândul  că  trebuie  să  le \noferim tinerilor noștri tot sprijinul de care au nevoie, pentru ca și ei să \nlupte la rândul lor pentru visul Europei unite.  \nVă mulțumesc. (Aplauze.) \nDomnul Florin-Vasile Cîțu: \nMulțumim. \n                                                                                             21                                                                                          \n     \nÎl invit la tribună pe Excelența Sa, domnul Nicolae  Ciucă, \nprim-ministrul României. \nDomnul Nicolae Ionel Ciucă (prim-ministrul României): \nDomnule președinte al Camerei Deputaților,  \nDomnule președinte al Senatului României, \nDomnule ministru Le Drian,  \nDistinși membri ai Parlamentului României, \nDistinși membri ai Guvernului, \nDistinși reprezentanți ai cultelor religioase, \nStimați membri ai Corpului diplomatic acreditat la București, \nDoamnelor și domnilor, \nȘedința solemnă de astăzi este un moment important de bilanț \nși perspectivă. Cei 15 ani de la  aderarea României au echivalat cu \ntransformări  semnificative  în  beneficiul  cetățenilor  noștri.  De \nasemenea,  a  fost  o  perioadă  în  care  am  înțeles  importanța  și  am \nsusținut o Uniune Europeană puternică, solidară, coezivă. România și-\na  dorit  să  intre  în  Uniune  și  a  fost  primită  ca  urmare  a  voinței \nromânilor  care  și-au  dorit  democrație,  libertate,  economie  de  piață \natunci  când  au  ieșit  în  stradă  pentru  a  răsturna  regimul  totalitar \ncomunist. \nUniunea Europeană se află astăzi într-un moment definitoriu \nal  existenței  sale,  dacă  privim  experiența  recentă  determinată  de \npandemia de COVID-19 sau ambițiile legate de tranziția ecologică și \ndigitală. Aș putea spune că este un moment important nu doar pentru \nrelansarea  proiectului  european  după  dificultățile  generate  de  criza \n                                                                                             22                                                                                          \n     \nsanitară,  ci  și  un  context  de  turnură  către  ceea  ce  va  trebui  să  fie \nEuropa  viitorului  -  conectată,  ecologică,  inovatoare.  Sunt  profund \nconvins  că  acest  semestru  al  Președinției  franceze  a  Consiliului \nUniunii  Europene  va  contribui  la  consolidarea  inițiativelor  noastre \ncomune  necesare  creșterii  rezilienței  Uniunii  Europene  și  pregătirii \nacesteia pentru economia viitorului. \nAnul acesta a debutat cu o serie de evoluții îngrijorătoare în \nvecinătatea Uniunii Europene. Suntem martorii unui narativ pe care îl \ncredeam o manifestare a secolelor trecute: sfere de influență, negarea \ndreptului suveran al statelor de a-și alege alianțele din care doresc să \nfacă parte. Aceste atitudini, declarații și posturi de forță ne confirmă, o \ndată în plus, două lucruri.  \nÎn  primul  rând,  stabilitatea,  prosperitatea  și  securitatea \nRomâniei  sunt  garantate  prin  apartenența  noastră  la  Uniunea \nEuropeană și la NATO.  \nÎn  al  doilea  rând,  unitatea  și  solidaritatea  europeană  și \ntransatlantică  sunt  unica  opțiune  viabilă  pentru  a  putea  gestiona \neficient  provocările  și  a  valorifica  oportunitățile.  Uniunea  și \nparteneriatele sunt răspunsul! \nUniunea Europeană a fost o opțiune fără echivoc a cetățenilor \nromâni, confirmată prin orientarea proeuropeană constantă a opiniei \npublice. Înainte de aderarea la UE, această opțiune europeană reflecta \ndorința românilor de a fi parte a spațiului de valori și prosperitate al \nUniunii. După aderare, europenismul României  a fost consolidat de \n                                                                                             23                                                                                          \n     \nexperimentarea  directă  de  către  cetățeni  a  beneficiilor  concrete  ale \napartenenței la Uniunea Europeană. \nExpertiza  și  finanțarea  europeană  și-au  pus  indisolubil \namprenta în aproape toate domeniile economice, fie că vorbim despre \nproiecte  de  reabilitare  și  infrastructură  la  nivel  local  sau  regional, \ndespre susținerea dezvoltării și modernizării agriculturii românești sau \ndespre  participarea  la  proiecte  de  cercetare.  Mai  mult  decât  atât, \nmilioane de români lucrează, învață ori își petrec vacanțele în alte țări \ndin  Uniunea  Europeană.  Majoritatea  exporturilor  românești  sunt \noperate  de  către  state  membre  ale  Uniunii  Europene.  Piața  Unică \nEuropeană  este  deschisă  antreprenorilor  români  care  beneficiază  de \nacces liber și sprijin acordat prin finanțările europene. Tinerii români \nparticipă intens în schimburile universitare finanțate prin programele \nErasmus. \nDupă aderarea la Uniunea Europeană, Produsul Intern Brut al \nRomâniei s-a triplat: 2006 - 342,7 miliarde lei; 2021 - 1.190 miliarde \nlei, iar PIB-ul pe cap de locuitor a devenit de aproape patru ori mai \nmare: 2006 - 16.170 lei; 2021 - 61.368 lei. \nÎn calitatea sa de membru al Uniunii Europene, România nu \neste  numai  beneficiar  al  prosperității  economice  generate  de  cadrul \neuropean,  ci  are  astăzi  șansa  de  a  contribui  direct  la  conturarea \npoliticilor europene și la construcția unui viitor al Uniunii.  \nDezbaterile  în  desfășurare  din  cadrul  Conferinței  privind \nviitorul Europei ne confirmă că cetățenii români, la fel ca majoritatea \n                                                                                             24                                                                                          \n     \ncetățenilor  europeni,  doresc  mai  multă  Europă  și  mai  multă \nconvergență în dezvoltarea sa. \nUnitatea  în  protejarea  valorilor  europene,  în  promovarea \nelementelor  fundamentale  ale  democrației  și  statului  de  drept  în \nUniune  și  în  vecinătatea  acesteia  este  esențială  pentru  a  răspunde \nașteptărilor cetățenilor. De asemenea, obiectivele vizând o Uniune mai \nputernică  pot  fi  atinse  doar  prin  manifestarea  unei  veritabile \nsolidarități și unități europene. \nDoamnelor și domnilor, \nLa 15 ani de la aderarea la Uniunea Europeană, avem o nouă \nperspectivă  determinantă  pentru  viitorul  României.  Avem \noportunitatea  de  a  recupera  în  dezvoltarea  de  infrastructură  care  să \nasigure conectarea fizică a României la rețelele de transport europene. \nAvem șansa unor progrese importante în sfera digitalizării, a educației \nși  pentru  oferirea  unor  servicii  de  sănătate  de  calitate.  Avem  și \nposibilitatea  de  a  avansa  către  decarbonizarea  economiei,  prin \ninvestiții  în  tehnologii  cu  emisii  reduse  de  CO .  Într-adevăr,  prin \n2\naceste reforme și investiții, România poate să garanteze o dezvoltare \nincluzivă, de care să beneficieze pe termen mediu și lung toți românii, \nindiferent dacă locuiesc în zonele urbane sau rurale, în oricare parte a \nRomâniei.  În  același  timp,  avem  datoria  să  ne  asigurăm  că  aceste \nschimbări  sunt  implementate  de  o  manieră  echilibrată  și  justă,  cu \nluarea în considerare a realităților și provocărilor cu care se confruntă \nastăzi cetățenii noștri. \n                                                                                             25                                                                                          \n     \nPentru  a  implementa  reforme  și  investiții,  România  va \nbeneficia, în perioada 2021-2027, de aproape 80 de miliarde de euro, \nprin  intermediul  celor  două  mari  instrumente  agreate  la  nivelul \nUniunii Europene: bugetul multianual pe 7 ani și Planul European de \nRedresare. \nTotodată, acțiunea României în plan european va continua să \nfie ghidată de respectul deplin pentru statul de drept, pentru principiile \nși valorile înscrise în Tratatele Uniunii Europene, ca piloni de bază ai \nUniunii, precum și pentru dreptul european, în general. \nParticiparea directă la Uniunea Europeană, în calitatea de stat \nmembru, ne-a reconfirmat și faptul că solidaritatea și unitatea sunt un \nparcurs  cu  dublu  sens.  Prin  exercitarea  Președinției  Consiliului \nUniunii Europene în 2019, România a confirmat că are  maturitatea \nnecesară  de  a  susține,  promova  și  ghida  Uniunea  în  atingerea \nobiectivelor  sale  strategice.  Declarația  de  la  Sibiu  a  reușit,  de \nasemenea,  să  contureze  liniile  strategice  pentru  evoluția  Uniunii, \nconfirmând  ambiția  pentru  a  avansa  proiectul  european.  În  egală \nmăsură,  pregătirea  pentru  aderarea  la  Spațiul  Schengen,  ca  și \nobiectivul  de  integrare  în  Zona  Euro,  sunt  contribuții  directe  la \naprofundarea integrării europene. \nRomânia continuă să rămână angajată în sprijinirea activă a \nobiectivului  de  consolidare  a  Uniunii  Europene.  Aceasta  este  și  o \nașteptare confirmată în cursul dezbaterilor recente la nivel național, în \ncontextul Conferinței privind viitorul Europei, care evidențiază nevoia \nde  unitate  și  convergență  în  Uniunea  Europeană.  Este  imperativ  să \n                                                                                             26                                                                                          \n     \nrăspundem așteptărilor cetățenilor prin inițiative și soluții concrete la \nnivel european. \nAcest lucru mă determină să reamintesc aprecierile europene \nale lui Robert Schuman, părintele fondator al Europei unite și ministru \nde  externe  al  Republicii  Franceze:  „Lecțiile  dure  de  istorie  m-au \nînvățat  să  mă  feresc  de  improvizațiile  pripite,  de  proiectele  prea \nambițioase, dar m-au învățat și că, atunci când o judecată obiectivă, \nmatură,  bazată  pe  realitatea  faptelor  și  a  interesului  superior  al \noamenilor  ne  conduce  la  inițiative  noi,  chiar  revoluționare,  este \nimportant  –  chiar  dacă  acestea  contravin  obiceiurilor  consacrate, \nantagonismelor seculare și vechilor rutine – să rămânem fermi și să \nperseverăm”. \nDoamnelor și domnilor, \nForța Uniunii Europene și a României, ca stat membru, este \ndeterminată  și  de  capacitatea  sa  de  a-și  proiecta  valorile  și  de  a \nconsolida  parteneriatele  în  vecinătatea  sa.  Ca  stat  care  valorifică \nexperiența propriei aderări la Uniune, suntem pregătiți să acționăm în \ncontinuare  pentru  a  transmite  mai  departe  valorile  și  principiile \neuropene în vecinătatea noastră, către partenerii noștri care au făcut o \nopțiune  strategică  solidă,  pe  calea  reformelor  și  a  proceselor  de \nmodernizare europeană. \nÎn  egală  măsură,  sunt  convins  că  Uniunea  Europeană  și \nstatele  sale  membre  trebuie  să  continue  să  lucreze  cu  partenerii \nstrategici – state și organizații cu care avem în comun valori și cu care \nîmpărtășim  obiectivul  unei  societăți  echitabile  și  durabile, \n                                                                                             27                                                                                          \n     \nfundamentată  pe  democrație,  drepturile  omului,  stat  de  drept  și \neconomie  de  piață.  Avem  nevoie  de  aceste  parteneriate,  inclusiv \npentru a capacita Uniunea să proiecteze mai departe modelul său de \ndezvoltare, care a generat prosperitate și stabilitate mai mult de 50 de \nani și care continuă să rămână valid. \nÎn concluzie, parcurgem momente istorice din toate punctele \nde  vedere:  tehnologic,  social,  securitar.  Traversăm  provocări  fără \nprecedent, fie că vorbim de pandemie sau de impactul transformărilor \ndigitale. Prezentul necesită o atenție particulară, pentru că ne definește \nviitorul.  În  același  timp,  trebuie  să  învățăm  din  erorile  trecutului \npentru a creiona un viitor mai bun, iar Uniunea Europeană are forța \nintrinsecă de a asigura o perspectivă de creștere și stabilitate pentru \ngenerațiile  viitoare.  Pentru  aceasta  avem  nevoie  de  aportul  tuturor \nstatelor membre ale Uniunii Europene, de unitate și de solidaritate. \nÎnsă, mai cu seamă, este nevoie de păstrarea valorilor democratice ale \nUniunii, care sunt fundamentul păcii, securității și prosperității noastre \ncomune.  Acest  lucru  nu  trebuie  uitat.  Valorile  Uniunii  trebuie  să \nreprezinte  punctul  de  gravitație  al  acțiunilor  noastre  prezente  și \nviitoare. \nAș dori să închei acest mesaj cu reflecția unui mare promotor \nromân al unității europene. Politicianul și diplomatul Grigore Gafencu \nscria în jurnalul său din 1941-1943, la un moment de mare răscruce \npentru continentul nostru: „Europa e trecutul nostru; ea trebuie să fie \nși viitorul. Ea cuprinde o idee de unitate, după cum cuprinde o idee de \ndiversitate și de echilibru”.  \n                                                                                             28                                                                                          \n     \nVă mulțumesc. (Aplauze.) \nDomnul Florin-Vasile Cîțu: \nMulțumesc, domnule prim-ministru. \nDoamnelor și domnilor senatori și deputați, \nOnorați invitați, \nPotrivit celor convenite, în această ședință solemnă vor avea \nintervenții reprezentanți ai grupurilor parlamentare reunite, în limita a \n10  minute  pentru  fiecare  grup  parlamentar,  iar  deputaților  și \nsenatorilor  neafiliați  li  se  alocă  3  minute,  cu  o  singură  intervenție \nprintr-un reprezentant comun. \nDau  cuvântul,  din  partea  Grupului  parlamentar  al  PSD, \ndomnului senator Angel Tîlvăr. \nDomnul Angel Tîlvăr: \nVă mulțumesc.  \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDoamnelor și domnilor senatori și deputați, \nDomnule ministru pentru Europa și afaceri externe,  \nDomnilor miniștri,  \nStimați reprezentanți ai cultelor religioase,  \nDoamnelor și domnilor europarlamentari, \nStimați reprezentanți ai Corpului diplomatic,  \nDistinși invitați, \n                                                                                             29                                                                                          \n     \nMarcăm astăzi unul dintre cele  mai importante evenimente \ndin  istoria  României,  eveniment  care  a  produs  schimbări  ample  la \nnivelul  societății  românești,  în  ansamblu,  dar  mai  ales  la  nivelul \nfiecăruia dintre noi, aderarea la Uniunea Europeană. \nOpțiunea  firească  de  a  se  îndrepta  spre  Occident,  afirmată \nîncă din 1989, se bazează pe dorința poporului român de a construi o \ndemocrație funcțională și de a-și asigura prosperitatea. \nProcesul de aderare nu a fost unul ușor. A început în 1993, \ncând a fost semnat acordul de asociere la Uniunea Europeană. \nÎn 1995, România a depus oficial cererea de aderare, iar în \n1999, Consiliul European, la Helsinki, a decis începerea negocierilor \npentru ca, după semnarea Tratatului de aderare, în 2005, România să \ndevină stat membru al Uniunii Europene, la 1 ianuarie 2007. \nAm menționat acest parcurs pentru că el a avut la bază un \nacord  larg  al  clasei  politice  românești,  o  situație  de  convergență, \nexprimând voința românilor. \nDoamnelor și domnilor, \nAderarea României la Uniunea Europeană a fost un obiectiv \nasumat de întreaga clasă politică, a fost o dovadă a responsabilității, a \ncapacității de a coopera și de a acționa unitar în vederea atingerii unui \nobiectiv de interes național. \nAderarea  a  fost  un  pas  important.  El  a  însemnat \nimplementarea  de  reforme  necesare  țării  noastre,  dar,  cred  eu, \nimportant  este  procesul  continuu  al  integrării,  al  recuperării \n                                                                                             30                                                                                          \n     \ndecalajului de dezvoltare, al racordării complete a României la spațiul \neuropean.  \nÎn  acești  15  ani,  România  a  făcut  pași  evidenți  în  această \ndirecție. Poate viteza nu a fost cea dorită, ne-am mai poticnit, am mai \ngreșit,  dar  pașii  înainte  sunt  evidenți.  România  se  află  astăzi  într-o \npoziție mai bună decât acum 15 ani. Sunt multe date care ne trimit la \naceastă afirmație. Dar ceea ce contează însă este ca românii să simtă și \nsă  conștientizeze  evoluția  și  beneficiile  care  vin  ca  urmare  a \napartenenței la Uniunea Europeană. \nAvem de lucru în continuare pentru a reduce decalajele de \ndezvoltare dintre regiuni, atât în interiorul țării, cât și dintre România \nși  alte  țări  membre,  așa  cum  sunt  multe  de  îmbunătățit  în  ceea  ce \nprivește utilizarea instrumentelor financiare europene. \nImpactul  pozitiv  al  aderării  la  Uniune  rămâne  unul \nperceptibil, fie prin proiectele pe care România le implementează, cu \nfinanțare europeană, fie prin beneficiile pe care sistemul de valori și \nlibertăți europene le aduc.  \nTotuși, toți acești ani au dus la modernizarea României, la \nîmbunătățirea capacității instituționale și administrative, la dezvoltarea \neconomică și, nu în ultimul rând, la consolidarea democrației. \nDoamnelor și domnilor, \nProcesul de integrare a însemnat și o participare consistentă \nla  mecanismele  decizionale  europene  și  vreau  să  reamintesc \nexercitarea  de  către  țara  noastră,  pentru  prima  dată,  a  președinției \nrotative  a  Consiliului  Uniunii  Europene,  din  ianuarie  până  în  iunie \n                                                                                             31                                                                                          \n     \n2019. Spun asta pentru că România trebuie să rămână proactivă în \nconturarea agendei europene. \nPentru  că,  după  15  ani,  țara  noastră  are,  cred  eu, \ninstrumentele necesare pentru a deveni inițiator de măsuri și politici de \ndezvoltare economică. \nRomânia are nevoie de Uniunea Europeană, așa cum Uniunea \nEuropeană  are nevoie de România, iar provocările ultimei perioade \ndovedesc  că  viitorul  României  este  strâns  legat  de  viitorul  Uniunii \nEuropene.  \nSper  ca  reflecția  asupra  proiectului  european,  generată  de \nconferința privind viitorul Europei, să ne permită să ne exprimăm în \ndomenii  care  merită  toată  atenția:  schimbări  climatice,  sănătate, \nsecuritate  comună,  transformare  digitală,  democrație,  migrație, \neducație, cultură, tineret, sport și rolul parlamentelor naționale. \nDoamnelor și domnilor,  \nRomânia  este  un  stat  european  responsabil  și  implicat  în \ncontextul în care avem nevoie de o Uniune întărită în interior, dar și în \nplan global, pentru că o Uniune Europeană  puternică este  esențială \npentru  prosperitatea  și  stabilitatea  regională.  Criza  actuală  de \nsecuritate din vecinătate confirmă acest lucru. \nConsider că Uniunea Europeană poate fi  mai puternică, de \naceea  ușa  Uniunii  Europene  trebuie  să  rămână  deschisă  pentru \npartenerii care împărtășesc valorile noastre comune. \nTotodată,  Uniunea  Europeană  are  vocația  de  a  proiecta  în \njurul său stabilitate, democrație, dezvoltare economică și prosperitate. \n                                                                                             32                                                                                          \n     \nLucrurile pe care le-am adus în atenția dumneavoastră cred că \nvorbesc  despre  o  realitate  care  încurajează  susținerea  proiectului \neuropean.  Această  realitate  trebuie  întărită  și  dezvoltată  în \npermanență,  zi  de  zi,  mai  ales  în  contextul  presiunilor  la  care  este \nsupusă în prezent Uniunea Europeană, a tendințelor distructive care-i \namenință unitatea și a încercărilor permanente de destabilizare. \nAlături de NATO sau Parteneriatul Strategic cu Statele Unite \nale Americii, apartenența României la Uniunea Europeană este o șansă \nde dezvoltare, și acest lucru trebuie afirmat și transpus în beneficii \npentru români. \nÎnchei  în  spiritul  dezideratului  exprimat  de  Jean  Monnet: \n„Continuați, continuați! Nu există alt viitor pentru popoarele Europei \ndecât în Uniune”. \nVă mulțumesc foarte mult. (Aplauze.) \nDomnul Florin-Vasile Cîțu: \nMulțumim, domnule senator. \nDin partea Grupurilor parlamentare ale PNL, domnul deputat \nIonuț-Marian Stroe. \nDomnul Ionuț-Marian Stroe: \nDomnule președinte al Senatului, \nDomnule președinte al Camerei Deputaților, \nDomnule prim-ministru Nicolae Ciucă, \nDomnule ministru Jean-Yves Le Drian, \nStimați invitați, \n                                                                                             33                                                                                          \n     \nExcelențele  Dumneavoastră,  doamnelor  și  domnilor \nambasadori, \nDragi colegi din Executiv și din Parlament, \nRomânia este Uniunea Europeană. \n Este o afirmație atât de simplă, dar care, după 15 ani, vedem \nși simțim, în viața de zi cu zi, înseamnă mult mai mult decât ne-am fi \nputut imagina atunci. \nEuropa a fost „acasă” pentru noi, românii, întotdeauna, chiar \ndacă aspirațiile noastre europene s-au împlinit abia în anul 2007. \nTocmai  de  aceea,  în  astfel  de  momente  precum  cel  al \nintegrării, deciziile au venit normal, natural pentru că sunt lucruri care \nne definesc ca nație, pentru că sunt lucruri care ne aparțin, pentru că \nsunt lucruri pe care cu toții ni le-am dorit. \nEuropa este aici, iar progresul României este în acești 15 ani \nevident, chiar dacă sunt - și trebuie să o spunem și să o recunoaștem - \nîncă foarte multe lucruri de făcut. \nFie  că  trăiești  într-un  oraș  modernizat  grație  fondurilor \neuropene, fie că tinerii studiază într-o universitate modernă sau mergi \nla o competiție sportivă, pe unul dintre stadioanele modernizate, fie că \nmergi  pe  o  autostradă,  pe  un  drum  reabilitat,  într-o  stațiune  cu \nobiective turistice realizate din bani europeni, ori într-o comună cu \nșcoli modernizate, în localități unde au fost introduse rețele de apă și \ncanalizare  sau  fie  că  întâlnești  antreprenori  care  au  putut  să  își \ndezvolte afaceri sau să-și instruiască angajații, vei afla atunci că foarte \n                                                                                             34                                                                                          \n     \nmulte  dintre  ele  au  fost  posibile  pentru  că  banii,  proiectele  și \nprogramele europene au funcționat în România. \nChiar și așa, bineînțeles, am fi putut avea o absorbție mult \nmai  mare  și,  cu  siguranță,  rezultatele  ar  fi  putut  fi  sau  ar  fi  putut \ndeveni spectaculoase. \nDin  fericire  pentru  noi,  dragi  colegi,  timpul  nu  este  încă \npierdut. \nLa fel cum vei afla, vorbind cu orice român, că libertatea de a \ncircula, de a călători și - un lucru foarte important - libertatea de a \nmunci în spațiul european, acest drept, au devenit pentru noi, românii, \nnormalități. Ne-am bucurat de ele, beneficiem de ele. \nÎn cei 15 ani de apartenență la Uniunea Europeană, România \ns-a bucurat de cea mai mare ascensiune economică din istoria ei. În \n2006, PIB-ul abia se apropia de 100 de miliarde de euro, iar în 2021 \nam făcut deja un salt de două ori și jumătate, ajungând la un PIB de \n240 de miliarde de euro. \nÎn  veniturile  românilor  vedem  aceeași  creștere.  În  2007, \nsalariul mediu abia atingea 300 de euro. Astăzi, în schimb, am ajuns la \nborna de 600 de euro. \nUniunea Europeană a fost în acești 15 ani un partener generos \nși  corect  cu  țara  noastră.  Am  primit  finanțări  din  partea  Uniunii \nEuropene de aproape 3 ori mai mult decât am contribuit - un plus de \n40 de miliarde de euro. \nPutem să ne uităm, de exemplu, la agricultură, unul dintre \ndomeniile care a avut cel mai mult de câștigat – pe lângă banii din \n                                                                                             35                                                                                          \n     \nproiecte, aproape 11 miliarde de euro au intrat direct în buzunarele \nfermierilor printr-un mecanism simplu și ușor de accesat, subvenția. \nPrin programele adresate tinerilor - Erasmus - zeci de mii de \ntineri din România au reușit să se formeze ca specialiști în universități \nde top din Europa. \nLa început, una dintre cele  mai importante priorități a fost \nreforma  justiției  și  lupta  anti-corupție.  Am  ajuns  astăzi  la  rezultate \npalpabile, chiar dacă sunt încă necesare anumite corecturi și reforme. \nPandemia, dragi colegi, ne-a arătat  și ea cât de importantă \neste solidaritatea europeană în momente de criză. Solidaritate care s-a \ntradus  în  acces  rapid  la  medicamente,  la  echipamente  medicale  și, \nbineînțeles, la vaccin. \nȘi poate cel mai important, privind acum spre viitor, avem \nacces pentru următorii ani la cel mai mare program de finanțare pentru \ndezvoltare - PNRR. \nTrebuie  să  facem  tot  ceea  ce  este  în  puterea  și  pasiunea \nnoastră, bineînțeles, pentru a împlini și a ne împlini noi, românii, în \nEuropa și pentru a deveni o forță, de ce nu? (Aplauze.) \nHai  să  lămurim  puțin  lucrurile...  (Aplauze.  Vociferări.)    - \nnimeni nu ne dă teme pentru a ne... (Aplauze. Vociferări.) \nHai să ne lămurim - nimeni nu ne dă teme în Europa și noi \nsuntem singurii responsabili de reușita noastră. \nRomânia  trebuie  să  aibă  curajul  de  a  deveni  influentă  în \ndeciziile europene, de a-și asuma proiecte ambițioase care să aducă un \nviitor mai sigur, mai bun și mai curat generațiilor viitoare. \n                                                                                             36                                                                                          \n     \nPe  lângă  prioritățile  clare  -  modernizarea  localităților,  a \neconomiei românești - țara trebuie să privească înainte, să investească \nîntr-un viitor sustenabil. \nTranziția  verde,  digitalizarea,  securitatea  energetică  sunt \nsubiecte  care  nu  trebuie  pierdute  din  vedere  și  care  fac  parte, \nbineînțeles, din proiectul nostru de viitor. \nAceastă nouă generație, sută la sută europeană, și cea care a \nreușit acum 15 ani integrarea în Uniune nu pot intra în conflict sau \nîntr-o  competiție,  este  absolut  necesar  să  colaboreze  pentru  că \nRomânia trebuie să fie parte a viitorului secol european. Depinde doar \nde noi. \nLa mulți ani României europene! (Aplauze.) \nDomnul Florin-Vasile Cîțu: \nMulțumesc, domnule deputat. \nDin partea Grupurilor parlamentare ale USR, domnul deputat  \nIlie Dan Barna. \nDomnul Ilie Dan Barna: \nExcelența Voastră, domnule ministru pentru Europa și afaceri \nexterne al Republicii Franceze, \nDomnilor prea excelenți președinți ai Camerei Deputaților și \nSenatului, \n(Râsete. Aplauze.) \nDomnule premier, \nDomnilor miniștri și doamnelor miniștri, \n                                                                                             37                                                                                          \n     \nStimați colegi, \nDragi invitați, \nVă  provoc  astăzi  la  un  exercițiu  de  imaginație  –  să  ne \nînchipuim  cum  ar  fi  fost  România  fără  structurile  europene  și \neuroatlantice. \nVă  invit  să  vă  uitați  la  ce  se  întâmplă  cu  statele  din  jurul \nnostru care au ratat acest tren. \nNiciuna  dintre  țările  din  regiune  care  au  ratat  aderarea  nu \npoate să spună astăzi că a avut o strategie înțeleaptă. Toate aceste țări \nse zbat astăzi în incertitudine și nesiguranță. \nRomânia, din fericire, la momentul acela, nu a ezitat. \nMai corect spus, de fapt, românii nu au ezitat. Pentru că statul \nnostru a tratat adesea integrarea neconvins și neentuziast, mai mult ca \nslogan decât ca angajament ferm. \nȘi, chiar dacă această ședință solemnă e cumva, ca o lecție la \nclasă, în care, având inspecție, fiecare vorbește frumos și politicos, ca \nsă  arătăm  ce  clasă  bună  suntem,  cred  că  o  imagine  realistă  despre \nacești  15  ani  ar  fi,  de  asemenea,  utilă  pentru  România  și  pentru \nEuropa. \nȘi o să punctez câteva lucruri. \nSpun  asta  pentru  că  politicienii  de  rit  vechi,  în  momentul \nintegrării, au înțeles că o lupă uriașă va veni asupra României, care va \nface foarte vizibile și nepotismul și corupția și incompetența. Și, din \nacest moment, în loc să aderăm cu premianții din centrul Europei, în \n                                                                                             38                                                                                          \n     \n2004, am reușit acest lucru alături de Bulgaria, doar în 2007. Dar a \nfost un lucru excelent. \nÎnsă  am  aderat  cu  tinicheaua  MCV  de  coadă.  Pentru  că \nreprezentanții  noștri,  ai  statului  român,  nu  au  fost  în  stare  să  dea \ngaranții că România va avea cu adevărat un stat de drept funcțional. \nAstăzi, astăzi, 15 ani mai târziu, încă suportăm această rușine. \nȘi, mai grav, dacă ne uităm la acțiunile Guvernului nostru, \nvedem că nu sunt semne că vom scăpa prea curând de această tinichea \nși nici de perspectiva de a intra în Schengen nu... ne îngrijorăm. \nInclusiv în această onorată adunare încă mai sunt oameni care \ncred și încearcă să ne convingă că „Secția Specială” de investigare și \nșantajare  a  magistraților  este  ceva  ce  poate  fi  păstrat,  în  ciuda \navertismentelor Comisiei Europene și a Comisiei de la Veneția. \nNu!  Nu,  dragi  colegi  și  invitați!  „Secția  Specială”  nu  face \ndecât  să  prelungească  MCV  și,  odată  cu  el,  imaginea  aceasta \npăcătoasă, dar reală, că în sânul clasei politice românești, inclusiv la \nvârful  ei,  nu  există  nici  voința  și  nici  putința  de  a  consolida  cu \nadevărat statul de drept în România, așa, european, cum îl pretindem. \nDoamnelor și domnilor, \nLa 15 ani de la aderarea la Uniunea Europeană, scopul nostru \nastăzi  ar  fi  trebuit  să  fie  o  integrare  mai  profundă  într-un  bloc \ncomunitar care, ne place sau nu, a început de ani de zile să vorbească \ndespre o Europă cu mai multe viteze. Și, în loc să mărim viteza, părem \ncă dorim cu tot dinadinsul să intrăm în marșarier. Nu e o metaforă, e \npurul adevăr pe care îl trăiesc cetățenii noștri. \n                                                                                             39                                                                                          \n     \nUitați-vă la exemplul cu eforturile de aderare la moneda euro! \nÎn  2016,  îndeplineam  4  din  cele  5  criterii  de  convergență. \nAstăzi, abia mai îndeplinim unul din ele. Iar șansa ca termenul anunțat \nde actualul ministru de finanțe - 2029 - să fie unul real este ridicol de \nmică. \nAproape  toate  Guvernele  care  s-au  succedat  de  la  aderare \nîncoace au preferat să pice în capcana ieftină a scandalurilor ieftine și \nzilnice, a scandalurilor populiste și au abandonat viziunea pe termen \nlung. \nO responsabilitate colectivă - să nu uităm din când în când să \nmai privim și dincolo de ziua de azi - lipsește cu desăvârșire. \nDacă nu ne înțelegem între noi pe aceste obiective importante \nnu rămâne prea multă speranță pentru România. \nV-o  spun  cu  toată  responsabilitatea  că  e  timpul  să  ne \nîntoarcem la obiective majore, să ne definim clar ce proiect de țară are \naceastă  generație.  Pentru  că  dacă  nu  o  facem,  o  să  ne  pierdem  în \ncontinuare inginerii și muncitorii și medicii, care aleg să meargă acolo \nunde Uniunea Europeană chiar funcționează. \nPentru mulți dintre compatrioții noștri - și o știți fiecare foarte \nbine  -  România  e  locul  în  care  se  mimează  reguli.  E  locul  acelui \npârdalnic „Merge și așa!”, țara în care dezastrul  este așteptat să se \nîntâmple. Oamenii, pe bună dreptate, s-au săturat și nu mai îndrăznesc \nsă mai spere. \nPlecarea fiecăruia dintre românii care aleg să trăiască în altă \nparte, indiferent de pregătirea sau aspirațiile lor, este un vot de blam la \n                                                                                             40                                                                                          \n     \nadresa administrațiilor publice - și centrale și locale - și avem astăzi \nmilioane de voturi de blam. \nAminteam  de  proiectul  de  țară.  Da,  aderarea  la  Uniunea \nEuropeană a fost un astfel de proiect reușit. Din păcate, ultimul mare \nproiect reușit. \nApoi,  ni  s-au  prezentat  diverse  propuneri,  pe  care  ne  tot \nchinuim  să  le  transformăm  în  reușite.  „România  Educată”  e  unul \ndintre ele. \nCât de ridicoli putem fi să vorbim de o Românie educată într-\no țară în care plagiatul a devenit aproape un standard! O țară în care \npână și femeia de serviciu trebuie să fie membră de partid ca să-și \npăstreze jobul! Sau la managementul Deltei numim persoane care nu \nau nicio legătură cu domeniul! \nTrebuie să înțelegem că din nou, din nou ni se oferă o mare \nșansă.  Mă  refer  la  PNRR,  la  acest  Plan  Național  de  Redresare  și \nReziliență. La cele 30 de miliarde pentru a avea autostrăzi, spitale, \nșcoli și o modernizare a administrației, care a intrat în secolul XXI cu \ndosar cu șină. \nSunt  deja  destule  semnale  de  alarmă  însă  cu  privire  la \njaloanele pe care ne-am angajat să le atingem. Și folosesc acest prilej \npentru  a  atrage  atenția  că  orice  ratare  se  calculează  în  bani  pentru \ndezvoltarea României. Și nu în puțini bani! \nDoamnelor și domnilor, \nEuropa  a  avut  și  încă  are  încredere  în  noi.  Prezența \nministrului  de  externe  al  Republicii  Franceze  este  un  foarte  bun \n                                                                                             41                                                                                          \n     \nargument. Încă ne mai acordă încredere. Una dintre dovezi este exact \nacest PNRR despre care am vorbit. \nRomânii însă nu mai au răbdare. Și vedem asta din sondaje în \ncare  încrederea  în  Uniunea  Europeană  crește,  iar  încrederea  în \ninstituțiile naționale stagnează sau scade. \nRomânii sunt sceptici când se uită spre această clădire de care \nsuntem atât de mândri și, dacă nu  schimbăm ceva repede, în curând și \nalții își vor pierde răbdarea și încrederea. \nCum să pretindem că avem un sistem educațional, de sănătate \nfuncțional când avem elevi de clasa a opta care nu înțeleg ce citesc? \nCum să pretindem că avem un climat economic cinstit când \nîn Parlament se pregătește să se pună ștampila pe un tun imobiliar așa \ncum este Romexpo? \nCum să pretindem că e stat de drept când judecătorii cinstiți \nsunt dați afară din Magistratură, sub pretexte ridicole? \nCum  să  pretindem  că  practicăm  democrația  când  sunt  unii \noameni din partide care amenință femei politicieni în cel mai josnic \nmod posibil? (Vociferări.) \nSă mai spun că avem aici colegi, în sală, care cred că e o idee \nbună să se asocieze cu indivizi care ne țin predici despre înțelepciunea \ndictaturii rusești? (Vociferări.) \nSe  întreabă  unii  cât  am  câștigat  de  pe  urma  aderării  la \nUniunea Europeană. \nPremierul a prezentat câteva cifre. \n                                                                                             42                                                                                          \n     \nÎn 2007, PIB-ul României era 120 de miliarde. Astăzi, la 15 \nani  după,  e  240.  Practic,  o  dublare  a  ceea  ce  înseamnă  beneficiul \nnostru, ca stat. \nDoamnelor și domnilor, \nAderarea la Uniunea Europeană a fost cel mai bun lucru care \ni s-a întâmplat României în ultimii 30 de ani. \nÎnsă,  doamnelor  și  domnilor,  dacă  ținem  seama  doar  de \ndrepturi, nu și de obligații, nu ar trebui să ne mirăm că vocea noastră \nlipsește din conversațiile mari. Nu ar trebui să ne mirăm că discuțiile \ndespre război și pace se poartă mai mult pe lângă noi, fără noi. \nNu e vina niciunei conspirații, ci doar a noastră. Când te ții de \ncuvânt doar pe jumătate, nu poți avea pretenția să fii luat în serios \nfoarte mult. \nȘi  s-a  promis  românilor  și  lumii  că  România  va  fi  o  țară \nprosperă și democratică. Am reușit doar parțial și foarte puțin. \nUniunea Salvați România este de la înființare un partid ferm, \npro-occidental,  pro-european  și  pro-democratic,  și  atunci  când  ne \nauziți  criticându-vă,  vă  asigur  că  asta  se  întâmplă  pentru  că  ne-am \nsăturat, alături de miile de români, ca dezvoltarea să se facă în ritm de \nmelc. Vrem ca România să se dezvolte rapid și în folosul cetățenilor. \nO  Românie  înscrisă  cu  încăpățânare  pe  drumul  acesta \neuropean folosește și cetățenilor ei și Europei. \nDragi colegi, \nTrăim de prea multă vreme întrebându-ne ca Ilie Moromete - \n„Niculae, unde mergem noi, domnule?”. \n                                                                                             43                                                                                          \n     \nHaideți  să  nu  ne  mai  întrebăm  și  să  trecem  la  acele  fapte \ndespre care doar vorbim! La faptele pentru care ne-am angajat atunci \ncând am aderat la Uniunea Europeană. \nPeste alți 15 ani, sper să nu mai căutăm România la coada \nclasamentelor țărilor dezvoltate din Europa! Le suntem datori cu acest \nlucru generațiilor actuale și generațiilor viitoare! \nVă mulțumesc. (Aplauze.) \nDomnul Florin-Vasile Cîțu: \nDin partea Grupurilor parlamentare AUR, timpul alocat - 10 \nminute, domnul senator Sorin Lavric. \nDomnul Sorin Lavric: \nVă mulțumesc, domnule președinte. \nDragi colegi, \nDomnule prim-ministru, \nDomnilor miniștri, \nÎntr-adevăr, suntem la o ședință solemnă, însă vă mărturisesc \ncă  e  o  mică  tortură  ca  să  vedem  atâția  politicieni  cum  vin  și \nrostogolesc aici, citind de pe hârtii, niște texte atât de convenționale, \nde protocolare și, firesc, plicticoase. \nDacă  v-aș  întreba  pe  fiecare  dintre  dumneavoastră  ce  ați \nreținut din ce s-a vorbit până acum, când tot timpul ați stat cu ochii în \ntelefon, mă îndoiesc că puteți să-mi spuneți. \nEu  sper  să  nu  vă  spun  niște  clișee,  așa  cum  au  făcut \nantevorbitorii mei. \n                                                                                             44                                                                                          \n     \nSingurul care a dat impresia că nu este un robot, rostogolind \ndiscursuri terne, a fost domnul Barna. \nȘi  sper  ca  dânsului  și  dumneavoastră  să  vă  răspund  la \nîntrebarea - unde mergem, încotro ne îndreptăm? \nȘi am să încerc să vă descriu lapidar viziunea Partidului AUR \nîn privința Uniunii Europene și a locului României în această Uniune. \nCu atât mai mult cu cât știți foarte bine că a devenit un laitmotiv ca \ndespre  cei  de  la  AUR  să  se  spună  că  sunt  eurosceptici,  că  sunt \nantioccidentali, că ni s-a cuibărit în cap ideea ROExit-ului, că trebuie \nmusai ca România să iasă din Uniunea Europeană. \nȘi,  firește,  ca  tacâmul  să  fie  complet,  domnul  Barna,  cu \n„înțelepciunea rusească” - noi, ce la AUR, suntem rusofili și, firește, \nputiniști. \nȚin să vă spulber toate aceste temeri și să vă spun din capul \nlocului - AUR este un partid pro-european, în mod răspicat... (Râsete. \nAplauze.) \nPăi, lăsați-mă să vă argumentez! (Vociferări.) \nEste un partid devotat valorilor... (Vociferări.) ...europene... \n(Râsete.) ...nici nu ne trece prin cap... (Vociferări.) ...să fim adepții \nROExit-ului pe care ni-l imputați atâta și cu atât mai putin... (Râsete.) \n...puțin... (Râsete.) ...nu putem să fim... (Râsete.) ...putiniști... (Râsete.)  \n...de vreme ce suntem în NATO. Știm prea bine că de fiecare dată \ncând am avut de-a face cu rușii lucrurile s-au sfârșit prost pentru noi. \nSuntem  în  tabăra  NATO  și  suntem  loiali  partenerilor  noștri.  Nici \nvorbă de a privi cu simpatie către Rusia. (Aplauze.) \n                                                                                             45                                                                                          \n     \nDa, locul României este în Uniunea Europeană, nu există altă \ndirecție,  este  singura  opțiune.  Dar  noi  când  spunem  „Uniunea \nEuropeană” ne gândim la acel proiect inițial pe care părinții fondatori \nai Uniunii Europene l-au avut în minte - este vorba de o coaliție, de un \nclub select de națiuni creștine și de state suverane. \nNiciun  antevorbitor...  (Aplauze.)  ...vorbind  despre  unitatea \nEuropei  și  despre  solidaritatea  Europei,  n-a  vorbit  despre  națiuni \ncreștine și despre state suverane. Nu s-a vorbit decât despre unitatea \nEuropei și atât. \nNu! AUR împărtășește proiectul inițial al părinților fondatori \n- al lui Adenauer, al lui Schuman, al lui Monnet - și anume o uniune \neuropeană  alcătuită  din  națiuni  creștine  și  state  suverane.  Este \nesențial... (Aplauze.) ... acest lucru. (Aplauze.) \nTocmai de aceea  suntem pro-europeni, domnule Barna sau \ndomnule Bulai,  chiar dacă vă stârnesc râsul!  Suntem pro-europeani \nîntr-o asemenea Uniune Europeană. \nFără suveranitatea statelor și fără religia creștină, Europa se \nduce de-a berbeleacul. \nVă  amintesc  simbolul  Uniunii  Europene.  Simbolul  Uniunii \nEuropene este cununa, diadema de 12 stele. Acele 12 stele nu se referă \nla  numărul  statelor,  că  suntem  27  de  state  în  Uniunea  Europeană. \nAcele stele se referă la cei 12 Apostoli și, în același timp, la Cununa \nMaicii Domnului. (Aplauze.) \n                                                                                             46                                                                                          \n     \nPărinții  fondatori  ai  Uniunii  Europene  erau  catolici \npracticanți. Ei credeau în Uniunea Europeană și erau încredințați că \nreligia creștină va fi un liant al Uniunii Europene. \nAcest  simbol  a  fost  votat,  a  fost  adoptat  de  către  părinții \nfondatori pe care i-am pomenit, pe 8 decembrie 1955. Pe 8 decembrie \n1955, când au votat, ei s-au gândit la această zi - de ce? - pentru că în \ncalendarul catolic, 8 Decembrie este Ziua Zămislirii Maicii Domnului. \nNu  ștergeți  din  memoria  românilor  acest  act  fondator  cu \nrezonanță creștină pentru că este esențial! \nVă spuneam că vă argumentez de ce nu suntem eurosceptici, \nba dimpotrivă, suntem pro-europeni și de ce suntem devotați valorilor \neuropene. \nCând  spunem  valori  europene  ne  referim  la  acel  canon \nvaloric  care  este  axat  pe  adevăr,  frumos  și  bine,  care  sunt  valori \ngrecești, iar acest canon valoric care a fost consacrat și verificat de-a \nlungul mileniilor stă pe 3 temelii, pe 3 piloni - filosofia greacă, dreptul \nroman și religia creștină. (Aplauze.) \nO Europă din care scoateți... (Aplauze.) ...aceste 3 temelii... \n(Aplauze.) ...nu va mai fi Europa pe care o gândim noi, cei de la AUR. \nPentru noi, progresul în Uniunea Europeană înseamnă să dăm \nviață  proiectului  și  valorilor  pe  care  le-au  avut  în  minte  părinții \nfondatori. Este esențial acest lucru. Asta înseamnă progres pentru noi. \nÎn  schimb,  dacă  progres  înseamnă  atingerea  unei  uniuni \neuropene înțelese ca un stat suprafederal, cu o singură capitală, cu un \n                                                                                             47                                                                                          \n     \nsingur  Parlament  și  cu  un  singur  președinte,  noi  nu  împărtășim  o \nasemenea idee. \nAmintiți-vă, vă rog, de precursorul doamnei Ursula von der \nLeyen!  Vă  mai  amintiți  de  el?  Jean-Claude  Juncker,  acel  grotesc \ndrăgălaș  președinte  al  Comisiei  Europene.  Vă  amintiți  când  se \nîmpleticea,  mort  de  beat,  și  era  ținut  de  colegi,  pentru  că,  nu,  se \nclătina? \nDacă Uniunea Europeană va fi privită ca un stat suprafederal, \ndestinul ei va fi destinul împleticirii lui Jean-Claude Juncker. (Râsete. \nAplauze.) \nPentru  noi,  singurul  viitor  este  cel  al  Uniunii  Europene \nînțelese  ca  un  club  select  de  națiuni  creștine  și  de  state  suverane. \nAltfel nu se poate, vom avea destinul acestui sinistru și foarte prost \npolitician care a condus, din păcate, Uniunea Europeană, mai mulți \nani. \nCred că am fost destul de limpede. \nÎn privința putinismului pe care ni-l tot imputați, v-am spus, \nde  vreme  ce  suntem  în  NATO  și  în  tabăra  aceasta,  suntem  loiali \npartenerilor noștri, nu se pune problema de a privi cu simpatie tendința \nimperialistă rusească. \nȘi nu ne  mai bănuiți că avem în spate cine știe ce agenții \nvenite de la Moscova! \nÎnchei  spunându-vă:  trăiască  România  într-o  Uniune  a \nnațiunilor creștine și a statelor suverane! \nVă mulțumesc. (Aplauze.) \n                                                                                             48                                                                                          \n     \nVoci din sală: \nBravo! Bravo! (Aplauze.) \nDomnul Florin-Vasile Cîțu: \nMulțumim pentru scuze și explicații. \nUrmează domnul deputat Daniel-Gheorghe Rusu. \nDomnul Daniel-Gheorghe Rusu: \nDomnule ministru francez pentru Europa și afaceri externe, \nDomnule prim-ministru al României, \nDomnilor miniștri, \nDomnilor președinți, \nStimați reprezentanți ai cultelor religioase, \nStimați invitați, \nStimați colegi senatori și deputați care ați mai rămas în sală, \nDrag popor român din Europa și de pretutindeni, \nVreau să vă transmit un salut sincer din partea Grupului pe \ncare îl reprezint și mai ales din partea unuia dintre președinți, care, cu \nregret, nu a putut să fie astăzi aici, domnul George Simion, dar a ținut \nsă vă salute, prin intermediul meu, și să vă roage să transmiteți, la \nrândul  dumneavoastră,  domnule  ministru,  un  salut  sincer  către \nDomnia Sa, Éric Zemmour, cel mai bun președinte pe care Franța îl va \navea din luna iunie încolo! (Râsete. Vociferări. Aplauze.) \nRespect  pentru  demnitatea  umană,  toleranță,  solidaritate, \nnediscriminare, libertate, democrație, egalitate, stat de drept, drepturile \nomului - sunt valori care au stat la baza constituirii Uniunii Europene \n                                                                                             49                                                                                          \n     \nși care sunt împărtășite de toate statele Uniunii Europene și așa ne \ndorim să și rămână. \nPoate unii cred că aderarea la Uniunea Europeană a venit așa, \nde la sine, pur și simplu. \nGreșit,  domnilor!  De  fapt,  a  fost  voința  poporului  român, \nsătul de comunismul umilitor și josnic al ultimelor zeci de ani și a \nunor lideri ai României, de a duce și de a îndrepta țara noastră către \nVest. \nA  fost  Cererea  oficială  de  aderare  la  Uniunea  Europeană, \nsemnată în iunie 1995, a fost Planul de la Snagov, lansat în anul 2000, \na fost Summitul din 1999 de la Helsinki și altele. Dar înainte de asta a \nfost  gândirea  strategică  a  unor  lideri  europeni  și  români,  în  orice \nlumină s-ar afla ei astăzi. \nUnde este România după 15 ani de la aderarea la Uniunea \nEuropeană?  Ce  am  câștigat?  Ce  am  pierdut?  Sau  încotro  mergem? \nSunt întrebări legitime pe care orice cetățean al Uniunii Europene de \nbună-credință și le poate pune. \nPIB-ul și bugetul țării, este adevărat, sunt duble, dacă nu mai \nmari, față de 2007, anul aderării. \nBanii  pentru  agricultură,  pentru  proiecte  de  infrastructură, \nsănătate, educație s-au dublat, la rândul lor. \nÎnsă  foarte  mulți  oameni  -  i-am  văzut  chiar  și  săptămâna \ntrecută, în Europa -, sunt nemulțumiți, deși țările în care locuiesc le \nconferă și le oferă o protecție socială deosebită, ei se simt părăsiți de \n                                                                                             50                                                                                          \n     \nGuvernul nostru și de oamenii noștri de stat. Ei trimit acasă către 3-4 \nmiliarde de euro, mai mult decât investițiile străine în România. \nSalariul mediu s-a dublat, puterea de cumpărare a românilor a \ncrescut până la un moment dat. \nDar noi toți ar trebui să fim mândri că facem parte dintr-o \nEuropă unită, în care drepturile să ne fie respectate. La fel, și valorile \ncreștine și morale. Să ne mândrim că facem parte dintr-o Europă a \npopoarelor  care  să  se  respecte  reciproc,  în  care  libera  exprimare  a \nopiniilor fiecăruia dintre noi să fie luată în considerare ca un lucru bun \nși constructiv, și nu ca un afront menit să dezbine  ceea ce  alții au \nreușit să clădească. \nRenunțând la metafore, trebuie să vă spun răspicat că cei 15 \nani  de  apartenență  la  Uniunea  Europeană  ne-au  adus  foarte  multe \navantaje, atât României, cât și poporului român, dar totuși, din varii \nmotive,  nu  am  reușit  să  facem  saltul  preconizat  pentru  a  avea  o \nadministrație  reală  și  prosperă,  o  dezvoltare  durabilă,  fără  decalaje \nîntre nivelul nostru de trai și nivelul de trai al concetățenilor noștri \neuropeni. \nNe dorim să stăm drept, să fim respectați și consultați în mod \negal, ca membrii celorlalte țări, la masa tratativelor și a negocierilor și \nnu  am  vrea  să  credem  vreodată  că  suntem  considerați  o  țară  și  un \npopor de o categorie inferioară. \nNu în ultimul rând, aș dori să reiterez faptul că Alianța pentru \nUnirea Românilor este o construcție politică pro-europeană și așa va \nrămâne atâta timp cât această relație a Uniunii Europene și a României \n                                                                                             51                                                                                          \n     \nse  bazează  pe  respect  reciproc  între  membrii  ei  și  atâta  timp  cât \nvalorile creștine și morale, precum și pilonii pe care a fost construită \naceastă fortăreață a națiunilor rămân ca temelie în gândirea și acțiunea \nliderilor ei. \nNe iubim poporul, iubim România și ne mândrim că facem \nparte din Europa. \nLa  mulți  ani...,  (Aplauze.)  ...România...,  (Aplauze.)  ...într-o \nEuropă... (Aplauze.) ...a tuturor... (Aplauze.) ...românilor... (Aplauze.)  \n...și a tuturor europenilor! (Aplauze.) \nMulțumesc. (Aplauze.) \nDomnul Florin-Vasile Cîțu: \nDin  partea  Grupurilor  parlamentare  ale  UDMR,  domnul \ndeputat Csoma Botond. \nDomnul Csoma Botond: \nDoamnelor și domnilor, \nStimați colegi,  \nStimate colege, \nStimați invitați, \nS-au  împlinit  15  ani  de  la  aderarea  României  la  Uniunea \nEuropeană. După 1990, intrarea în Alianța Nord-Atlantică și aderarea \nla Uniunea Europeană au fost obiectivele esențiale ale țării noastre. \nAderarea la Uniunea Europeană a însemnat pentru România o \nrecunoaștere, dincolo de granițele estului, un pas important pe drumul \n                                                                                             52                                                                                          \n     \nunei dezvoltări durabile și deschiderea spre un nou model social, spre \nnoi perspective în beneficiul tuturor cetățenilor acestei țări. \nAu trecut 15 ani în care am fost martorii unor transformări \nmajore. Au fost 15 ani de dezvoltare și de consolidare – dezvoltare și \nconsolidare  a  democrației,  firește!  -,  dar  trebuie  să  vă  spun  că  au \nexistat și anumite puncte nevralgice. Și aici m-aș referi în principal la \nanumite aspecte privind drepturile minorităților naționale din această \nțară. \nCel mai mare avantaj al aderării, în sens material, firește, au \nfost fondurile europene, menite să contribuie la dezvoltarea țării și la \nrecuperarea decalajelor față de statele cu vechime ale Uniunii, însă - \ntrebuie să spunem și chestia asta - România nu a reușit întotdeauna să \natragă  toate  sumele  alocate  de  Bruxelles,  situându-se  pe  ultimele \nlocuri între țările Uniunii la acest capitol. \nUn alt avantaj al cetățenilor din România este libera circulație \nîn spațiul UE, dar, în același timp, acest fapt a însemnat și plecarea a \nmilioane de cetățeni români să lucreze în alte țări europene. \nCa orice membru al Uniunii Europene, România are drepturi, \ndar și obligații, față de toți cetățenii ei, însă nu întotdeauna au fost \nrespectate aceste obligații asumate. \nRomânia încă așteaptă intrarea în spațiul Schengen, deziderat \ncare, în acest moment, se situează la nivelul de promisiuni. \nCu toate acestea, însă, după 15 ani, România susține ferm că \nnu  există  alternativă  la  această  Uniune  politică  și  economică.  Însă \ntotul evoluează și într-o direcție pentru care și noi,  cetățenii țărilor \n                                                                                             53                                                                                          \n     \nmembre, suntem responsabili. De aceea, când vorbim despre viitorul \nUniunii Europene, este nevoie de un dialog amplu și de implicare. \nPentru că, stimați colegi, trăim vremuri complicate. Pandemia \nde  coronavirus  ne-a  afectat  grav,  ne-a  dat  multe  lecții,  însă  datoria \nnoastră  este  să  învățăm  din  faptul  că  Uniunea  Europeană,  țările \nmembre, nu au fost suficient de pregătite și nu am avut un răspuns \nprompt în fața acestei situații fără precedent. \nTrebuie  să  învățăm  și  din  lecțiile  trecutului  cu  privire  la \nistoria și dezvoltarea Uniunii Europene. În fața provocărilor vechi și \nnoi,  pe  baza  unor  valori  democratice  solide  și  libertăți  comune, \nUniunea Europeană trebuie să sprijine statele membre acolo unde este \nnevoie  și  cât  este  nevoie,  cu  delimitarea  clară  a  competențelor \nexercitate în comun și a competențelor ce revin fiecărui stat membru. \nCooperarea statelor  membre  ale UE trebuie să rămână una \npragmatică, orientată spre dezvoltarea comună a societăților noastre și \nîntărirea poziției Uniunii pe scena globală. \nPoate ne-am fi descurcat mult mai bine pe plan global dacă \nam fi avut o politică externă mai bine coagulată. Și poate am fi putut \nsă evităm o serie de pericole dacă am avea o armată europeană de \nanvergură. \nUDMR  salută  președinția  franceză  la  Consiliul  Uniunii \nEuropene  și  în  special  eforturile  depuse  de  Franța  în  vederea \nconsolidării  și  dezvoltării  proiectului  armatei  europene,  un  proiect \ndificil, dar, credem noi, în același timp foarte necesar. \nStimați colegi, \n                                                                                             54                                                                                          \n     \nSunt câteva lecții pe care trebuie să le învățăm, avem nevoie \nde o colaborare mai strânsă între actorii politici, atât pe plan intern, cât \nși în cadrul forului comunitar. \nÎntr-adevăr, este mult mai ușor să explici ce nu este Uniunea \nEuropeană, decât ceea ce este. Dacă vă amintiți, fostul președinte al \nComisiei Europene, Jacques Delors, a denumit Uniunea Europeană, \naceastă construcție, „un obiect politic neidentificat”. Avem deci în față \no construcție originală, fără precedent și fără corespondent în lume. \nUniunea  Europeană  trece  dincolo  de  cadrul  de  concepte  politice \ntradiționale. Ea este o valoare unică, iar noi,  ce îi suntem cetățeni, \ntrebuie să o apreciem și să ne străduim să o dezvoltăm. \nCa  stat  membru  al  Uniunii  Europene,  trebuie  să  putem \nasigura calitatea vieții cetățenilor noștri și, în acest sens, trebuie să ne \nasigurăm că deținem suficientă putere economică și strategii care să \nfie concretizate în planuri concrete, în planuri de acțiune cu termene \nclare.  Astfel,  rolul  actorilor  economici  este  foarte  important  și, \nadăugând  politici  sociale  viabile  și  strategii  de  dezvoltare  durabilă, \nimplementarea responsabilă a acestora, cu siguranță se vor înregistra \nrezultate. Iar rezultatele se măsoară în siguranța, bunăstarea și nivelul \nde trai al cetățenilor noștri și, în același timp, putem asigura un viitor \nsigur generațiilor următoare. \nAcum, când tendințele extremiste se accentuează - și trebuie \nsă vorbim și despre acest fenomen, stimați colegi,  - iar la frontiera \nestică a Uniunii sunt încercări de a declanșa un conflict armat, credem \ncă este nevoie de mai multă unitate și de dialog. \n                                                                                             55                                                                                          \n     \nÎn ceea ce privește creșterea tot mai vizibilă a partidelor de \nextremă dreapta, trebuie să ne punem câteva întrebări, stimați colegi: \ncare  sunt  motivele  pentru  care  oamenii  sunt  deschiși  la  asemenea \nretorici?  Unde  a  greșit,  eventual  –  poate  că  a  greșit  –  și  Uniunea \nEuropeană? Este oare departe de cetățeni, pare netransparentă? \nUnde am greșit noi, politicienii? \nCred că la aceste întrebări trebuie să ne gândim și trebuie să \nîncercăm să formulăm un răspuns cât de cât concludent și bazat pe \nargumente. \nRomânia și-a exprimat ferm poziția în regiune prin susținerea \nunei Uniuni Europene stabile atât din punct de vedere economic, cât și \ngeopolitic. \nReiterez, Uniunea Europeană reprezintă o valoare unică, iar \nnoi,  cetățenii  săi,  avem  datoria  să  o  păstrăm  și  să  contribuim  la \ndezvoltarea ei. Avem datoria morală să o apărăm, ca să nu cadă pradă \ncelor ce vor să o distrugă, deși susțin altceva. \nÎnsă  toate  acestea  nu  înseamnă  că  nu  ne  putem  strădui  să \nîmbunătățim Uniunea noastră. Și noi, cetățenii europeni, ne dorim o \nUniune  Europeană  tot  mai  perfectă,  mai  apropiată  de  cetățeni,  și, \nsigur, mai implicată în viața noastră cotidiană. \nRomânia, prin obligațiile asumate odată cu aderarea la UE \nacum  15  ani,  își  propune  să  contribuie  la  consolidarea  acestei \nconstrucții  europene  și  să  contribuie  la  protejarea  ei  în  fața  tuturor \npericolelor  ce  apar  pe  parcurs.  O  putem  face  noi,  cetățenii,  noi, \ndecidenții, și o putem face noi, cetățenii europeni. \n                                                                                             56                                                                                          \n     \nVă mulțumesc, stimați colegi, pentru atenție. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  Grupului  parlamentar  al  minorităților  naționale, \ndomnul deputat Ovidiu Victor Ganț. \nDomnul Ovidiu Victor Ganț: \nVă mulțumesc frumos. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule  ministru pentru Europa și al afacerilor externe al \nRepublicii Franceze,  \nDoamnă, domnilor miniștri, \nDoamnelor și domnilor ambasadori, \nStimați invitați, \nDoamnelor și domnilor senatori și deputați,  \nAm  avut  inițiativa  organizării  acestei  ședințe  festive  de \nsărbătorire a 15 ani de la aderarea României la Uniunea Europeană, \npentru că acest eveniment reprezintă în opinia noastră, a deputaților \ndin Grupul parlamentar al minorităților naționale, un moment crucial \nîn istoria României. El este șansa unică de a reînnoda relația noastră \nde apartenență ca națiune la lumea occidentală, o năzuință istorică, \nmanifestată  permanent,  începând  cu  secolul  al  XIX-lea  în  Țările \nRomâne. Principalii intelectuali și politicieni români ai acelui secol au \n                                                                                             57                                                                                          \n     \nstudiat  la  universități  franceze,  germane,  austriece  sau  italiene, \npromovând  ulterior  în  țară,  în  mod  asiduu,  valorile  civilizației \noccidentale. \nLa  sfârșitul  anilor  ʾ30,  tot  acest  proces  de  integrare  și \ndezvoltare a României ca parte a spațiului de valori europene a fost \ncurmat brusc de instaurarea succesivă a fascismului și comunismului, \ndublată de pierderea unei părți a teritoriului național și impunerea unui \nfel  de  a  gândi  străin  de  orice  tradiție  de  la  noi.  A  fost  o  perioadă \nîntunecată  din  istoria  noastră,  atunci  când  am  avut  parte  doar  de \ndictaturi de tip fascist și comunist, cu tot reculul pe care acestea l-au \nadus în plan uman, social și economic. \nDin  fericire,  național-comunismul  a  luat  sfârșit  datorită \nRevoluției  din  decembrie  1989  și  sacrificiului  pe  care  l-au  făcut \ncetățenii țării noastre atunci, indiferent de apartenența lor etnică sau \nreligioasă, creștini, evrei sau musulmani. \nA urmat o perioadă foarte grea, marcată de crize sociale și \neconomice - mineriade, falimentul economiei socialiste, hiperinflație -\npe care am depășit-o cu greu, dar care s-a terminat prin două realizări \nmajore:  intrarea  în  NATO  și  Uniunea  Europeană.  Au  fost  două \nmomente  de  consens  național,  de  altfel  foarte  rare  în  politica \nromânească. Să reamintim faptul că Tratatul de aderare la Uniunea \nEuropeană  a  fost  ratificat  în  unanimitate  de  către  Parlamentul \nRomâniei.  În  ceea  ce  ne  privește,  am  susținut  activ  demersul,  prin \nrelațiile pe care le avem cu țările membre de care suntem legați prin \nlimbă și cultură. \n                                                                                             58                                                                                          \n     \nAstfel s-a deschis calea spre o democrație de tip occidental și \no dezvoltare economico-socială fără precedent. \nȘi  perioada  de  preaderare,  de  adoptare  a  legislației,  de \npreluare  a  aquis-ului  comunitar  și  de  transformare  instituțională \ntrebuie  amintită  ca  fiind  un  efort  comun  al  tuturor  forțelor  politice \nproeuropene  și  evident  al  Parlamentului  României,  ca  expresie  a \nsuveranității  națiunii  române.  Ne-am  asumat  toate  prevederile  din \ntratatul de aderare, inclusiv ceea ce scrie în art. 148 din Constituția \nRomâniei,  alin.  (2):  „Ca  urmare  a  aderării,  prevederile  tratatelor \nconstitutive  ale  Uniunii  Europene,  precum  și  celelalte  reglementări \ncomunitare  cu  caracter  obligatoriu,  au  prioritate  față  de  dispozițiile \ncontrare  din  legile  interne,  cu  respectarea  prevederilor  actului  de \naderare”.  \nPentru că niciodată aici nu s-au reliefat două aspecte, doresc \nsă  o  fac  eu  astăzi,  pentru  că  le-am  trăit  în  mod  nemijlocit.  Regret \nabsența domnului profesor doctor Vasile Pușcaș, negociatorul șef al \nRomâniei, care a reușit, împreună cu echipa sa, să finalizeze la timp \nnegocierile  de  aderare  în  decembrie  2004  și  doresc  să-i  mulțumesc \npublic pentru această realizare, care a permis semnarea tratatului de \naderare în timp util, pentru respectarea termenului de 1 ianuarie 2007. \nAl  doilea  aspect  pe  care  doresc  să-l  amintesc  este  munca \nechipei  de  observatori  la  Parlamentul  European,  într-un  efort \ntranspartinic, dar și multietnic al delegației noastre. \nA fost o onoare deosebită pentru mine faptul că, desemnat \nfiind de către Grupul parlamentar al minorităților naționale, am făcut \n                                                                                             59                                                                                          \n     \nparte  din  delegație,  alături  de  alți  parlamentari  români,  care  își \ncontinuă și astăzi activitatea parlamentară: doamnele senator Roberta \nAnastase și Gabriela Crețu și domnii senatori Vasile Dîncu și Titus \nCorlățean.  Împreună  am  reușit  să  combatem  prejudecăți  și  să \nschimbăm  opinii  asupra  aderării  țării  noastre,  inclusiv  votul  unor \nîntregi delegații naționale din grupurile noastre politice asupra acestui \nsubiect, de la avizul conform, unde a fost împotrivă, la ultimul raport \nMoscovici,  unde  a  fost  pentru.  Am  convingerea  că  sunt  în \nasentimentul colegilor mei, foști observatori, față de cele afirmate.  \nMomentul  aderării  la  1  ianuarie  2007  a  fost  sărbătorit  la \nBucurești  împreună  cu  ministrul  federal  de  externe  al  Germaniei, \nFrank-Walter Steinmeier, astăzi președinte federal, care asigura la data \nrespectivă  președinția  Consiliului  Uniunii  Europene.  Din  păcate, \nseparat:  într-un  loc  cu  președintele  României,  în  alt  loc  cu  prim-\nministrul de atunci. Un semn de rău augur pentru ce avea să urmeze \natât  în  politica  internă,  cât  și  în  ceea  ce  privește  demersul  politic \neuropean al României. \nPoate că acum, la 15 ani după, vom înțelege ce mare rău îl \nreprezintă permanentele disensiuni și crize politice. \nMă  bucur  să  sărbătorim  astăzi  15  ani  de  la  aderare,  în \nprezența  ministrului  de  externe  al  Franței,  domnul  Jean-Yves  Le \nDrian, într-un arc peste timp simbolic și doresc să-i mulțumesc în mod \ndeosebit  pentru  efortul  de  a  fi  alături  de  noi.  Vedem  în  prezența \nDomniei Sale un nou gest de prietenie al Franței față de România.  \nDoamnelor și domnilor, \n                                                                                             60                                                                                          \n     \nReconcilierea  franco-germană  reprezintă  fundamentul \nUniunii  Europene  de  astăzi.  Cred  că  Robert  Schuman  și  Konrad \nAdenauer  ar  fi  mândri  de  cele  realizate,  însă  ar  exprima  și  unele \nnemulțumiri legate de Uniunea Europeană. \nDespre acestea din urmă doresc să vă vorbesc. Am pierdut \nrecent un membru, Marea Britanie, care într-un demers unilateral a \ndecis  să  ne  părăsească  -  lucru  pe  care  îl  regret.  Avem  tot  felul  de \nexcepții și opt out-uri pentru anumiți membri. Nu se respectă întocmai \ntratatele,  birocrația  rămâne  sufocantă,  uneori  există  un  tratament \ndiferențiat aplicat unor state membre sau opinii grav divergente între \nanumite state membre, în chestiunea valorilor fundamentale care stau \nla baza construcției europene. \nDoresc  să  fac  apel  la  solidaritate  și  echitate  în  interiorul \nUniunii  Europene,  foarte  bune  exemple  fiind  lupta  împotriva \npandemiei și finanțarea planurilor naționale de redresare și reziliență \nale statelor membre. \nTotuși, cred că a venit timpul să punem capăt discriminării la \ncare este supusă România, prin neacceptarea în spațiul Schengen, deși \nam  investit  sute  de  milioane  de  euro  în  aplicarea  sistemului  și  în \npofida faptului că din 2011 satisfacem criteriile de aderare. Această \nstare de fapt nu face decât să scadă încrederea cetățenilor români în \nUniunea  Europeană,  afectând  libera  circulație  a  persoanelor  și  a \nbunurilor. \nTotodată  pledăm  ca  pe  baza  unor  rezultate  concrete  – \nsubliniez, pe baza unor rezultate concrete – pe care le va obține țara \n                                                                                             61                                                                                          \n     \nnoastră în perioada următoare să se încheie aplicarea mecanismului de \ncooperare  și  verificare.  În  ceea  ce  ne  privește,  vom  susține  orice \nmăsură legislativă necesară în acest sens. \nSper să ne facem și noi treaba în plan intern și să ducem la \nbun  sfârșit  reformele  anunțate:  modificarea  Constituției,  reforma \nadministrativă,  în  sensul  aplicării  în  mod  real  a  principiului \nsubsidiarității și al unei descentralizări mult clamate în anii din urmă, \ndezvoltarea infrastructurii rutiere și feroviare, a celei din sănătate și \nînvățământ, a digitalizării etc. \nNe  dorim,  totodată,  ca  procesul  de  extindere  al  Uniunii \nEuropene în Balcanii de Vest să fie dinamizat, permițând oamenilor \ndin regiune să se bucure de șansa de a fi cetățeni ai Uniunii Europene, \ndiminuând în același timp influențe externe nefaste asupra regiunii.  \nSperăm că președinția Franței a Consiliului Uniunii Europene \nsă ne ajute în rezolvarea unei părți din aceste probleme, respectiv să \naducă progrese importante la aceste capitole. \nConform unui sondaj recent, încrederea cetățenilor români în \nUniunea Europeană este în continuare la una din cele mai înalte cote \ndin statele membre, iar în ceea ce privește încrederea lor în alte state \nde pe mapamond Germania este pe locul întâi, iar Franța pe locul trei. \nDoamnelor și domnilor, \nÎn concluzie, avem convingerea că apartenența României la \nUniunea Europeană este garanția pentru noi de a beneficia de pace, \ndemocrație  și  bunăstare  și  deci  Grupul  parlamentar  al  minorităților \n                                                                                             62                                                                                          \n     \nnaționale  va  continua  să  susțină  necondiționat  demersurile \nproeuropene ale României. \nVă mulțumesc frumos pentru atenție. (Aplauze.) \nDomnul Florin-Vasile Cîțu: \nMulțumim, domnule deputat. \nTot  din  partea  Grupului  parlamentar  al  minorităților \nnaționale, domnul Silviu Vexler.  \nDomnul Silviu Vexler: \nDoamnelor și domnilor, \nAm  învățat  și  am  crezut  întotdeauna  în  faptul  că  Uniunea \nEuropeană este construită pe șase valori fundamentale: respect pentru \ndemnitatea  umană,  libertate,  democrație,  egalitate,  stat  de  drept, \nrespectarea drepturilor omului, inclusiv cele ale minorităților. \nȘi  îmi  aduc  aminte,  în  acest  moment,  înmormântarea \ndoamnei  Simone  Veil,  prima  femeie  președinte  a  Parlamentului \nEuropean,  reprezentând  Franța,  supraviețuitor  al  lagărelor  de  la \nAuschwitz și Bergen-Belsen, și  mai ales un fragment din cuvintele \nspuse de președintele Macron, respectiv că este aici „pentru a exprima \no imensă recunoștință, în numele poporului francez, pentru unul din \ncei mai iubiți copii ai săi”. \nTotuși, în acest moment deosebit, aniversar, și care ar trebui \nsă fie vesel, domnule ministru Le Drian, doamnă ambasador Auer, îmi \ncer scuze și regret că a trebuit să fiți martor la declarațiile mistico-\nreligioase  ale  unui  coleg  care  atunci  când  nu  elogiază  criminali  de \n                                                                                             63                                                                                          \n     \nrăzboi și nu neagă Holocaustul, încearcă să șteargă din viziunea unei \nEurope moderne existența comunităților musulmane și evreiești. \nDomnule  senator  Lavric,  cu  toată  dorința  dumneavoastră, \nregret! \nSuntem aici și vom continua să fim aici, cu aceeași demnitate \ncu  care  am  contribuit  întotdeauna  la  construirea  și  modernizarea \nUniunii Europene. \nÎmi cer scuze pentru această intervenție! \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  deputaților  și  senatorilor  neafiliați,  doamna \nsenator Diana Șoșoacă. (Rumoare.) \nDoamna Diana Iovanovici-Șoșoacă: \nVă  mulțumesc.  (Este  îmbrăcată  în  ie  și  poartă  drapelul \nRomâniei pe umeri.) \nNu  credeam  că  arborarea  steagului  României  vă  va  stârni \natâtea  râsete!  Este  rușinos,  dar  ce  poți  să  îi  ceri  unui  astfel  de \nParlament?! \nMi  s-a  părut  inoportună  intervenția  domnului  Vexler,  în \ncondițiile în care nici măcar nu i s-a pronunțat numele! Mă fac și eu \navocatul domnului Lavric, pro bono, de data asta! \n                                                                                             64                                                                                          \n     \nSuntem la o aniversare de 15 ani și am auzit aici discursuri \ncare  mi-au  adus  aminte  de  Congresul  al  XIV-lea  al  Partidului \nComunist Român. \nMă așteptam la ceva mai mult din partea dumneavoastră, mai \nales că unii aveți vreo trei-patru legislaturi pe aici, deci ați putea cel \npuțin să învățați să nu mai citiți de pe hârtie, ci să și aveți un pic de \ninspirație pentru a purta discursuri. \nNu am auzi însă... elogii, bunăstare, deci trăim într-adevăr în \nlumi paralele. \nPoporul român trăiește într-o lume pe care dumneavoastră nu \no vedeți. Uniunea Europeană s-a format - și era bine cum s-a format - \npentru a avea o dezvoltare economică bună, să existe bunăstare, pentru \na concura Statele Unite ale Americii. Din păcate, după 15 ani în care \nni se spune că suntem parteneri egali ai statelor Uniunii Europene, nu \navem acces în Schengen. În schimb, avem firme austriece care ne-au \npreluat cam tot ce înseamnă petrol, gaz, bogății, avem firme franceze \ncare ne-au luat alte bogății, avem firme italiene care ne-au luat alte \nbogății. Nu e prost cine le ia, e prost cine le dă! În toți acești 15 ani, \nRomânia a pierdut cel mai mult. Da, într-adevăr, avem posibilitatea să \nne plimbăm în afara granițelor țării, dar, - ce să vezi?! - avem peste 10 \nmilioane de români în afara granițelor țării. Suntem țara cu cea mai \nmare migrație pe timp de pace, iar românii noștri sunt discriminați în \nUniunea Europeană! Nu am văzut ambasadele României că se luptă \npentru români și n-am văzut nici UE că se luptă pentru români, care \nsunt cetățeni egali în drepturi cu ceilalți cetățeni ai statelor europene. \n                                                                                             65                                                                                          \n     \nMai mult decât atât, în ultimii doi ani suntem siderați, mai \nales noi, juriștii, să vedem cum drepturile și libertățile fundamentale, \natât  din  Carta  drepturilor  omului,  dar  și  din  Carta  europeană  a \ndrepturilor  fundamentale  ale  Uniunii  Europene,  sunt  încălcate  cu \nobstinație! Se încalcă orice drept, în numele unui interes colectiv s-au \nanulat drepturile personale, ceea ce nu poate fi admis, pentru că asta \nfăceau comuniștii. \nNe-am  întors  în  timp,  iar  Uniunea  Europeană,  dacă  nu  se \ntrezește, va rămâne fără foarte multe state pentru că, îmi pare rău să o \nspun, nu că o doresc eu, eu încă mai cred că Uniunea Europeană poate \nsă se trezească și să revină la ceea ce a început. Dar 60% din români \nîși doresc ROExit. Atenție foarte mare! Și aveți grijă că anul acesta, \ndoamnelor  de  la  PNL  care  doriți  să  fiți  judecător  la  Curtea \nConstituțională și trageți sfori pentru acest lucru, pentru că vi s-a cerut \nsă anulați Constituția României în favoarea dreptului european. Așa \nceva... îi spun Uniunii Europene: „Pe aici nu se trece!”. Constituția \nRomâniei este cea mai de preț lege. În Constituție se află drepturi și \nlibertăți fundamentale europene. Respectăm dreptul european - dreptul \neuropean  poate  fi  cel  mult  complementar  -,  dar  nu  să  fie  superior \nConstituției României! \nMai mult decât atât, ...(Vociferări.) \nLăsați,  doamnă,  că  n-o  să  vă  aleagă  nimeni  la  Curtea \nConstituțională! \nMai mult decât atât... \n                                                                                             66                                                                                          \n     \nDoamna  Scântei,  lăsați,  că  știm...  Știți,  cu  milionul  ăla  de \neuro într-un an! \nVreau  să-i  amintesc  Uniunii  Europene  ce  înseamnă  aceste \nmotive de pe o ie românească. (Arată pe ia pe care o poartă.)  \nDa, fă-ți cruce! Poate așa vei deveni creștin, domnule! \nAceste  motive  sunt  milenare.  Aici,  pe  pământul  acesta \nromânesc,  s-au  descoperit  plăcuțele  de  la  Tărtăria,  primul  scris  din \nlume. Nici nu se inventase civilizația sumeriană! (Râsete.) \nAici... \nAșa este! Râdeți! Prostul râde când nu știe! \nPuneți mâna pe carte și citiți, că ați făcut de râs Parlamentul \nRomâniei!  \nPentru  România  steagul  României  este  acesta!  (Arată \ndrapelul.) Alt steag nu există! Pentru acest tricolor s-a murit! Și să-i \nmai  aducem  aminte  Uniunii  Europene  de  cruciadele  creștine,  când \ndomnitorii români stăteau aici de pavăză, astfel încât țările Europei să \nse dezvolte și să-și înalțe catedrale, unde acum ori sunt închise, ori \nsunt baruri și restaurante! \nUniunea Europeană trebuie să se trezească!  \nUitați-vă cum Ursula von der Leyen este într-un dosar penal \npentru contracte cu Pfizer! \nAți adus vaccinarea obligatorie ca unic drept și unică condiție \npentru a trăi! \nDomnul Florin-Vasile Cîțu: \nDoamnă senator, vă rog să vă îndreptați către sfârșit... \n                                                                                             67                                                                                          \n     \nDoamna Diana Iovanovici-Șoșoacă: \nO să mă îndrept către sfârșit, sfârșitul dumneavoastră! \nDomnul Florin-Vasile Cîțu: \nCele 10 milioane de români din străinătate vă mulțumesc. \nDoamna Diana Iovanovici-Șoșoacă: \nȘi voiam să vă mai spun un lucru. Pentru toți cei din Uniunea \nEuropeană care solicitați să ne vaccinăm și nu ne mai lăsați nici să \nrespirăm decât dacă ne vaccinăm: Dumnezeu nu este vaccinat și nu va \nfi niciodată! \nTrăiască România liberă și suverană! (Aplauze.) \nDomnul Florin-Vasile Cîțu: \nDin  partea  Grupului  parlamentar  al  PNL,  doamna  senator \nAlina Gorghiu. \nDoamna Alina-Ștefania Gorghiu: \nBună seara, stimați colegi! \nStimați invitați, \nÎntotdeauna  populismul  are  un  nume!  Dar  vă  asigur  că \nultimele minute vor fi ale unui discurs proeuropean, onest și autentic. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule ministru Le Drian,  \nStimată doamnă ambasador a Republicii Franceze,  \nStimați colegi, \n                                                                                             68                                                                                          \n     \n1 ianuarie 2007 a fost, într-adevăr, un moment de excepție \npentru noi toți și sunt, așa cum spuneau toți colegii mei, 15 ani  de \nUniune Europeană pentru România. \nCa națiune europeană, am aderat la un proiect politic care are \nla bază valori precum demnitatea, statul de drept, libertatea, egalitatea, \ntoleranța și, poate cel mai important dintre toate acestea, respectarea \ndrepturilor omului. Mult mai recent, spiritul Declarației de la Sibiu, \nadoptată în mai 2019, în România, a consfințit ceea ce este Europa de \nastăzi - o uniune a valorilor și a libertăților. \nStimați colegi senatori,  \nStimați colegi deputați, \nRezultatele  la  care  au  ajuns  statele  membre  ale  Uniunii \nEuropene, datorită integrării europene, vorbesc de la sine. Și pentru \nRomânia acest lucru a însemnat o creștere de aproape trei ori a PIB-\nului României, o creștere de patru ori a PIB-ului pe cap de locuitor, \nam beneficiat de fonduri europene pentru dezvoltare cu peste 46 de \nmiliarde  de  euro  mai  mult  decât  a  contribuit  România  la  bugetul \nUniunii, iar expresia „din fonduri europene” aduce multă mândrie și \ncertifică un lucru necesar și bine făcut. \nA fi european înseamnă însă multe lucruri, unele extrem de \nsimple, unele însă ceva mai complicate și provocatoare. \nCertificatul verde este un proiect european. \nDrepturile minorităților, de orice fel ar fi aceste minorități, și \ntoleranța, sunt valori europene. \nLa fel și respingerea discriminării și a excluziunii sociale. \n                                                                                             69                                                                                          \n     \nRespectarea  principiului  supremației  dreptului  european  în \ndomeniile stabilite prin tratate și cedarea de suveranitate, da, sunt, de \nasemenea,  principii  de  bază  ale  ideii  unității  europene.  La  fel  și \nrespectarea deplină a deciziilor Curții de Justiție a Uniunii Europene. \nNu poți, stimați colegi, să fii astăzi european o zi și a doua zi \nsă-ți  dai  haina  jos,  deși  mai  vedem  lucrul  acesta  în  discursuri  din \npricina populismului. Și atunci, în loc de oameni politici de stat, în loc \nde oameni politici înțelepți, vizionari, vezi lideri populiști care se bat \ncu  pumnul  în  piept,  nu  doar  în  România,  riscând  destrămarea \nproiectului european.  \nAcum, când lumea întreagă se confruntă cu noi și noi crize de \nsănătate,  economice,  ecologice,  tensiuni  geopolitice,  România  vă \nasigur că va contribui din plin la proiectul viitorului Europei.  \nVom  avea  o  Uniune  mai  puternică,  mai  rezilientă,  mai \nconvergentă, mai solidară. Și când vorbim de viitor trebuie să știm \nlimpede că avem ca stat european și obligații, dar avem și drepturi. \nSunt speranțe puse în 2007 și unele dintre ele încă nematerializate.  \nVorbea colegul nostru de la UDMR despre aderarea la spațiul \nSchengen. \nDa, este un drept al României, îndeplinim de mult timp toate \ncriteriile și condițiile tehnice și îi rugăm pe partenerii europeni să țină \ncont de acest lucru și să ne sprijine în acest demers al României.  \nȘi adoptarea monedei euro este un alt proiect pentru care ne \npregătim și probabil că o să ne pregătim mai serios de acum încolo. \n                                                                                             70                                                                                          \n     \nDeși  în  acești  15  ani  au  existat  foarte  multe  provocări, \nRomânia rămâne în continuare, în ciuda celor pe care le-ați auzit mai \ndevreme, una dintre cele mai favorabile țări pentru construcția Uniunii \nEuropene. \nUn  sondaj  recent,  de  acum  două  zile,  arată  că  peste  75% \ndintre români susțin în continuare proiectul european. \nDa,  e  îmbucurător  că  noi,  românii,  credem  în  această \nconstrucție,  iar  eu,  ca  un  cetățean  proeuropean  convins,  cred  că  și \nEuropa își va onora la rândul său toate obligațiile față de România. \nVă mulțumesc, stimați colegi, pentru această oportunitate. \nMulțumesc, domnule ministru, Excelență, pentru îngăduință. \nO seară plăcută! (Aplauze.) \nDomnul Florin-Vasile Cîțu: \nMulțumim, doamnă senator. \nDoamnelor și domnilor,  \nAm încheiat intervențiile. \nMulțumindu-vă pentru participare, vă rog să-mi permiteți să \ndeclar închisă ședința solemnă – așa se voia – comună a Senatului și \nCamerei Deputaților. \nVă mulțumesc.  \n \nȘedința s-a încheiat la ora 19.43. \n \n \n \n "
    },
    "18": {
        "start_text": "Voci din sală:",
        "start_index": -1,
        "end_text": "Domnul Florin-Vasile Cîțu:",
        "end_index": -1,
        "text": "                                                                             1                                                                                          \n     \n02 februarie 2022 – ședință comună \n \n \nS U M A R \n \n1.  Alocuţiuni consacrate aniversării a 15 ani de  2. \nla aderarea României la Uniunea Europeană. \n \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \nS T E N O G R A M A \nședinței solemne comune \n a Camerei Deputaților și Senatului \nconsacrată aniversării a 15 ani \nde la aderarea României la Uniunea Europeană. \n \nȘedința a început la ora 17.37. \nLucrările şedinţei au fost conduse de domnul senator Florin-\nVasile Cîțu, președintele Senatului, asistat de domnul deputat Andrei-\nRăzvan Lupu, secretar al Camerei Deputaților, și de domnul senator \nIon-Narcis Mircescu, secretar al Senatului.  \nDin  prezidiu  a  făcut  parte  și  domnul  deputat  Ion-Marcel \nCiolacu, preşedintele Camerei Deputaţilor. \nDomnul Florin-Vasile Cîțu: \nStimați colegi, \nVă rog să luați loc, să începem. \nDomnule președinte al Camerei Deputaților, \nDomnule prim-ministru, \nDomnule  Jean-Yves  Le  Drian,  ministrul  pentru  Europa  și \nafaceri externe al Republicii Franceze, \nDistinși reprezentanți ai cultelor religioase, \nDoamnelor și domnilor senatori și deputați, \nDoamnelor şi domnilor miniștri, \n                                                                                             3                                                                                          \n     \nExcelențele  Voastre,  doamnelor  și  domnilor  ambasadori, \nreprezentanți ai misiunilor diplomatice, \nStimați invitați, \nOnorată asistență, \nVă  rog  să-mi  permiteţi  să  declar  deschisă  şedinţa  solemnă \ncomună  de  astăzi,  a  Senatului  și  Camerei  Deputaților,  dedicată \naniversării a 15 ani de la aderarea României la Uniunea Europeană. \nDoamnelor şi domnilor, \nVă  invit  să  ascultăm  Imnul  naţional  al  României  și  Imnul \nUniunii Europene! \n(Se intonează Imnul naţional „Deşteaptă-te, române!”. \nSe intonează Imnul Uniunii Europene.) \nDoamnelor și domnilor senatori și deputați, \nOnorați invitați, \nÎl  invit  la  tribună  pe  Excelența  Sa,  domnul  Jean-Yves  Le \nDrian,  ministrul  pentru  Europa  și  afaceri  externe  al  Republicii \nFranceze. \nDomnul  Jean-Yves  Le  Drian  (ministrul  pentru  Europa  și \nafaceri externe al Republicii Franceze): \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDoamnelor și domnilor miniștri, \nDoamnelor și domnilor deputați și senatori, \n15 ani după aderarea României la Uniunea Europeană. \n                                                                                             4                                                                                          \n     \nSunt  deosebit  de  fericit  să  fiu  astăzi  la  București  pentru  a \nsărbători împreună cu dumneavoastră acest eveniment care a fost un \nprogres pentru toți europenii, pentru că de 15 ani încoace Uniunea \nnoastră  este  mai  puternică  și  mai  completă  pentru  că  și \ndumneavoastră, România, faceți parte din ea. \nȘi nu spun acest lucru numai în numele prieteniei care unește \nnațiunile  noastre,  o  prietenie  înrădăcinată  în  istoria  culturală, \nintelectuală și politică pe care o împărtășim împreună. Prietenie care \nne amintește de tinerețea petrecută la Paris a părinților fondatori ai \nRomâniei  moderne  –  Alexandru  Ioan  Cuza,  Vasile  Alecsandri  sau \nchiar și Brătianu, familia Brătianu, tată și fiu. O prietenie care ni se \namintește de fiecare dată când pronunțăm numele lui Enescu, Brâncuși \nsau Cioran, care ne-au adus atât de mult cu toții. O prietenie care, \ndupă Revoluția Română, s-a exprimat prin numeroase manifestări de \nsolidaritate, de care eu îmi amintesc încă și acum, păstrez o amintire \nfoarte proaspătă a acestor manifestări. Și o prietenie care adeseori - și \neste o mare onoare pentru noi - se pronunță, se vorbește „en français” \n-  în  franceză,  această  limbă  care  a  fost  o  limbă  de  libertate  și  de \ncunoaștere  pentru  tinerii  români  care  au  studiat-o  în  anii  cei  mai \nsumbri  ai  istoriei  dumneavoastră  și  care  astăzi  vă  înscrie  pe  mulți \ndintre  dumneavoastră  într-o  comunitate  de  300  de  milioane  de \nfrancofoni de peste tot în lume. \nSpun acest lucru, de asemenea, pentru că Franța prezidează \nastăzi  Consiliul  Uniunii  Europene,  și  această  responsabilitate  ne \n                                                                                             5                                                                                          \n     \npermite  să  apreciem  atuurile,  avantajele  care  dau  putere  Europei \nnoastre. \nIncontestabil, economia dumneavoastră s-a poziționat treptat \npe sectoare de viitor, și angajarea dumneavoastră în Europa Apărării, \ninclusiv în Sahel, se numără printre toate aceste atuuri ale Europei. \nCând  v-ați  alăturat  Uniunii,  în  2007,  România  și-a  reluat \nlocul  care  îi  corespunde  în  inima  Europei  noastre.  A  fost  un  pas \nsuplimentar pe drumul care v-a permis să dați pagina, să lăsați în urma \ndumneavoastră  mai  multe  decenii  de  dictatură,  penurii  și  regim \narbitrar. A fost, de asemenea, un pas în plus pe drumul care, după un \nsecol de conflicte și despărțiri, ne-a condus împreună la reunificarea \nEuropei noastre. Și, într-adevăr, vorbesc despre reunificare. Am spus \nacest  lucru  la  Praga,  când  comemoram  revoluțiile  din  1989,  ca,  de \nexemplu, cea care a început pentru dumneavoastră la Timișoara, în \nstrigăte de libertate și dreptate. \nȘi  repet  în  fața  dumneavoastră  astăzi  -  decât  să  folosesc \ncuvântul „extindere”, care oarecum ne îndepărtează unii de ceilalți, eu \nprefer termenul „reunificare”, pentru că el ne apropie unii de ceilalți. \nMomentul istoric din 2007, pe care îl sărbătorim astăzi, a fost \npregătit de momentul istoric din 1989, când Europa noastră a putut, în \nsfârșit, să se regăsească pe sine însăși, când în sfârșit am început să \nvindecăm  împreună  această  rană  deschisă  în  1945  în  inima \ncontinentului european deja greu încercat și dezorientat de 3 decenii \nde  tragic  război  civil.  Când,  în  sfârșit,  Cortina  de  Fier  care  ne \n                                                                                             6                                                                                          \n     \ndespărțea  s-a  prăbușit,  s-a  prăbușit  și  noțiunea  total  artificială  de \n„Europa de Est”, care ne despărțea și ea, de asemenea. \nÎntr-adevăr, națiunile noastre sunt diferite, sunt diverse, dar \nnu  a  existat  dintotdeauna  decât  o  singură  Europă,  cea  pe  care \nîmpreună o numim „a noastră”, cea pe care ne-a înapoiat-o anul 1989. \nAceste două drumuri, în realitate, se confundă și nu fac decât \nunul  singur.  Este  calea  pe  care  ne-o  deschidem  noi,  în  calitate  de \neuropeni, înspre un orizont de progres care ne reunește. Un orizont de \nlibertate  și  de  democrație  ordonat  în  funcție  de  principiile \nfundamentale  ale  Uniunii  noastre  -  respectarea  statului  de  drept,  a \ndrepturilor  omului,  a  drepturilor  minorităților,  respectarea  libertății \npresei  și  libertăților  universitare.  Un  orizont  de  progres  social \nîmpărtășit, pentru că concetățenii așteaptă în mod legitim de la Europa \nca ea să fie prosperitatea în serviciul solidarității, în dimensiunea cea \nmai concretă a vieților lor. Și un orizont, de asemenea, de reunificare a \nmemoriilor noastre în toată diversitatea lor, ca să putem regăsi firul \nistoriei  europene  și  pentru  a  putea  scrie  împreună  noi  pagini  din \naceastă istorie. \nAcest orizont comun ne permite să mergem înainte, astăzi, \nîntr-o  lume  plină  de  amenințări  și  de  provocări  legate  de  mediu, \ntehnologice, economice și geopolitice, afirmând această suveranitate \neuropeană care astăzi, în fața noului context internațional, este cea mai \nbună  garanție  a  suveranităților  noastre  naționale,  pe  care  ea  le \nconsolidează fără să le știrbească. \n                                                                                             7                                                                                          \n     \nȚările  care,  cum  a  fost  cazul  în  România,  au  fost  supuse \njugului  funestei  doctrine  Brejnev  știu  că  suveranitatea  nu  poate  fi \nlimitată, ea există sau nu există, și dacă ni se confiscă, atunci trebuie \nsă o recucerim, așa cum ați făcut-o și dumneavoastră. \nÎn schimb, dacă hotărâm cu toții, împreună, putem să-i dăm o \nprelungire colectivă, pentru a o apăra mai bine, adică pentru a apăra \nmai bine capacitatea noastră de a ne face propriile alegeri și să nu ne \nsupunem strategiilor de dependență, de predare, de exploatare și de \ningerință,  care  conturează  astăzi  o  sălbăticire  îngrijorătoare  a  vieții \ninternaționale. \nAfirmând împreună suveranitatea noastră, împreună, cei 27, \nne acordăm mijloacele pentru a rezista acestei schimbări. \nSuveranitatea    europeană  este,  pur  și  simplu,  condiția \nposibilității  exercitării  depline  a  suveranităților  naționale  în  secolul \nXXI.  Acesta  este  sensul  pe  care  dorim  să-l  dăm  celei  de-a  13-a \npreședinții franceze a Consiliului UE, să declinăm, să afirmăm acest \nprincipiu imperativ politic și geopolitic de suveranitate europeană în \ntoate  domeniile,  împreună  cu  dumneavoastră  și  cu  toți  cei  27  de \nparteneri. Acesta este sensul marilor întâlniri pe care le pregătim  – \nSummitul  UE  -  Uniunea  Africană,  Forumul  ministerial  pentru \ncooperare  în  Indo-Pacific  și,  de  asemenea,  Summitul  privind  noul \nmodel european de creștere și, de asemenea, apărarea de către șefii de \nstat și de Guvern a Primei Cărți Albe a Apărării Europene, busola \nnoastră strategică. \n                                                                                             8                                                                                          \n     \nCe mă surprinde, uitându-mă la drumul pe care l-am parcurs \nîmpreună din 2007, este că proiectul nostru european este suficient de \nputernic  pentru  a  fi  atât  ceea  ce  ne  permite  să  vindecăm  rănile \nsecolului XX și, de asemenea, ne permite să intrăm în secolul XXI \nputernici, mulțumită identității noastre. \nȘi, bineînțeles, avem această dublă forță, și de aceea susținem \nperspectiva europeană a Balcanilor de Vest, care are un sens deplin, \navând în vedere trecutul și viitorul. \nPreședintele Macron a repetat acest lucru acum câteva zile, la \nParlamentul European de la Strassbourg - pentru noi, Balcanii de Vest \nîși au locul în Uniunea Europeană. \nIată  de  ce,  sub  președinție  franceză,  vom  organiza,  de \nasemenea, o conferință care va avea ca obiectiv să avansăm împreună \nînspre această nouă etapă a reunificării noastre europene, bazându-ne \nîn  special  pe  principiile  metodologiei  revizuite  a  negocierilor  de \nadeziune. \nIată  de  ce,  din  punctul  meu  de  vedere,  iată  ce  sărbătorim \nastăzi – un progres european. \nDar  actualitatea  ne  amintește  că  acest  imens  progres  se \nlovește astăzi de riscul unei regresiuni majore. \nUnii,  într-adevăr,  ar  vrea  să  ne  tragă  înapoi  înspre  lumea \nstabilită la Ialta, din care curajul și angajamentul dumneavoastră în \nconstrucția  europeană  ne-au  smuls.  Și  nu  vom  putea  accepta  acest \nlucru fără să renunțăm la tot ceea ce am construit împreună și la toate \nperspectivele de viitor pe care le-am adoptat. \n                                                                                             9                                                                                          \n     \nIată de ce, din punctul meu de vedere, una dintre cele mai \nmari provocări, căreia trebuie să-i răspundem astăzi, este să restabilim \no relație de stabilitate și de previzibilitate cu Rusia. Este o provocare \ncare se adresează unei întregi generații, dar este, în același timp, o \nprovocare urgentă, deoarece este din ce în ce mai clar, de mai mulți \nani, și cu atât mai mult astăzi, că vecinul nostru rus a hotărât să se \npoarte ca o putere care cauzează dezechilibre, refuzând să respecte \nmarile principii ale securității europene, pe care, amintesc, sunt fapte, \nRusia acceptase aceste principii, cu noi, la Helsinki, în '75, la Paris, în \n1990.  Ea  încearcă  astăzi  să  impună  o  logică  de  zone  de  influență \nfondată  pe  slăbirea  și  limitarea  suveranității  statelor  limitrofe  și \namenințând  anumiți  aliați  ai  noștri,  ai  NATO  și  parteneri  ai  UE  și \ndesfășurând manevre de ingerință chiar pe teritoriul Uniunii Europene \nși al NATO. \nPentru a găsi un nou echilibru cu vecinul nostru rus trebuie să \nformulăm  principii  cu  aliații  și  partenerii  noștri.  Și  tocmai  aceasta \nfacem. \nDar trebuie, de asemenea, ca noi, europenii, așa cum am început \ndeja să facem, trebuie să articulăm conținutul acestor principii, pentru \ncă această sarcină ne duce la chestiuni care nu afectează pe nimeni atât \nde  mult  ca  pe  noi  -  chestiunea  reunificării  continentului  nostru,  al \ncărui preț l-am amintit, chestiunea securității într-o lume de jocuri de \nputere și de raport de forțe care, în această lume, ia o cotitură înspre \nsălbăticire. Numai aceasta ne permite să rămânem actori ai destinului \nnostru, stăpâni pe destinul nostru, tocmai pentru că suntem uniți. \n                                                                                             10                                                                                          \n     \nȘi întrebarea care ni se pune astăzi este următoarea - cum să \nfacem față împreună? \nDin  punctul  meu  de  vedere,  răspunsul  se  declină  în  trei \npuncte. \nMai întâi, arătând că principiile fundamentale ale organizării \nsecurității  colective  în  Europa  nu  sunt  negociabile.  Mă  gândesc  la \nsuveranitatea  statelor,  care  trebuie  să  fie  pe  deplin  respectată, \ninviolabilitatea  frontierelor  și  integritatea  teritorială  a  statelor, \nlibertatea  pe  care  o  are  fiecare  stat,  să-și  hotărască  alianțele  și \norganizațiile la care dorește să adere și, în plus, la drepturile omului și \nlibertățile fundamentale, a căror aplicare este universală. \nNimic, astăzi, nu ar putea justifica slăbirea acestor principii \ncare se află în centrul, repet, Actului Final al Helsinki și al Cartei de la \nParis,  pe  care  Rusia  le-a  acceptat.  Tocmai  aceste  principii  sunt \namenințate astăzi de către Rusia. \nÎn ceea ce privește Ucraina, vreau să fiu deosebit de clar - \nRusia trebuie să fie conștientă de lovitura pe care și-ar da-o sie însăși \ndacă ar purta un nou atac împotriva acestei țări, pentru că europenii nu \nar accepta acest lucru, ne-am luat cu toții angajamentul solemn și încă \nde pe acum am început să pregătim sancțiunile masive pe care le-am \nadopta, fără să ezităm față de Rusia, dacă se va ajunge până acolo. \nPe  baza  acestor  principii,  responsabilitatea  noastră  este  să \nîncercăm să definim împreună cu Rusia termenii unui dialog exigent \nprivind reglementarea relației noastre de concurență strategică. Acest \ndialog este indispensabil, cu condiția ca el să fie purtat pe baza unei \n                                                                                             11                                                                                          \n     \nordini de zi pe care am hotărât-o noi, împreună, pentru că vedem că \nastăzi, fără reguli, o coabitare cu Rusia este o coabitare instabilă și \npericuloasă. \nPe termen scurt, prioritatea noastră trebuie să fie să căutăm \ncalea unei detensionări. Este efortul căruia ne consacrăm, în cadrul \nformatului Normandia, împreună cu Germania, pentru a obține gesturi \ncare să permită să ajungem la implementarea Acordurilor de la Minsk. \nAceste eforturi au fost reluate la Reuniunea de la Paris, acum câteva \nzile, și se vor continua. \nMai pe larg, de 20 de ani am asistat la distrugerea treptată a \ntuturor regulilor care încadrau concurența strategică, ceea ce ne-a dus \nîn fond la o lume care este cea a anilor '60, adică la o lume unde \ncompetiția militară și strategică riscă să se exprime în stare pură, fără \nnicio regulă, fără nicio constrângere. \nÎntr-adevăr, tratatele care ne legau nu mai există sau nu mai \nsunt în concordață cu realitățile militare contemporane. \nTrebuie, deci, fără să cedăm nimic din respectul pe care îl \ndatorăm  marilor  principii  menționate  adineauri,  trebuie,  deci,  să \nnegociem  regulile  adaptate  provocărilor  actuale,  că  e  vorba  de \narmamentele nucleare strategice, care fac obiectul unui dialog între \nRusia  și  Statele  Unite,  pe  care  și  noi  ne  coordonăm  strâns  cu \nWashingtonul,  sau  că  este  vorba  de  armamentele  convenționale, \nexercițiile militare sau mecanismele de previzibilitate ale activităților \nmilitare. \n                                                                                             12                                                                                          \n     \nÎn cadrul acestui dialog, europenii trebuie să poarte o viziune \nși  poziții  comune,  folosindu-se  de  mecanismele  de  coordonare \nexistente. \nȘi, în sfârșit, având în vedere că ne angajăm în acest dialog \ncu  Rusia  alături  de  aliații  noștri,  dar  și  în  calitate  de  europeni, \nîncercăm să facem să se audă un singur glas european de fiecare dată \ncând este vorba de securitatea europeană, reafirmând, în același timp, \nangajamentul  nostru  deplin  în  cadrul  NATO  și  al  politicii  sale  de \napărare și de descurajare. \nPrima  etapă  a  integrării  României  într-o  comunitate \neuroatlantică  de  solidaritate  și  responsabilitate  a  fost  aderarea  sa  la \nNATO,  în  2004.  Este  mândria  noastră  că  am  contribuit  la  această \nintegrare și, de asemenea, suntem mândri astăzi, în calitate de aliat, \npartener  european  și  țară  prietenă,  să  ne  aflăm  alături  de \ndumneavoastră  în  aceste  vremuri  când  contextul  de  securitate  se \ndegradează  la  frontierele  dumneavoastră,  și  ele  sunt  astăzi  și \nfrontierele noastre. \nAcesta este sensul anunțului făcut de președintele republicii, \nprivind  disponibilitatea  noastră,  să  contribuim  la  noi  măsuri  de \nreasigurare  în  beneficiul  României.  Acest  angajament  se  înscrie  în \ncontinuitatea acțiunii noastre pentru securitatea noastră comună, ca și \nmisiunile de poliție aeriană și în cadrul misiunilor eFP, prezențelor \navansate în Estonia și Lituania pe care Franța le va menține. \nSpun, de asemenea, că intransigența față de principii, atunci \ncând  stabilitatea  și  securitatea  continentului  nostru  se  află  în  joc, \n                                                                                             13                                                                                          \n     \ncăutarea unui dialog exigent cu Rusia, un angajament concret, atât în \nApărarea  Europeană,  cât  și  în  Alianța  Atlantică,  numai  astfel  vom \nputea să afirmăm ceea ce suntem în mod colectiv, adică o mare putere \ncapabilă să-și apere propriile interese și să se facă respectată, o putere \nde  echilibru  și  de  stabilitate  care  își  manifestă  atașamentul  față  de \nreguli. \nIată, dragi prieteni, ceea ce doream să vă spun la această a \n15-a aniversare a aderării României la Uniunea noastră. \nÎn numele istoriei europene care ne-a reunificat, în numele \nviitorului  de  suveranitate  pe  care  îl  putem  construi  împreună  și  în \nnumele  fermității  și  unității  pe  care  o  demonstrăm  astăzi  pentru  a \npăstra aceste cuceriri și pentru a apăra acest orizont, vă mulțumesc. \n(Aplauze.) \nDomnul Ion-Marcel Ciolacu: \nÎl  invit  la  tribună  pe  domnul  Florin  Cîțu,  președintele \nSenatului României. \nDomnul Florin-Vasile Cîțu: \n(Coboară la tribună.) \nDomnule președinte al Camerei Deputaților, \nDomnule prim-ministru, \nDomnule  Jean-Yves  Le  Drian,  ministrul  pentru  Europa  și \nafaceri externe al Republicii Franceze, \nDistinși reprezentanți ai cultelor religioase, \nDoamnelor și domnilor senatori și deputați, \n                                                                                             14                                                                                          \n     \nDoamnelor şi domnilor miniștri, \nExcelențele  Voastre,  doamnelor  și  domnilor  ambasadori  și \nreprezentanți ai misiunilor diplomatice, \nStimați invitați, \nOnorată asistență, \nIntrarea  în  Uniunea  Europeană  este  benefică  pentru  toți \nromânii, dar în același timp necesară, chiar dacă unii dintre noi au alte \nopinii. \nPoate prea des, în ultimii ani, unii politicieni s-au folosit sau \nau promovat negativ aderarea României la Uniunea Europeană. \nTotuși, este o realitate de necontestat faptul că aderarea la \nUniunea Europeană a adus bunăstare, libertate, securitatea României, \ncare  astăzi  este  mai  importantă  decât  oricând,  și  a  românilor, \nindiferent de forma ei, definită de Constituție, alimentară, financiară, \nsocială sau sanitară. \nCele mai mari câștiguri pentru România și români sunt cele 3 \nmari libertăți care nu au existat înainte de aderare – libera circulație a \npersoanelor, a mărfurilor și a capitalurilor. \nDacă ne uităm în jurul României, toate țările au luat o decizie \nimportantă. Noi am luat decizia că suntem o țară europeană. A fost \nprima dată în istoria României când a existat consens transpartinic, \ntoate partidele politice s-au pus de acord cu privire la drumul european \nal țării noastre. \nAceastă aderare a atins și a pătruns toate nivelurile societății \nromânești. \n                                                                                             15                                                                                          \n     \nNivelul politic - România face parte acum din marile familii \npolitice europene. \nTotuși, în România, unii politicieni au tendința să dea vina pe \nUniunea  Europeană  pentru  toate  nerealizările  lor,  pentru  lucruri  ca \ndistrugerea  industriei  și  pentru  faptul  că  nu  se  mai  cumpără  doar \nproduse românești, ci și produse străine. \nAdevărul este exact invers - aderarea la Uniunea Europeană a \ncreat calea pentru ca poporul român să vorbească și să aplice lucruri \nca: standarde internaționale, competență, profesionalism, meritocrație, \nevaluare, piață liberă, cu care am început să ne obișnuim la doar câțiva \nani după aderare. \nPentru mine și pentru Partidul Național Liberal, aderarea la \nUniunea  Europeană  a  constituit  un  prilej  prin  care  fundamentele \nliberale au avut ocazia să se afirme și să demonstreze că fac parte din \npolitica europeană. \nȘi, da, astăzi ia românească este una dintre cele mai apreciate \nproduse românești în Uniunea Europeană, iar Dacia Duster - care, nu \nștiu,  este  o  mașină  românească  făcută  de  o  firmă  franțuzească  sau \ninvers - este în topul preferințelor cumpărătorilor din Franța, Olanda și \nGermania. \nCel mai mare câștig al României și al românilor este că nu ne \nmai  bucurăm  doar  noi  de  produsele  românești  și  le-am  dat  ocazia \ntuturor să se bucure de acestea. \nÎn esență, lucrul important este că Uniunea Europeană ne-a \nadus împreună. Împreună cu marile națiuni cu tradiții din Europa, de \n                                                                                             16                                                                                          \n     \nla egal la egal. Ne-a permis practic să ne întoarcem într-un loc căruia \nRomânia i-a aparținut dintotdeauna. \nEuropa înseamnă că ne apărăm împreună, creștem împreună, \nfacem planuri pentru viitor împreună. \nA  permis  multor  români  care  nu-și  găseau  satisfacția \nprofesională  sau  materială  în  țară  să  o  facă  în  interiorul  familiei \nUniunii Europene, dar ei neuitând niciodată că sunt români. \nTinerii noștri, viitorul nostru, pot astăzi să se formeze și să \nstudieze ușor și liber oriunde în Europa. \nÎn ultimii 15 ani, România a progresat ca națiune europeană, \noportunitățile de muncă, de studiu, de investiții au crescut exponențial. \nDecalajul economic - așa cum s-a văzut și în cel mai recent \nraport al OECD  - și social, în comparație cu țările occidentale,  s-a \nmicșorat.  Am  devenit  o  societate  mai  atractivă  pentru  investitorii \nstrăini  și  pentru  marile  companii  internaționale,  iar  demnitatea, \nlibertatea,  drepturile  individuale  ale  omului  și  egalitatea  au  devenit \nvalori de necontestat. \nRomânia a contribuit în mod constant, prin acțiuni comune, la \nîmbunătățirea mecanismelor de dezvoltare ale UE și la perfecționarea \ninstrumentelor politice stabilite la nivel comunitar. \nPrin unitate și solidaritate, am gestionat una dintre cele mai \ndificile crize sanitare pe care UE le-a traversat încă de la fondarea \nComunității Europene. \nPrin reformele pe care și le-a asumat, România este astăzi un \nactor  european  care  poate  să  asigure  continuitate  în  susținerea \n                                                                                             17                                                                                          \n     \nstabilității și predictibilității sistemului fiscal. Continuă să faciliteze un \ndialog onest și echilibrat cu toți investitorii și să identifice soluții de \ndezvoltare economică pe termen mediu și lung. \nSuntem puternic angajați în asigurarea securității și stabilității \ngranițelor de est, iar evoluția complexă și imprevizibilă a situației din \nproximitatea țării noastre ne determină să ne consolidăm și postura de \nfurnizor important de securitate și stabilitate. \nDe aceea, vă spun foarte clar - viitorul României este strâns \nlegat de viitorul construcției europene. \nEforturile  noastre  trebuie  concentrate  pe  identificarea  unor \ndirecții care să faciliteze creșterea sustenabilă a calității vieții tuturor \ncetățenilor. \nÎn  același  timp,  viziunea  și  acțiunile  noastre  comune  la \nnivelul UE trebuie să fie calibrate schimbărilor ample care se produc \nchiar acum, sub ochii noștri, la nivel regional și european. \nPentru  mine  și  pentru  Partidul  Național  Liberal,  Uniunea \nEuropeană este singura opțiune. \nVă mulțumesc. (Aplauze.) \n(Revine la prezidiu.) \nÎl invit la tribună pe Excelența Sa, domnul Marcel Ciolacu, \npreședintele Camerei Deputaților. (Râsete. Aplauze. Vociferări.) \nDomnul Ion-Marcel Ciolacu: \nDomnule ministru pentru Europa și afaceri externe al Franței, \nExcelența Voastră, domnule președinte al Senatului,  \nDomnule prim-ministru,  \n                                                                                             18                                                                                          \n     \nDoamnelor și domnilor miniștri, \nStimați reprezentanți ai cultelor religioase, \nDoamnelor și domnilor europarlamentari,  \nStimați reprezentanți ai Corpului Diplomatic, \nDistinși invitați, \nDomnule prim-ministru Adrian Năstase,  \nDomnule prim-ministru Călin Popescu-Tăriceanu, (Aplauze.) \nCu mare bucurie vă urez un călduros bine ați venit la ședința \nsolemnă comună pentru aniversarea a 15 ani de la aderarea României \nla Uniunea Europeană! \nÎncă de la apariția statului român modern, poporul român a \nîmbrățișat, cu entuziasm și pasiune, cultura occidentală și, în special, \npe cea franceză.  \nÎn perioada pașoptiștilor, în cea a regalității, în timpul și între \ncele  două  Războaie  Mondiale,  alegerea  românilor  a  fost  mereu \nEuropa.  \nDupă o îndepărtare forțată în anii comunismului, anul 1989 a \nînsemnat  reafirmarea,  cu  toată  puterea  și  determinarea  unui  popor \ndornic de libertate, apartenenței la proiectul european.  \nA  urmat  un  drum  lung,  marcat  de  numeroase  decizii  și \nreforme dificile, dar care a culminat, în anul 2007, cu unul dintre cele \nmai  semnificative  momente  ale  istoriei  noastre  recente,  aderarea  la \nUniunea Europeană. Acel moment a fost o mare victorie a României, \ndar, în egală măsură, și o victorie a Europei.  \n                                                                                             19                                                                                          \n     \nÎn contextul prezenței la București a domnului ministru Le \nDrian, aș dori să remarc faptul că țara Domniei Sale a fost, în istorie, \nunul dintre marii susținători ai României. \nDe aceea, domnule ministru, vă mulțumesc pentru gestul de \nmare prietenie de a vă alătura în cadrul acestei ședinței solemne, mai \nales având în vedere agenda dumneavoastră atât de complexă în acest \nsemestru al președinției franceze a Consiliului Uniunii Europene.  \nDistinsă audiență, \nUniunea Europeană este un proiect în continuă dezvoltare, al \ncărei viitor îl conturăm împreună.  \nÎn  vremurile  bune  ne  bucurăm  de  prosperitate,  de  libera \ncirculație, de oportunitatea de a avea studii și cariere paneuropene, iar \nîn vremurile grele ne bucurăm de protecția și solidaritatea europeană.  \nMecanismul  european  de  redresare  și  reziliență,  și  din \nperspectiva României, PNRR, reprezintă o șansă extraordinară pentru \nalinierea economiei noastre la cele mai moderne standarde.  \nAcum traversăm un context geopolitic extrem de complicat. \nMai întâi criza pandemică, la care se adaugă evoluțiile deosebit de \nîngrijorătoare de la frontiera de est. \nDupă cum știți, România este un partener de încredere atât \ndin punct de vedere militar și al prezenței sale în NATO, cât și din \npostura de gardian al frontierelor externe ale Uniunii Europene, prin \nparticiparea la misiunile Frontex.  \nSuntem convinși că o vecinătate sigură, cu țări prospere și \nstabile, reprezintă cea mai bună cale spre propria pace.  \n                                                                                             20                                                                                          \n     \nSalut,  cu  acest  prilej,  acțiunile  care  vizează  avansarea \nparcursului european al statelor din Balcanii de Vest și intensificarea \ndialogului cu statele Parteneriatului Estic.  \nStimați oaspeți,  \nNe  aflăm  în  Anul  european  al  tineretului,  un  moment  de \nrecunoaștere  a  provocărilor  pe  care  le-au  avut  tinerii  pe  perioada \npandemiei. \nEste  un  moment  cu  atât  mai  bun  să  ne  amintim  că  tinerii \nnoștri  sunt  cei  care  vor  trăi  în  lumea  pe  care  noi  o  construim.  Ei \ntrebuie să se regăsească atât în valorile generoase care au condus la \ncrearea Uniunii, cât și în deciziile cele mai concrete care vor avea un \nimpact direct asupra vieții lor de zi cu zi.  \nLa  15  ani  de  la  aderarea  României  la  Uniunea  Europeană \navem nevoie de un nou pact politic, precum momentul Snagov, care să \ndea direcție României în Uniunea Europeană în perioada următoare – \no  nouă  agendă  europeană  pentru  țara  noastră,  care  să  asigure \ndezvoltarea României și folosirea oportunităților disponibile la nivel \neuropean în interesul românilor. \nDe  aceea,  închei  acest  discurs  cu  gândul  că  trebuie  să  le \noferim tinerilor noștri tot sprijinul de care au nevoie, pentru ca și ei să \nlupte la rândul lor pentru visul Europei unite.  \nVă mulțumesc. (Aplauze.) \nDomnul Florin-Vasile Cîțu: \nMulțumim. \n                                                                                             21                                                                                          \n     \nÎl invit la tribună pe Excelența Sa, domnul Nicolae  Ciucă, \nprim-ministrul României. \nDomnul Nicolae Ionel Ciucă (prim-ministrul României): \nDomnule președinte al Camerei Deputaților,  \nDomnule președinte al Senatului României, \nDomnule ministru Le Drian,  \nDistinși membri ai Parlamentului României, \nDistinși membri ai Guvernului, \nDistinși reprezentanți ai cultelor religioase, \nStimați membri ai Corpului diplomatic acreditat la București, \nDoamnelor și domnilor, \nȘedința solemnă de astăzi este un moment important de bilanț \nși perspectivă. Cei 15 ani de la  aderarea României au echivalat cu \ntransformări  semnificative  în  beneficiul  cetățenilor  noștri.  De \nasemenea,  a  fost  o  perioadă  în  care  am  înțeles  importanța  și  am \nsusținut o Uniune Europeană puternică, solidară, coezivă. România și-\na  dorit  să  intre  în  Uniune  și  a  fost  primită  ca  urmare  a  voinței \nromânilor  care  și-au  dorit  democrație,  libertate,  economie  de  piață \natunci  când  au  ieșit  în  stradă  pentru  a  răsturna  regimul  totalitar \ncomunist. \nUniunea Europeană se află astăzi într-un moment definitoriu \nal  existenței  sale,  dacă  privim  experiența  recentă  determinată  de \npandemia de COVID-19 sau ambițiile legate de tranziția ecologică și \ndigitală. Aș putea spune că este un moment important nu doar pentru \nrelansarea  proiectului  european  după  dificultățile  generate  de  criza \n                                                                                             22                                                                                          \n     \nsanitară,  ci  și  un  context  de  turnură  către  ceea  ce  va  trebui  să  fie \nEuropa  viitorului  -  conectată,  ecologică,  inovatoare.  Sunt  profund \nconvins  că  acest  semestru  al  Președinției  franceze  a  Consiliului \nUniunii  Europene  va  contribui  la  consolidarea  inițiativelor  noastre \ncomune  necesare  creșterii  rezilienței  Uniunii  Europene  și  pregătirii \nacesteia pentru economia viitorului. \nAnul acesta a debutat cu o serie de evoluții îngrijorătoare în \nvecinătatea Uniunii Europene. Suntem martorii unui narativ pe care îl \ncredeam o manifestare a secolelor trecute: sfere de influență, negarea \ndreptului suveran al statelor de a-și alege alianțele din care doresc să \nfacă parte. Aceste atitudini, declarații și posturi de forță ne confirmă, o \ndată în plus, două lucruri.  \nÎn  primul  rând,  stabilitatea,  prosperitatea  și  securitatea \nRomâniei  sunt  garantate  prin  apartenența  noastră  la  Uniunea \nEuropeană și la NATO.  \nÎn  al  doilea  rând,  unitatea  și  solidaritatea  europeană  și \ntransatlantică  sunt  unica  opțiune  viabilă  pentru  a  putea  gestiona \neficient  provocările  și  a  valorifica  oportunitățile.  Uniunea  și \nparteneriatele sunt răspunsul! \nUniunea Europeană a fost o opțiune fără echivoc a cetățenilor \nromâni, confirmată prin orientarea proeuropeană constantă a opiniei \npublice. Înainte de aderarea la UE, această opțiune europeană reflecta \ndorința românilor de a fi parte a spațiului de valori și prosperitate al \nUniunii. După aderare, europenismul României  a fost consolidat de \n                                                                                             23                                                                                          \n     \nexperimentarea  directă  de  către  cetățeni  a  beneficiilor  concrete  ale \napartenenței la Uniunea Europeană. \nExpertiza  și  finanțarea  europeană  și-au  pus  indisolubil \namprenta în aproape toate domeniile economice, fie că vorbim despre \nproiecte  de  reabilitare  și  infrastructură  la  nivel  local  sau  regional, \ndespre susținerea dezvoltării și modernizării agriculturii românești sau \ndespre  participarea  la  proiecte  de  cercetare.  Mai  mult  decât  atât, \nmilioane de români lucrează, învață ori își petrec vacanțele în alte țări \ndin  Uniunea  Europeană.  Majoritatea  exporturilor  românești  sunt \noperate  de  către  state  membre  ale  Uniunii  Europene.  Piața  Unică \nEuropeană  este  deschisă  antreprenorilor  români  care  beneficiază  de \nacces liber și sprijin acordat prin finanțările europene. Tinerii români \nparticipă intens în schimburile universitare finanțate prin programele \nErasmus. \nDupă aderarea la Uniunea Europeană, Produsul Intern Brut al \nRomâniei s-a triplat: 2006 - 342,7 miliarde lei; 2021 - 1.190 miliarde \nlei, iar PIB-ul pe cap de locuitor a devenit de aproape patru ori mai \nmare: 2006 - 16.170 lei; 2021 - 61.368 lei. \nÎn calitatea sa de membru al Uniunii Europene, România nu \neste  numai  beneficiar  al  prosperității  economice  generate  de  cadrul \neuropean,  ci  are  astăzi  șansa  de  a  contribui  direct  la  conturarea \npoliticilor europene și la construcția unui viitor al Uniunii.  \nDezbaterile  în  desfășurare  din  cadrul  Conferinței  privind \nviitorul Europei ne confirmă că cetățenii români, la fel ca majoritatea \n                                                                                             24                                                                                          \n     \ncetățenilor  europeni,  doresc  mai  multă  Europă  și  mai  multă \nconvergență în dezvoltarea sa. \nUnitatea  în  protejarea  valorilor  europene,  în  promovarea \nelementelor  fundamentale  ale  democrației  și  statului  de  drept  în \nUniune  și  în  vecinătatea  acesteia  este  esențială  pentru  a  răspunde \nașteptărilor cetățenilor. De asemenea, obiectivele vizând o Uniune mai \nputernică  pot  fi  atinse  doar  prin  manifestarea  unei  veritabile \nsolidarități și unități europene. \nDoamnelor și domnilor, \nLa 15 ani de la aderarea la Uniunea Europeană, avem o nouă \nperspectivă  determinantă  pentru  viitorul  României.  Avem \noportunitatea  de  a  recupera  în  dezvoltarea  de  infrastructură  care  să \nasigure conectarea fizică a României la rețelele de transport europene. \nAvem șansa unor progrese importante în sfera digitalizării, a educației \nși  pentru  oferirea  unor  servicii  de  sănătate  de  calitate.  Avem  și \nposibilitatea  de  a  avansa  către  decarbonizarea  economiei,  prin \ninvestiții  în  tehnologii  cu  emisii  reduse  de  CO .  Într-adevăr,  prin \n2\naceste reforme și investiții, România poate să garanteze o dezvoltare \nincluzivă, de care să beneficieze pe termen mediu și lung toți românii, \nindiferent dacă locuiesc în zonele urbane sau rurale, în oricare parte a \nRomâniei.  În  același  timp,  avem  datoria  să  ne  asigurăm  că  aceste \nschimbări  sunt  implementate  de  o  manieră  echilibrată  și  justă,  cu \nluarea în considerare a realităților și provocărilor cu care se confruntă \nastăzi cetățenii noștri. \n                                                                                             25                                                                                          \n     \nPentru  a  implementa  reforme  și  investiții,  România  va \nbeneficia, în perioada 2021-2027, de aproape 80 de miliarde de euro, \nprin  intermediul  celor  două  mari  instrumente  agreate  la  nivelul \nUniunii Europene: bugetul multianual pe 7 ani și Planul European de \nRedresare. \nTotodată, acțiunea României în plan european va continua să \nfie ghidată de respectul deplin pentru statul de drept, pentru principiile \nși valorile înscrise în Tratatele Uniunii Europene, ca piloni de bază ai \nUniunii, precum și pentru dreptul european, în general. \nParticiparea directă la Uniunea Europeană, în calitatea de stat \nmembru, ne-a reconfirmat și faptul că solidaritatea și unitatea sunt un \nparcurs  cu  dublu  sens.  Prin  exercitarea  Președinției  Consiliului \nUniunii Europene în 2019, România a confirmat că are  maturitatea \nnecesară  de  a  susține,  promova  și  ghida  Uniunea  în  atingerea \nobiectivelor  sale  strategice.  Declarația  de  la  Sibiu  a  reușit,  de \nasemenea,  să  contureze  liniile  strategice  pentru  evoluția  Uniunii, \nconfirmând  ambiția  pentru  a  avansa  proiectul  european.  În  egală \nmăsură,  pregătirea  pentru  aderarea  la  Spațiul  Schengen,  ca  și \nobiectivul  de  integrare  în  Zona  Euro,  sunt  contribuții  directe  la \naprofundarea integrării europene. \nRomânia continuă să rămână angajată în sprijinirea activă a \nobiectivului  de  consolidare  a  Uniunii  Europene.  Aceasta  este  și  o \nașteptare confirmată în cursul dezbaterilor recente la nivel național, în \ncontextul Conferinței privind viitorul Europei, care evidențiază nevoia \nde  unitate  și  convergență  în  Uniunea  Europeană.  Este  imperativ  să \n                                                                                             26                                                                                          \n     \nrăspundem așteptărilor cetățenilor prin inițiative și soluții concrete la \nnivel european. \nAcest lucru mă determină să reamintesc aprecierile europene \nale lui Robert Schuman, părintele fondator al Europei unite și ministru \nde  externe  al  Republicii  Franceze:  „Lecțiile  dure  de  istorie  m-au \nînvățat  să  mă  feresc  de  improvizațiile  pripite,  de  proiectele  prea \nambițioase, dar m-au învățat și că, atunci când o judecată obiectivă, \nmatură,  bazată  pe  realitatea  faptelor  și  a  interesului  superior  al \noamenilor  ne  conduce  la  inițiative  noi,  chiar  revoluționare,  este \nimportant  –  chiar  dacă  acestea  contravin  obiceiurilor  consacrate, \nantagonismelor seculare și vechilor rutine – să rămânem fermi și să \nperseverăm”. \nDoamnelor și domnilor, \nForța Uniunii Europene și a României, ca stat membru, este \ndeterminată  și  de  capacitatea  sa  de  a-și  proiecta  valorile  și  de  a \nconsolida  parteneriatele  în  vecinătatea  sa.  Ca  stat  care  valorifică \nexperiența propriei aderări la Uniune, suntem pregătiți să acționăm în \ncontinuare  pentru  a  transmite  mai  departe  valorile  și  principiile \neuropene în vecinătatea noastră, către partenerii noștri care au făcut o \nopțiune  strategică  solidă,  pe  calea  reformelor  și  a  proceselor  de \nmodernizare europeană. \nÎn  egală  măsură,  sunt  convins  că  Uniunea  Europeană  și \nstatele  sale  membre  trebuie  să  continue  să  lucreze  cu  partenerii \nstrategici – state și organizații cu care avem în comun valori și cu care \nîmpărtășim  obiectivul  unei  societăți  echitabile  și  durabile, \n                                                                                             27                                                                                          \n     \nfundamentată  pe  democrație,  drepturile  omului,  stat  de  drept  și \neconomie  de  piață.  Avem  nevoie  de  aceste  parteneriate,  inclusiv \npentru a capacita Uniunea să proiecteze mai departe modelul său de \ndezvoltare, care a generat prosperitate și stabilitate mai mult de 50 de \nani și care continuă să rămână valid. \nÎn concluzie, parcurgem momente istorice din toate punctele \nde  vedere:  tehnologic,  social,  securitar.  Traversăm  provocări  fără \nprecedent, fie că vorbim de pandemie sau de impactul transformărilor \ndigitale. Prezentul necesită o atenție particulară, pentru că ne definește \nviitorul.  În  același  timp,  trebuie  să  învățăm  din  erorile  trecutului \npentru a creiona un viitor mai bun, iar Uniunea Europeană are forța \nintrinsecă de a asigura o perspectivă de creștere și stabilitate pentru \ngenerațiile  viitoare.  Pentru  aceasta  avem  nevoie  de  aportul  tuturor \nstatelor membre ale Uniunii Europene, de unitate și de solidaritate. \nÎnsă, mai cu seamă, este nevoie de păstrarea valorilor democratice ale \nUniunii, care sunt fundamentul păcii, securității și prosperității noastre \ncomune.  Acest  lucru  nu  trebuie  uitat.  Valorile  Uniunii  trebuie  să \nreprezinte  punctul  de  gravitație  al  acțiunilor  noastre  prezente  și \nviitoare. \nAș dori să închei acest mesaj cu reflecția unui mare promotor \nromân al unității europene. Politicianul și diplomatul Grigore Gafencu \nscria în jurnalul său din 1941-1943, la un moment de mare răscruce \npentru continentul nostru: „Europa e trecutul nostru; ea trebuie să fie \nși viitorul. Ea cuprinde o idee de unitate, după cum cuprinde o idee de \ndiversitate și de echilibru”.  \n                                                                                             28                                                                                          \n     \nVă mulțumesc. (Aplauze.) \nDomnul Florin-Vasile Cîțu: \nMulțumesc, domnule prim-ministru. \nDoamnelor și domnilor senatori și deputați, \nOnorați invitați, \nPotrivit celor convenite, în această ședință solemnă vor avea \nintervenții reprezentanți ai grupurilor parlamentare reunite, în limita a \n10  minute  pentru  fiecare  grup  parlamentar,  iar  deputaților  și \nsenatorilor  neafiliați  li  se  alocă  3  minute,  cu  o  singură  intervenție \nprintr-un reprezentant comun. \nDau  cuvântul,  din  partea  Grupului  parlamentar  al  PSD, \ndomnului senator Angel Tîlvăr. \nDomnul Angel Tîlvăr: \nVă mulțumesc.  \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDoamnelor și domnilor senatori și deputați, \nDomnule ministru pentru Europa și afaceri externe,  \nDomnilor miniștri,  \nStimați reprezentanți ai cultelor religioase,  \nDoamnelor și domnilor europarlamentari, \nStimați reprezentanți ai Corpului diplomatic,  \nDistinși invitați, \n                                                                                             29                                                                                          \n     \nMarcăm astăzi unul dintre cele  mai importante evenimente \ndin  istoria  României,  eveniment  care  a  produs  schimbări  ample  la \nnivelul  societății  românești,  în  ansamblu,  dar  mai  ales  la  nivelul \nfiecăruia dintre noi, aderarea la Uniunea Europeană. \nOpțiunea  firească  de  a  se  îndrepta  spre  Occident,  afirmată \nîncă din 1989, se bazează pe dorința poporului român de a construi o \ndemocrație funcțională și de a-și asigura prosperitatea. \nProcesul de aderare nu a fost unul ușor. A început în 1993, \ncând a fost semnat acordul de asociere la Uniunea Europeană. \nÎn 1995, România a depus oficial cererea de aderare, iar în \n1999, Consiliul European, la Helsinki, a decis începerea negocierilor \npentru ca, după semnarea Tratatului de aderare, în 2005, România să \ndevină stat membru al Uniunii Europene, la 1 ianuarie 2007. \nAm menționat acest parcurs pentru că el a avut la bază un \nacord  larg  al  clasei  politice  românești,  o  situație  de  convergență, \nexprimând voința românilor. \nDoamnelor și domnilor, \nAderarea României la Uniunea Europeană a fost un obiectiv \nasumat de întreaga clasă politică, a fost o dovadă a responsabilității, a \ncapacității de a coopera și de a acționa unitar în vederea atingerii unui \nobiectiv de interes național. \nAderarea  a  fost  un  pas  important.  El  a  însemnat \nimplementarea  de  reforme  necesare  țării  noastre,  dar,  cred  eu, \nimportant  este  procesul  continuu  al  integrării,  al  recuperării \n                                                                                             30                                                                                          \n     \ndecalajului de dezvoltare, al racordării complete a României la spațiul \neuropean.  \nÎn  acești  15  ani,  România  a  făcut  pași  evidenți  în  această \ndirecție. Poate viteza nu a fost cea dorită, ne-am mai poticnit, am mai \ngreșit,  dar  pașii  înainte  sunt  evidenți.  România  se  află  astăzi  într-o \npoziție mai bună decât acum 15 ani. Sunt multe date care ne trimit la \naceastă afirmație. Dar ceea ce contează însă este ca românii să simtă și \nsă  conștientizeze  evoluția  și  beneficiile  care  vin  ca  urmare  a \napartenenței la Uniunea Europeană. \nAvem de lucru în continuare pentru a reduce decalajele de \ndezvoltare dintre regiuni, atât în interiorul țării, cât și dintre România \nși  alte  țări  membre,  așa  cum  sunt  multe  de  îmbunătățit  în  ceea  ce \nprivește utilizarea instrumentelor financiare europene. \nImpactul  pozitiv  al  aderării  la  Uniune  rămâne  unul \nperceptibil, fie prin proiectele pe care România le implementează, cu \nfinanțare europeană, fie prin beneficiile pe care sistemul de valori și \nlibertăți europene le aduc.  \nTotuși, toți acești ani au dus la modernizarea României, la \nîmbunătățirea capacității instituționale și administrative, la dezvoltarea \neconomică și, nu în ultimul rând, la consolidarea democrației. \nDoamnelor și domnilor, \nProcesul de integrare a însemnat și o participare consistentă \nla  mecanismele  decizionale  europene  și  vreau  să  reamintesc \nexercitarea  de  către  țara  noastră,  pentru  prima  dată,  a  președinției \nrotative  a  Consiliului  Uniunii  Europene,  din  ianuarie  până  în  iunie \n                                                                                             31                                                                                          \n     \n2019. Spun asta pentru că România trebuie să rămână proactivă în \nconturarea agendei europene. \nPentru  că,  după  15  ani,  țara  noastră  are,  cred  eu, \ninstrumentele necesare pentru a deveni inițiator de măsuri și politici de \ndezvoltare economică. \nRomânia are nevoie de Uniunea Europeană, așa cum Uniunea \nEuropeană  are nevoie de România, iar provocările ultimei perioade \ndovedesc  că  viitorul  României  este  strâns  legat  de  viitorul  Uniunii \nEuropene.  \nSper  ca  reflecția  asupra  proiectului  european,  generată  de \nconferința privind viitorul Europei, să ne permită să ne exprimăm în \ndomenii  care  merită  toată  atenția:  schimbări  climatice,  sănătate, \nsecuritate  comună,  transformare  digitală,  democrație,  migrație, \neducație, cultură, tineret, sport și rolul parlamentelor naționale. \nDoamnelor și domnilor,  \nRomânia  este  un  stat  european  responsabil  și  implicat  în \ncontextul în care avem nevoie de o Uniune întărită în interior, dar și în \nplan global, pentru că o Uniune Europeană  puternică este  esențială \npentru  prosperitatea  și  stabilitatea  regională.  Criza  actuală  de \nsecuritate din vecinătate confirmă acest lucru. \nConsider că Uniunea Europeană poate fi  mai puternică, de \naceea  ușa  Uniunii  Europene  trebuie  să  rămână  deschisă  pentru \npartenerii care împărtășesc valorile noastre comune. \nTotodată,  Uniunea  Europeană  are  vocația  de  a  proiecta  în \njurul său stabilitate, democrație, dezvoltare economică și prosperitate. \n                                                                                             32                                                                                          \n     \nLucrurile pe care le-am adus în atenția dumneavoastră cred că \nvorbesc  despre  o  realitate  care  încurajează  susținerea  proiectului \neuropean.  Această  realitate  trebuie  întărită  și  dezvoltată  în \npermanență,  zi  de  zi,  mai  ales  în  contextul  presiunilor  la  care  este \nsupusă în prezent Uniunea Europeană, a tendințelor distructive care-i \namenință unitatea și a încercărilor permanente de destabilizare. \nAlături de NATO sau Parteneriatul Strategic cu Statele Unite \nale Americii, apartenența României la Uniunea Europeană este o șansă \nde dezvoltare, și acest lucru trebuie afirmat și transpus în beneficii \npentru români. \nÎnchei  în  spiritul  dezideratului  exprimat  de  Jean  Monnet: \n„Continuați, continuați! Nu există alt viitor pentru popoarele Europei \ndecât în Uniune”. \nVă mulțumesc foarte mult. (Aplauze.) \nDomnul Florin-Vasile Cîțu: \nMulțumim, domnule senator. \nDin partea Grupurilor parlamentare ale PNL, domnul deputat \nIonuț-Marian Stroe. \nDomnul Ionuț-Marian Stroe: \nDomnule președinte al Senatului, \nDomnule președinte al Camerei Deputaților, \nDomnule prim-ministru Nicolae Ciucă, \nDomnule ministru Jean-Yves Le Drian, \nStimați invitați, \n                                                                                             33                                                                                          \n     \nExcelențele  Dumneavoastră,  doamnelor  și  domnilor \nambasadori, \nDragi colegi din Executiv și din Parlament, \nRomânia este Uniunea Europeană. \n Este o afirmație atât de simplă, dar care, după 15 ani, vedem \nși simțim, în viața de zi cu zi, înseamnă mult mai mult decât ne-am fi \nputut imagina atunci. \nEuropa a fost „acasă” pentru noi, românii, întotdeauna, chiar \ndacă aspirațiile noastre europene s-au împlinit abia în anul 2007. \nTocmai  de  aceea,  în  astfel  de  momente  precum  cel  al \nintegrării, deciziile au venit normal, natural pentru că sunt lucruri care \nne definesc ca nație, pentru că sunt lucruri care ne aparțin, pentru că \nsunt lucruri pe care cu toții ni le-am dorit. \nEuropa este aici, iar progresul României este în acești 15 ani \nevident, chiar dacă sunt - și trebuie să o spunem și să o recunoaștem - \nîncă foarte multe lucruri de făcut. \nFie  că  trăiești  într-un  oraș  modernizat  grație  fondurilor \neuropene, fie că tinerii studiază într-o universitate modernă sau mergi \nla o competiție sportivă, pe unul dintre stadioanele modernizate, fie că \nmergi  pe  o  autostradă,  pe  un  drum  reabilitat,  într-o  stațiune  cu \nobiective turistice realizate din bani europeni, ori într-o comună cu \nșcoli modernizate, în localități unde au fost introduse rețele de apă și \ncanalizare  sau  fie  că  întâlnești  antreprenori  care  au  putut  să  își \ndezvolte afaceri sau să-și instruiască angajații, vei afla atunci că foarte \n                                                                                             34                                                                                          \n     \nmulte  dintre  ele  au  fost  posibile  pentru  că  banii,  proiectele  și \nprogramele europene au funcționat în România. \nChiar și așa, bineînțeles, am fi putut avea o absorbție mult \nmai  mare  și,  cu  siguranță,  rezultatele  ar  fi  putut  fi  sau  ar  fi  putut \ndeveni spectaculoase. \nDin  fericire  pentru  noi,  dragi  colegi,  timpul  nu  este  încă \npierdut. \nLa fel cum vei afla, vorbind cu orice român, că libertatea de a \ncircula, de a călători și - un lucru foarte important - libertatea de a \nmunci în spațiul european, acest drept, au devenit pentru noi, românii, \nnormalități. Ne-am bucurat de ele, beneficiem de ele. \nÎn cei 15 ani de apartenență la Uniunea Europeană, România \ns-a bucurat de cea mai mare ascensiune economică din istoria ei. În \n2006, PIB-ul abia se apropia de 100 de miliarde de euro, iar în 2021 \nam făcut deja un salt de două ori și jumătate, ajungând la un PIB de \n240 de miliarde de euro. \nÎn  veniturile  românilor  vedem  aceeași  creștere.  În  2007, \nsalariul mediu abia atingea 300 de euro. Astăzi, în schimb, am ajuns la \nborna de 600 de euro. \nUniunea Europeană a fost în acești 15 ani un partener generos \nși  corect  cu  țara  noastră.  Am  primit  finanțări  din  partea  Uniunii \nEuropene de aproape 3 ori mai mult decât am contribuit - un plus de \n40 de miliarde de euro. \nPutem să ne uităm, de exemplu, la agricultură, unul dintre \ndomeniile care a avut cel mai mult de câștigat – pe lângă banii din \n                                                                                             35                                                                                          \n     \nproiecte, aproape 11 miliarde de euro au intrat direct în buzunarele \nfermierilor printr-un mecanism simplu și ușor de accesat, subvenția. \nPrin programele adresate tinerilor - Erasmus - zeci de mii de \ntineri din România au reușit să se formeze ca specialiști în universități \nde top din Europa. \nLa început, una dintre cele  mai importante priorități a fost \nreforma  justiției  și  lupta  anti-corupție.  Am  ajuns  astăzi  la  rezultate \npalpabile, chiar dacă sunt încă necesare anumite corecturi și reforme. \nPandemia, dragi colegi, ne-a arătat  și ea cât de importantă \neste solidaritatea europeană în momente de criză. Solidaritate care s-a \ntradus  în  acces  rapid  la  medicamente,  la  echipamente  medicale  și, \nbineînțeles, la vaccin. \nȘi poate cel mai important, privind acum spre viitor, avem \nacces pentru următorii ani la cel mai mare program de finanțare pentru \ndezvoltare - PNRR. \nTrebuie  să  facem  tot  ceea  ce  este  în  puterea  și  pasiunea \nnoastră, bineînțeles, pentru a împlini și a ne împlini noi, românii, în \nEuropa și pentru a deveni o forță, de ce nu? (Aplauze.) \nHai  să  lămurim  puțin  lucrurile...  (Aplauze.  Vociferări.)    - \nnimeni nu ne dă teme pentru a ne... (Aplauze. Vociferări.) \nHai să ne lămurim - nimeni nu ne dă teme în Europa și noi \nsuntem singurii responsabili de reușita noastră. \nRomânia  trebuie  să  aibă  curajul  de  a  deveni  influentă  în \ndeciziile europene, de a-și asuma proiecte ambițioase care să aducă un \nviitor mai sigur, mai bun și mai curat generațiilor viitoare. \n                                                                                             36                                                                                          \n     \nPe  lângă  prioritățile  clare  -  modernizarea  localităților,  a \neconomiei românești - țara trebuie să privească înainte, să investească \nîntr-un viitor sustenabil. \nTranziția  verde,  digitalizarea,  securitatea  energetică  sunt \nsubiecte  care  nu  trebuie  pierdute  din  vedere  și  care  fac  parte, \nbineînțeles, din proiectul nostru de viitor. \nAceastă nouă generație, sută la sută europeană, și cea care a \nreușit acum 15 ani integrarea în Uniune nu pot intra în conflict sau \nîntr-o  competiție,  este  absolut  necesar  să  colaboreze  pentru  că \nRomânia trebuie să fie parte a viitorului secol european. Depinde doar \nde noi. \nLa mulți ani României europene! (Aplauze.) \nDomnul Florin-Vasile Cîțu: \nMulțumesc, domnule deputat. \nDin partea Grupurilor parlamentare ale USR, domnul deputat  \nIlie Dan Barna. \nDomnul Ilie Dan Barna: \nExcelența Voastră, domnule ministru pentru Europa și afaceri \nexterne al Republicii Franceze, \nDomnilor prea excelenți președinți ai Camerei Deputaților și \nSenatului, \n(Râsete. Aplauze.) \nDomnule premier, \nDomnilor miniștri și doamnelor miniștri, \n                                                                                             37                                                                                          \n     \nStimați colegi, \nDragi invitați, \nVă  provoc  astăzi  la  un  exercițiu  de  imaginație  –  să  ne \nînchipuim  cum  ar  fi  fost  România  fără  structurile  europene  și \neuroatlantice. \nVă  invit  să  vă  uitați  la  ce  se  întâmplă  cu  statele  din  jurul \nnostru care au ratat acest tren. \nNiciuna  dintre  țările  din  regiune  care  au  ratat  aderarea  nu \npoate să spună astăzi că a avut o strategie înțeleaptă. Toate aceste țări \nse zbat astăzi în incertitudine și nesiguranță. \nRomânia, din fericire, la momentul acela, nu a ezitat. \nMai corect spus, de fapt, românii nu au ezitat. Pentru că statul \nnostru a tratat adesea integrarea neconvins și neentuziast, mai mult ca \nslogan decât ca angajament ferm. \nȘi, chiar dacă această ședință solemnă e cumva, ca o lecție la \nclasă, în care, având inspecție, fiecare vorbește frumos și politicos, ca \nsă  arătăm  ce  clasă  bună  suntem,  cred  că  o  imagine  realistă  despre \nacești  15  ani  ar  fi,  de  asemenea,  utilă  pentru  România  și  pentru \nEuropa. \nȘi o să punctez câteva lucruri. \nSpun  asta  pentru  că  politicienii  de  rit  vechi,  în  momentul \nintegrării, au înțeles că o lupă uriașă va veni asupra României, care va \nface foarte vizibile și nepotismul și corupția și incompetența. Și, din \nacest moment, în loc să aderăm cu premianții din centrul Europei, în \n                                                                                             38                                                                                          \n     \n2004, am reușit acest lucru alături de Bulgaria, doar în 2007. Dar a \nfost un lucru excelent. \nÎnsă  am  aderat  cu  tinicheaua  MCV  de  coadă.  Pentru  că \nreprezentanții  noștri,  ai  statului  român,  nu  au  fost  în  stare  să  dea \ngaranții că România va avea cu adevărat un stat de drept funcțional. \nAstăzi, astăzi, 15 ani mai târziu, încă suportăm această rușine. \nȘi, mai grav, dacă ne uităm la acțiunile Guvernului nostru, \nvedem că nu sunt semne că vom scăpa prea curând de această tinichea \nși nici de perspectiva de a intra în Schengen nu... ne îngrijorăm. \nInclusiv în această onorată adunare încă mai sunt oameni care \ncred și încearcă să ne convingă că „Secția Specială” de investigare și \nșantajare  a  magistraților  este  ceva  ce  poate  fi  păstrat,  în  ciuda \navertismentelor Comisiei Europene și a Comisiei de la Veneția. \nNu!  Nu,  dragi  colegi  și  invitați!  „Secția  Specială”  nu  face \ndecât  să  prelungească  MCV  și,  odată  cu  el,  imaginea  aceasta \npăcătoasă, dar reală, că în sânul clasei politice românești, inclusiv la \nvârful  ei,  nu  există  nici  voința  și  nici  putința  de  a  consolida  cu \nadevărat statul de drept în România, așa, european, cum îl pretindem. \nDoamnelor și domnilor, \nLa 15 ani de la aderarea la Uniunea Europeană, scopul nostru \nastăzi  ar  fi  trebuit  să  fie  o  integrare  mai  profundă  într-un  bloc \ncomunitar care, ne place sau nu, a început de ani de zile să vorbească \ndespre o Europă cu mai multe viteze. Și, în loc să mărim viteza, părem \ncă dorim cu tot dinadinsul să intrăm în marșarier. Nu e o metaforă, e \npurul adevăr pe care îl trăiesc cetățenii noștri. \n                                                                                             39                                                                                          \n     \nUitați-vă la exemplul cu eforturile de aderare la moneda euro! \nÎn  2016,  îndeplineam  4  din  cele  5  criterii  de  convergență. \nAstăzi, abia mai îndeplinim unul din ele. Iar șansa ca termenul anunțat \nde actualul ministru de finanțe - 2029 - să fie unul real este ridicol de \nmică. \nAproape  toate  Guvernele  care  s-au  succedat  de  la  aderare \nîncoace au preferat să pice în capcana ieftină a scandalurilor ieftine și \nzilnice, a scandalurilor populiste și au abandonat viziunea pe termen \nlung. \nO responsabilitate colectivă - să nu uităm din când în când să \nmai privim și dincolo de ziua de azi - lipsește cu desăvârșire. \nDacă nu ne înțelegem între noi pe aceste obiective importante \nnu rămâne prea multă speranță pentru România. \nV-o  spun  cu  toată  responsabilitatea  că  e  timpul  să  ne \nîntoarcem la obiective majore, să ne definim clar ce proiect de țară are \naceastă  generație.  Pentru  că  dacă  nu  o  facem,  o  să  ne  pierdem  în \ncontinuare inginerii și muncitorii și medicii, care aleg să meargă acolo \nunde Uniunea Europeană chiar funcționează. \nPentru mulți dintre compatrioții noștri - și o știți fiecare foarte \nbine  -  România  e  locul  în  care  se  mimează  reguli.  E  locul  acelui \npârdalnic „Merge și așa!”, țara în care dezastrul  este așteptat să se \nîntâmple. Oamenii, pe bună dreptate, s-au săturat și nu mai îndrăznesc \nsă mai spere. \nPlecarea fiecăruia dintre românii care aleg să trăiască în altă \nparte, indiferent de pregătirea sau aspirațiile lor, este un vot de blam la \n                                                                                             40                                                                                          \n     \nadresa administrațiilor publice - și centrale și locale - și avem astăzi \nmilioane de voturi de blam. \nAminteam  de  proiectul  de  țară.  Da,  aderarea  la  Uniunea \nEuropeană a fost un astfel de proiect reușit. Din păcate, ultimul mare \nproiect reușit. \nApoi,  ni  s-au  prezentat  diverse  propuneri,  pe  care  ne  tot \nchinuim  să  le  transformăm  în  reușite.  „România  Educată”  e  unul \ndintre ele. \nCât de ridicoli putem fi să vorbim de o Românie educată într-\no țară în care plagiatul a devenit aproape un standard! O țară în care \npână și femeia de serviciu trebuie să fie membră de partid ca să-și \npăstreze jobul! Sau la managementul Deltei numim persoane care nu \nau nicio legătură cu domeniul! \nTrebuie să înțelegem că din nou, din nou ni se oferă o mare \nșansă.  Mă  refer  la  PNRR,  la  acest  Plan  Național  de  Redresare  și \nReziliență. La cele 30 de miliarde pentru a avea autostrăzi, spitale, \nșcoli și o modernizare a administrației, care a intrat în secolul XXI cu \ndosar cu șină. \nSunt  deja  destule  semnale  de  alarmă  însă  cu  privire  la \njaloanele pe care ne-am angajat să le atingem. Și folosesc acest prilej \npentru  a  atrage  atenția  că  orice  ratare  se  calculează  în  bani  pentru \ndezvoltarea României. Și nu în puțini bani! \nDoamnelor și domnilor, \nEuropa  a  avut  și  încă  are  încredere  în  noi.  Prezența \nministrului  de  externe  al  Republicii  Franceze  este  un  foarte  bun \n                                                                                             41                                                                                          \n     \nargument. Încă ne mai acordă încredere. Una dintre dovezi este exact \nacest PNRR despre care am vorbit. \nRomânii însă nu mai au răbdare. Și vedem asta din sondaje în \ncare  încrederea  în  Uniunea  Europeană  crește,  iar  încrederea  în \ninstituțiile naționale stagnează sau scade. \nRomânii sunt sceptici când se uită spre această clădire de care \nsuntem atât de mândri și, dacă nu  schimbăm ceva repede, în curând și \nalții își vor pierde răbdarea și încrederea. \nCum să pretindem că avem un sistem educațional, de sănătate \nfuncțional când avem elevi de clasa a opta care nu înțeleg ce citesc? \nCum să pretindem că avem un climat economic cinstit când \nîn Parlament se pregătește să se pună ștampila pe un tun imobiliar așa \ncum este Romexpo? \nCum să pretindem că e stat de drept când judecătorii cinstiți \nsunt dați afară din Magistratură, sub pretexte ridicole? \nCum  să  pretindem  că  practicăm  democrația  când  sunt  unii \noameni din partide care amenință femei politicieni în cel mai josnic \nmod posibil? (Vociferări.) \nSă mai spun că avem aici colegi, în sală, care cred că e o idee \nbună să se asocieze cu indivizi care ne țin predici despre înțelepciunea \ndictaturii rusești? (Vociferări.) \nSe  întreabă  unii  cât  am  câștigat  de  pe  urma  aderării  la \nUniunea Europeană. \nPremierul a prezentat câteva cifre. \n                                                                                             42                                                                                          \n     \nÎn 2007, PIB-ul României era 120 de miliarde. Astăzi, la 15 \nani  după,  e  240.  Practic,  o  dublare  a  ceea  ce  înseamnă  beneficiul \nnostru, ca stat. \nDoamnelor și domnilor, \nAderarea la Uniunea Europeană a fost cel mai bun lucru care \ni s-a întâmplat României în ultimii 30 de ani. \nÎnsă,  doamnelor  și  domnilor,  dacă  ținem  seama  doar  de \ndrepturi, nu și de obligații, nu ar trebui să ne mirăm că vocea noastră \nlipsește din conversațiile mari. Nu ar trebui să ne mirăm că discuțiile \ndespre război și pace se poartă mai mult pe lângă noi, fără noi. \nNu e vina niciunei conspirații, ci doar a noastră. Când te ții de \ncuvânt doar pe jumătate, nu poți avea pretenția să fii luat în serios \nfoarte mult. \nȘi  s-a  promis  românilor  și  lumii  că  România  va  fi  o  țară \nprosperă și democratică. Am reușit doar parțial și foarte puțin. \nUniunea Salvați România este de la înființare un partid ferm, \npro-occidental,  pro-european  și  pro-democratic,  și  atunci  când  ne \nauziți  criticându-vă,  vă  asigur  că  asta  se  întâmplă  pentru  că  ne-am \nsăturat, alături de miile de români, ca dezvoltarea să se facă în ritm de \nmelc. Vrem ca România să se dezvolte rapid și în folosul cetățenilor. \nO  Românie  înscrisă  cu  încăpățânare  pe  drumul  acesta \neuropean folosește și cetățenilor ei și Europei. \nDragi colegi, \nTrăim de prea multă vreme întrebându-ne ca Ilie Moromete - \n„Niculae, unde mergem noi, domnule?”. \n                                                                                             43                                                                                          \n     \nHaideți  să  nu  ne  mai  întrebăm  și  să  trecem  la  acele  fapte \ndespre care doar vorbim! La faptele pentru care ne-am angajat atunci \ncând am aderat la Uniunea Europeană. \nPeste alți 15 ani, sper să nu mai căutăm România la coada \nclasamentelor țărilor dezvoltate din Europa! Le suntem datori cu acest \nlucru generațiilor actuale și generațiilor viitoare! \nVă mulțumesc. (Aplauze.) \nDomnul Florin-Vasile Cîțu: \nDin partea Grupurilor parlamentare AUR, timpul alocat - 10 \nminute, domnul senator Sorin Lavric. \nDomnul Sorin Lavric: \nVă mulțumesc, domnule președinte. \nDragi colegi, \nDomnule prim-ministru, \nDomnilor miniștri, \nÎntr-adevăr, suntem la o ședință solemnă, însă vă mărturisesc \ncă  e  o  mică  tortură  ca  să  vedem  atâția  politicieni  cum  vin  și \nrostogolesc aici, citind de pe hârtii, niște texte atât de convenționale, \nde protocolare și, firesc, plicticoase. \nDacă  v-aș  întreba  pe  fiecare  dintre  dumneavoastră  ce  ați \nreținut din ce s-a vorbit până acum, când tot timpul ați stat cu ochii în \ntelefon, mă îndoiesc că puteți să-mi spuneți. \nEu  sper  să  nu  vă  spun  niște  clișee,  așa  cum  au  făcut \nantevorbitorii mei. \n                                                                                             44                                                                                          \n     \nSingurul care a dat impresia că nu este un robot, rostogolind \ndiscursuri terne, a fost domnul Barna. \nȘi  sper  ca  dânsului  și  dumneavoastră  să  vă  răspund  la \nîntrebarea - unde mergem, încotro ne îndreptăm? \nȘi am să încerc să vă descriu lapidar viziunea Partidului AUR \nîn privința Uniunii Europene și a locului României în această Uniune. \nCu atât mai mult cu cât știți foarte bine că a devenit un laitmotiv ca \ndespre  cei  de  la  AUR  să  se  spună  că  sunt  eurosceptici,  că  sunt \nantioccidentali, că ni s-a cuibărit în cap ideea ROExit-ului, că trebuie \nmusai ca România să iasă din Uniunea Europeană. \nȘi,  firește,  ca  tacâmul  să  fie  complet,  domnul  Barna,  cu \n„înțelepciunea rusească” - noi, ce la AUR, suntem rusofili și, firește, \nputiniști. \nȚin să vă spulber toate aceste temeri și să vă spun din capul \nlocului - AUR este un partid pro-european, în mod răspicat... (Râsete. \nAplauze.) \nPăi, lăsați-mă să vă argumentez! (Vociferări.) \nEste un partid devotat valorilor... (Vociferări.) ...europene... \n(Râsete.) ...nici nu ne trece prin cap... (Vociferări.) ...să fim adepții \nROExit-ului pe care ni-l imputați atâta și cu atât mai putin... (Râsete.) \n...puțin... (Râsete.) ...nu putem să fim... (Râsete.) ...putiniști... (Râsete.)  \n...de vreme ce suntem în NATO. Știm prea bine că de fiecare dată \ncând am avut de-a face cu rușii lucrurile s-au sfârșit prost pentru noi. \nSuntem  în  tabăra  NATO  și  suntem  loiali  partenerilor  noștri.  Nici \nvorbă de a privi cu simpatie către Rusia. (Aplauze.) \n                                                                                             45                                                                                          \n     \nDa, locul României este în Uniunea Europeană, nu există altă \ndirecție,  este  singura  opțiune.  Dar  noi  când  spunem  „Uniunea \nEuropeană” ne gândim la acel proiect inițial pe care părinții fondatori \nai Uniunii Europene l-au avut în minte - este vorba de o coaliție, de un \nclub select de națiuni creștine și de state suverane. \nNiciun  antevorbitor...  (Aplauze.)  ...vorbind  despre  unitatea \nEuropei  și  despre  solidaritatea  Europei,  n-a  vorbit  despre  națiuni \ncreștine și despre state suverane. Nu s-a vorbit decât despre unitatea \nEuropei și atât. \nNu! AUR împărtășește proiectul inițial al părinților fondatori \n- al lui Adenauer, al lui Schuman, al lui Monnet - și anume o uniune \neuropeană  alcătuită  din  națiuni  creștine  și  state  suverane.  Este \nesențial... (Aplauze.) ... acest lucru. (Aplauze.) \nTocmai de aceea  suntem pro-europeni, domnule Barna sau \ndomnule Bulai,  chiar dacă vă stârnesc râsul!  Suntem pro-europeani \nîntr-o asemenea Uniune Europeană. \nFără suveranitatea statelor și fără religia creștină, Europa se \nduce de-a berbeleacul. \nVă  amintesc  simbolul  Uniunii  Europene.  Simbolul  Uniunii \nEuropene este cununa, diadema de 12 stele. Acele 12 stele nu se referă \nla  numărul  statelor,  că  suntem  27  de  state  în  Uniunea  Europeană. \nAcele stele se referă la cei 12 Apostoli și, în același timp, la Cununa \nMaicii Domnului. (Aplauze.) \n                                                                                             46                                                                                          \n     \nPărinții  fondatori  ai  Uniunii  Europene  erau  catolici \npracticanți. Ei credeau în Uniunea Europeană și erau încredințați că \nreligia creștină va fi un liant al Uniunii Europene. \nAcest  simbol  a  fost  votat,  a  fost  adoptat  de  către  părinții \nfondatori pe care i-am pomenit, pe 8 decembrie 1955. Pe 8 decembrie \n1955, când au votat, ei s-au gândit la această zi - de ce? - pentru că în \ncalendarul catolic, 8 Decembrie este Ziua Zămislirii Maicii Domnului. \nNu  ștergeți  din  memoria  românilor  acest  act  fondator  cu \nrezonanță creștină pentru că este esențial! \nVă spuneam că vă argumentez de ce nu suntem eurosceptici, \nba dimpotrivă, suntem pro-europeni și de ce suntem devotați valorilor \neuropene. \nCând  spunem  valori  europene  ne  referim  la  acel  canon \nvaloric  care  este  axat  pe  adevăr,  frumos  și  bine,  care  sunt  valori \ngrecești, iar acest canon valoric care a fost consacrat și verificat de-a \nlungul mileniilor stă pe 3 temelii, pe 3 piloni - filosofia greacă, dreptul \nroman și religia creștină. (Aplauze.) \nO Europă din care scoateți... (Aplauze.) ...aceste 3 temelii... \n(Aplauze.) ...nu va mai fi Europa pe care o gândim noi, cei de la AUR. \nPentru noi, progresul în Uniunea Europeană înseamnă să dăm \nviață  proiectului  și  valorilor  pe  care  le-au  avut  în  minte  părinții \nfondatori. Este esențial acest lucru. Asta înseamnă progres pentru noi. \nÎn  schimb,  dacă  progres  înseamnă  atingerea  unei  uniuni \neuropene înțelese ca un stat suprafederal, cu o singură capitală, cu un \n                                                                                             47                                                                                          \n     \nsingur  Parlament  și  cu  un  singur  președinte,  noi  nu  împărtășim  o \nasemenea idee. \nAmintiți-vă, vă rog, de precursorul doamnei Ursula von der \nLeyen!  Vă  mai  amintiți  de  el?  Jean-Claude  Juncker,  acel  grotesc \ndrăgălaș  președinte  al  Comisiei  Europene.  Vă  amintiți  când  se \nîmpleticea,  mort  de  beat,  și  era  ținut  de  colegi,  pentru  că,  nu,  se \nclătina? \nDacă Uniunea Europeană va fi privită ca un stat suprafederal, \ndestinul ei va fi destinul împleticirii lui Jean-Claude Juncker. (Râsete. \nAplauze.) \nPentru  noi,  singurul  viitor  este  cel  al  Uniunii  Europene \nînțelese  ca  un  club  select  de  națiuni  creștine  și  de  state  suverane. \nAltfel nu se poate, vom avea destinul acestui sinistru și foarte prost \npolitician care a condus, din păcate, Uniunea Europeană, mai mulți \nani. \nCred că am fost destul de limpede. \nÎn privința putinismului pe care ni-l tot imputați, v-am spus, \nde  vreme  ce  suntem  în  NATO  și  în  tabăra  aceasta,  suntem  loiali \npartenerilor noștri, nu se pune problema de a privi cu simpatie tendința \nimperialistă rusească. \nȘi nu ne  mai bănuiți că avem în spate cine știe ce agenții \nvenite de la Moscova! \nÎnchei  spunându-vă:  trăiască  România  într-o  Uniune  a \nnațiunilor creștine și a statelor suverane! \nVă mulțumesc. (Aplauze.) \n                                                                                             48                                                                                          \n     \nVoci din sală: \nBravo! Bravo! (Aplauze.) \nDomnul Florin-Vasile Cîțu: \nMulțumim pentru scuze și explicații. \nUrmează domnul deputat Daniel-Gheorghe Rusu. \nDomnul Daniel-Gheorghe Rusu: \nDomnule ministru francez pentru Europa și afaceri externe, \nDomnule prim-ministru al României, \nDomnilor miniștri, \nDomnilor președinți, \nStimați reprezentanți ai cultelor religioase, \nStimați invitați, \nStimați colegi senatori și deputați care ați mai rămas în sală, \nDrag popor român din Europa și de pretutindeni, \nVreau să vă transmit un salut sincer din partea Grupului pe \ncare îl reprezint și mai ales din partea unuia dintre președinți, care, cu \nregret, nu a putut să fie astăzi aici, domnul George Simion, dar a ținut \nsă vă salute, prin intermediul meu, și să vă roage să transmiteți, la \nrândul  dumneavoastră,  domnule  ministru,  un  salut  sincer  către \nDomnia Sa, Éric Zemmour, cel mai bun președinte pe care Franța îl va \navea din luna iunie încolo! (Râsete. Vociferări. Aplauze.) \nRespect  pentru  demnitatea  umană,  toleranță,  solidaritate, \nnediscriminare, libertate, democrație, egalitate, stat de drept, drepturile \nomului - sunt valori care au stat la baza constituirii Uniunii Europene \n                                                                                             49                                                                                          \n     \nși care sunt împărtășite de toate statele Uniunii Europene și așa ne \ndorim să și rămână. \nPoate unii cred că aderarea la Uniunea Europeană a venit așa, \nde la sine, pur și simplu. \nGreșit,  domnilor!  De  fapt,  a  fost  voința  poporului  român, \nsătul de comunismul umilitor și josnic al ultimelor zeci de ani și a \nunor lideri ai României, de a duce și de a îndrepta țara noastră către \nVest. \nA  fost  Cererea  oficială  de  aderare  la  Uniunea  Europeană, \nsemnată în iunie 1995, a fost Planul de la Snagov, lansat în anul 2000, \na fost Summitul din 1999 de la Helsinki și altele. Dar înainte de asta a \nfost  gândirea  strategică  a  unor  lideri  europeni  și  români,  în  orice \nlumină s-ar afla ei astăzi. \nUnde este România după 15 ani de la aderarea la Uniunea \nEuropeană?  Ce  am  câștigat?  Ce  am  pierdut?  Sau  încotro  mergem? \nSunt întrebări legitime pe care orice cetățean al Uniunii Europene de \nbună-credință și le poate pune. \nPIB-ul și bugetul țării, este adevărat, sunt duble, dacă nu mai \nmari, față de 2007, anul aderării. \nBanii  pentru  agricultură,  pentru  proiecte  de  infrastructură, \nsănătate, educație s-au dublat, la rândul lor. \nÎnsă  foarte  mulți  oameni  -  i-am  văzut  chiar  și  săptămâna \ntrecută, în Europa -, sunt nemulțumiți, deși țările în care locuiesc le \nconferă și le oferă o protecție socială deosebită, ei se simt părăsiți de \n                                                                                             50                                                                                          \n     \nGuvernul nostru și de oamenii noștri de stat. Ei trimit acasă către 3-4 \nmiliarde de euro, mai mult decât investițiile străine în România. \nSalariul mediu s-a dublat, puterea de cumpărare a românilor a \ncrescut până la un moment dat. \nDar noi toți ar trebui să fim mândri că facem parte dintr-o \nEuropă unită, în care drepturile să ne fie respectate. La fel, și valorile \ncreștine și morale. Să ne mândrim că facem parte dintr-o Europă a \npopoarelor  care  să  se  respecte  reciproc,  în  care  libera  exprimare  a \nopiniilor fiecăruia dintre noi să fie luată în considerare ca un lucru bun \nși constructiv, și nu ca un afront menit să dezbine  ceea ce  alții au \nreușit să clădească. \nRenunțând la metafore, trebuie să vă spun răspicat că cei 15 \nani  de  apartenență  la  Uniunea  Europeană  ne-au  adus  foarte  multe \navantaje, atât României, cât și poporului român, dar totuși, din varii \nmotive,  nu  am  reușit  să  facem  saltul  preconizat  pentru  a  avea  o \nadministrație  reală  și  prosperă,  o  dezvoltare  durabilă,  fără  decalaje \nîntre nivelul nostru de trai și nivelul de trai al concetățenilor noștri \neuropeni. \nNe dorim să stăm drept, să fim respectați și consultați în mod \negal, ca membrii celorlalte țări, la masa tratativelor și a negocierilor și \nnu  am  vrea  să  credem  vreodată  că  suntem  considerați  o  țară  și  un \npopor de o categorie inferioară. \nNu în ultimul rând, aș dori să reiterez faptul că Alianța pentru \nUnirea Românilor este o construcție politică pro-europeană și așa va \nrămâne atâta timp cât această relație a Uniunii Europene și a României \n                                                                                             51                                                                                          \n     \nse  bazează  pe  respect  reciproc  între  membrii  ei  și  atâta  timp  cât \nvalorile creștine și morale, precum și pilonii pe care a fost construită \naceastă fortăreață a națiunilor rămân ca temelie în gândirea și acțiunea \nliderilor ei. \nNe iubim poporul, iubim România și ne mândrim că facem \nparte din Europa. \nLa  mulți  ani...,  (Aplauze.)  ...România...,  (Aplauze.)  ...într-o \nEuropă... (Aplauze.) ...a tuturor... (Aplauze.) ...românilor... (Aplauze.)  \n...și a tuturor europenilor! (Aplauze.) \nMulțumesc. (Aplauze.) \nDomnul Florin-Vasile Cîțu: \nDin  partea  Grupurilor  parlamentare  ale  UDMR,  domnul \ndeputat Csoma Botond. \nDomnul Csoma Botond: \nDoamnelor și domnilor, \nStimați colegi,  \nStimate colege, \nStimați invitați, \nS-au  împlinit  15  ani  de  la  aderarea  României  la  Uniunea \nEuropeană. După 1990, intrarea în Alianța Nord-Atlantică și aderarea \nla Uniunea Europeană au fost obiectivele esențiale ale țării noastre. \nAderarea la Uniunea Europeană a însemnat pentru România o \nrecunoaștere, dincolo de granițele estului, un pas important pe drumul \n                                                                                             52                                                                                          \n     \nunei dezvoltări durabile și deschiderea spre un nou model social, spre \nnoi perspective în beneficiul tuturor cetățenilor acestei țări. \nAu trecut 15 ani în care am fost martorii unor transformări \nmajore. Au fost 15 ani de dezvoltare și de consolidare – dezvoltare și \nconsolidare  a  democrației,  firește!  -,  dar  trebuie  să  vă  spun  că  au \nexistat și anumite puncte nevralgice. Și aici m-aș referi în principal la \nanumite aspecte privind drepturile minorităților naționale din această \nțară. \nCel mai mare avantaj al aderării, în sens material, firește, au \nfost fondurile europene, menite să contribuie la dezvoltarea țării și la \nrecuperarea decalajelor față de statele cu vechime ale Uniunii, însă - \ntrebuie să spunem și chestia asta - România nu a reușit întotdeauna să \natragă  toate  sumele  alocate  de  Bruxelles,  situându-se  pe  ultimele \nlocuri între țările Uniunii la acest capitol. \nUn alt avantaj al cetățenilor din România este libera circulație \nîn spațiul UE, dar, în același timp, acest fapt a însemnat și plecarea a \nmilioane de cetățeni români să lucreze în alte țări europene. \nCa orice membru al Uniunii Europene, România are drepturi, \ndar și obligații, față de toți cetățenii ei, însă nu întotdeauna au fost \nrespectate aceste obligații asumate. \nRomânia încă așteaptă intrarea în spațiul Schengen, deziderat \ncare, în acest moment, se situează la nivelul de promisiuni. \nCu toate acestea, însă, după 15 ani, România susține ferm că \nnu  există  alternativă  la  această  Uniune  politică  și  economică.  Însă \ntotul evoluează și într-o direcție pentru care și noi,  cetățenii țărilor \n                                                                                             53                                                                                          \n     \nmembre, suntem responsabili. De aceea, când vorbim despre viitorul \nUniunii Europene, este nevoie de un dialog amplu și de implicare. \nPentru că, stimați colegi, trăim vremuri complicate. Pandemia \nde  coronavirus  ne-a  afectat  grav,  ne-a  dat  multe  lecții,  însă  datoria \nnoastră  este  să  învățăm  din  faptul  că  Uniunea  Europeană,  țările \nmembre, nu au fost suficient de pregătite și nu am avut un răspuns \nprompt în fața acestei situații fără precedent. \nTrebuie  să  învățăm  și  din  lecțiile  trecutului  cu  privire  la \nistoria și dezvoltarea Uniunii Europene. În fața provocărilor vechi și \nnoi,  pe  baza  unor  valori  democratice  solide  și  libertăți  comune, \nUniunea Europeană trebuie să sprijine statele membre acolo unde este \nnevoie  și  cât  este  nevoie,  cu  delimitarea  clară  a  competențelor \nexercitate în comun și a competențelor ce revin fiecărui stat membru. \nCooperarea statelor  membre  ale UE trebuie să rămână una \npragmatică, orientată spre dezvoltarea comună a societăților noastre și \nîntărirea poziției Uniunii pe scena globală. \nPoate ne-am fi descurcat mult mai bine pe plan global dacă \nam fi avut o politică externă mai bine coagulată. Și poate am fi putut \nsă evităm o serie de pericole dacă am avea o armată europeană de \nanvergură. \nUDMR  salută  președinția  franceză  la  Consiliul  Uniunii \nEuropene  și  în  special  eforturile  depuse  de  Franța  în  vederea \nconsolidării  și  dezvoltării  proiectului  armatei  europene,  un  proiect \ndificil, dar, credem noi, în același timp foarte necesar. \nStimați colegi, \n                                                                                             54                                                                                          \n     \nSunt câteva lecții pe care trebuie să le învățăm, avem nevoie \nde o colaborare mai strânsă între actorii politici, atât pe plan intern, cât \nși în cadrul forului comunitar. \nÎntr-adevăr, este mult mai ușor să explici ce nu este Uniunea \nEuropeană, decât ceea ce este. Dacă vă amintiți, fostul președinte al \nComisiei Europene, Jacques Delors, a denumit Uniunea Europeană, \naceastă construcție, „un obiect politic neidentificat”. Avem deci în față \no construcție originală, fără precedent și fără corespondent în lume. \nUniunea  Europeană  trece  dincolo  de  cadrul  de  concepte  politice \ntradiționale. Ea este o valoare unică, iar noi,  ce îi suntem cetățeni, \ntrebuie să o apreciem și să ne străduim să o dezvoltăm. \nCa  stat  membru  al  Uniunii  Europene,  trebuie  să  putem \nasigura calitatea vieții cetățenilor noștri și, în acest sens, trebuie să ne \nasigurăm că deținem suficientă putere economică și strategii care să \nfie concretizate în planuri concrete, în planuri de acțiune cu termene \nclare.  Astfel,  rolul  actorilor  economici  este  foarte  important  și, \nadăugând  politici  sociale  viabile  și  strategii  de  dezvoltare  durabilă, \nimplementarea responsabilă a acestora, cu siguranță se vor înregistra \nrezultate. Iar rezultatele se măsoară în siguranța, bunăstarea și nivelul \nde trai al cetățenilor noștri și, în același timp, putem asigura un viitor \nsigur generațiilor următoare. \nAcum, când tendințele extremiste se accentuează - și trebuie \nsă vorbim și despre acest fenomen, stimați colegi,  - iar la frontiera \nestică a Uniunii sunt încercări de a declanșa un conflict armat, credem \ncă este nevoie de mai multă unitate și de dialog. \n                                                                                             55                                                                                          \n     \nÎn ceea ce privește creșterea tot mai vizibilă a partidelor de \nextremă dreapta, trebuie să ne punem câteva întrebări, stimați colegi: \ncare  sunt  motivele  pentru  care  oamenii  sunt  deschiși  la  asemenea \nretorici?  Unde  a  greșit,  eventual  –  poate  că  a  greșit  –  și  Uniunea \nEuropeană? Este oare departe de cetățeni, pare netransparentă? \nUnde am greșit noi, politicienii? \nCred că la aceste întrebări trebuie să ne gândim și trebuie să \nîncercăm să formulăm un răspuns cât de cât concludent și bazat pe \nargumente. \nRomânia și-a exprimat ferm poziția în regiune prin susținerea \nunei Uniuni Europene stabile atât din punct de vedere economic, cât și \ngeopolitic. \nReiterez, Uniunea Europeană reprezintă o valoare unică, iar \nnoi,  cetățenii  săi,  avem  datoria  să  o  păstrăm  și  să  contribuim  la \ndezvoltarea ei. Avem datoria morală să o apărăm, ca să nu cadă pradă \ncelor ce vor să o distrugă, deși susțin altceva. \nÎnsă  toate  acestea  nu  înseamnă  că  nu  ne  putem  strădui  să \nîmbunătățim Uniunea noastră. Și noi, cetățenii europeni, ne dorim o \nUniune  Europeană  tot  mai  perfectă,  mai  apropiată  de  cetățeni,  și, \nsigur, mai implicată în viața noastră cotidiană. \nRomânia, prin obligațiile asumate odată cu aderarea la UE \nacum  15  ani,  își  propune  să  contribuie  la  consolidarea  acestei \nconstrucții  europene  și  să  contribuie  la  protejarea  ei  în  fața  tuturor \npericolelor  ce  apar  pe  parcurs.  O  putem  face  noi,  cetățenii,  noi, \ndecidenții, și o putem face noi, cetățenii europeni. \n                                                                                             56                                                                                          \n     \nVă mulțumesc, stimați colegi, pentru atenție. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  Grupului  parlamentar  al  minorităților  naționale, \ndomnul deputat Ovidiu Victor Ganț. \nDomnul Ovidiu Victor Ganț: \nVă mulțumesc frumos. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule  ministru pentru Europa și al afacerilor externe al \nRepublicii Franceze,  \nDoamnă, domnilor miniștri, \nDoamnelor și domnilor ambasadori, \nStimați invitați, \nDoamnelor și domnilor senatori și deputați,  \nAm  avut  inițiativa  organizării  acestei  ședințe  festive  de \nsărbătorire a 15 ani de la aderarea României la Uniunea Europeană, \npentru că acest eveniment reprezintă în opinia noastră, a deputaților \ndin Grupul parlamentar al minorităților naționale, un moment crucial \nîn istoria României. El este șansa unică de a reînnoda relația noastră \nde apartenență ca națiune la lumea occidentală, o năzuință istorică, \nmanifestată  permanent,  începând  cu  secolul  al  XIX-lea  în  Țările \nRomâne. Principalii intelectuali și politicieni români ai acelui secol au \n                                                                                             57                                                                                          \n     \nstudiat  la  universități  franceze,  germane,  austriece  sau  italiene, \npromovând  ulterior  în  țară,  în  mod  asiduu,  valorile  civilizației \noccidentale. \nLa  sfârșitul  anilor  ʾ30,  tot  acest  proces  de  integrare  și \ndezvoltare a României ca parte a spațiului de valori europene a fost \ncurmat brusc de instaurarea succesivă a fascismului și comunismului, \ndublată de pierderea unei părți a teritoriului național și impunerea unui \nfel  de  a  gândi  străin  de  orice  tradiție  de  la  noi.  A  fost  o  perioadă \nîntunecată  din  istoria  noastră,  atunci  când  am  avut  parte  doar  de \ndictaturi de tip fascist și comunist, cu tot reculul pe care acestea l-au \nadus în plan uman, social și economic. \nDin  fericire,  național-comunismul  a  luat  sfârșit  datorită \nRevoluției  din  decembrie  1989  și  sacrificiului  pe  care  l-au  făcut \ncetățenii țării noastre atunci, indiferent de apartenența lor etnică sau \nreligioasă, creștini, evrei sau musulmani. \nA urmat o perioadă foarte grea, marcată de crize sociale și \neconomice - mineriade, falimentul economiei socialiste, hiperinflație -\npe care am depășit-o cu greu, dar care s-a terminat prin două realizări \nmajore:  intrarea  în  NATO  și  Uniunea  Europeană.  Au  fost  două \nmomente  de  consens  național,  de  altfel  foarte  rare  în  politica \nromânească. Să reamintim faptul că Tratatul de aderare la Uniunea \nEuropeană  a  fost  ratificat  în  unanimitate  de  către  Parlamentul \nRomâniei.  În  ceea  ce  ne  privește,  am  susținut  activ  demersul,  prin \nrelațiile pe care le avem cu țările membre de care suntem legați prin \nlimbă și cultură. \n                                                                                             58                                                                                          \n     \nAstfel s-a deschis calea spre o democrație de tip occidental și \no dezvoltare economico-socială fără precedent. \nȘi  perioada  de  preaderare,  de  adoptare  a  legislației,  de \npreluare  a  aquis-ului  comunitar  și  de  transformare  instituțională \ntrebuie  amintită  ca  fiind  un  efort  comun  al  tuturor  forțelor  politice \nproeuropene  și  evident  al  Parlamentului  României,  ca  expresie  a \nsuveranității  națiunii  române.  Ne-am  asumat  toate  prevederile  din \ntratatul de aderare, inclusiv ceea ce scrie în art. 148 din Constituția \nRomâniei,  alin.  (2):  „Ca  urmare  a  aderării,  prevederile  tratatelor \nconstitutive  ale  Uniunii  Europene,  precum  și  celelalte  reglementări \ncomunitare  cu  caracter  obligatoriu,  au  prioritate  față  de  dispozițiile \ncontrare  din  legile  interne,  cu  respectarea  prevederilor  actului  de \naderare”.  \nPentru că niciodată aici nu s-au reliefat două aspecte, doresc \nsă  o  fac  eu  astăzi,  pentru  că  le-am  trăit  în  mod  nemijlocit.  Regret \nabsența domnului profesor doctor Vasile Pușcaș, negociatorul șef al \nRomâniei, care a reușit, împreună cu echipa sa, să finalizeze la timp \nnegocierile  de  aderare  în  decembrie  2004  și  doresc  să-i  mulțumesc \npublic pentru această realizare, care a permis semnarea tratatului de \naderare în timp util, pentru respectarea termenului de 1 ianuarie 2007. \nAl  doilea  aspect  pe  care  doresc  să-l  amintesc  este  munca \nechipei  de  observatori  la  Parlamentul  European,  într-un  efort \ntranspartinic, dar și multietnic al delegației noastre. \nA fost o onoare deosebită pentru mine faptul că, desemnat \nfiind de către Grupul parlamentar al minorităților naționale, am făcut \n                                                                                             59                                                                                          \n     \nparte  din  delegație,  alături  de  alți  parlamentari  români,  care  își \ncontinuă și astăzi activitatea parlamentară: doamnele senator Roberta \nAnastase și Gabriela Crețu și domnii senatori Vasile Dîncu și Titus \nCorlățean.  Împreună  am  reușit  să  combatem  prejudecăți  și  să \nschimbăm  opinii  asupra  aderării  țării  noastre,  inclusiv  votul  unor \nîntregi delegații naționale din grupurile noastre politice asupra acestui \nsubiect, de la avizul conform, unde a fost împotrivă, la ultimul raport \nMoscovici,  unde  a  fost  pentru.  Am  convingerea  că  sunt  în \nasentimentul colegilor mei, foști observatori, față de cele afirmate.  \nMomentul  aderării  la  1  ianuarie  2007  a  fost  sărbătorit  la \nBucurești  împreună  cu  ministrul  federal  de  externe  al  Germaniei, \nFrank-Walter Steinmeier, astăzi președinte federal, care asigura la data \nrespectivă  președinția  Consiliului  Uniunii  Europene.  Din  păcate, \nseparat:  într-un  loc  cu  președintele  României,  în  alt  loc  cu  prim-\nministrul de atunci. Un semn de rău augur pentru ce avea să urmeze \natât  în  politica  internă,  cât  și  în  ceea  ce  privește  demersul  politic \neuropean al României. \nPoate că acum, la 15 ani după, vom înțelege ce mare rău îl \nreprezintă permanentele disensiuni și crize politice. \nMă  bucur  să  sărbătorim  astăzi  15  ani  de  la  aderare,  în \nprezența  ministrului  de  externe  al  Franței,  domnul  Jean-Yves  Le \nDrian, într-un arc peste timp simbolic și doresc să-i mulțumesc în mod \ndeosebit  pentru  efortul  de  a  fi  alături  de  noi.  Vedem  în  prezența \nDomniei Sale un nou gest de prietenie al Franței față de România.  \nDoamnelor și domnilor, \n                                                                                             60                                                                                          \n     \nReconcilierea  franco-germană  reprezintă  fundamentul \nUniunii  Europene  de  astăzi.  Cred  că  Robert  Schuman  și  Konrad \nAdenauer  ar  fi  mândri  de  cele  realizate,  însă  ar  exprima  și  unele \nnemulțumiri legate de Uniunea Europeană. \nDespre acestea din urmă doresc să vă vorbesc. Am pierdut \nrecent un membru, Marea Britanie, care într-un demers unilateral a \ndecis  să  ne  părăsească  -  lucru  pe  care  îl  regret.  Avem  tot  felul  de \nexcepții și opt out-uri pentru anumiți membri. Nu se respectă întocmai \ntratatele,  birocrația  rămâne  sufocantă,  uneori  există  un  tratament \ndiferențiat aplicat unor state membre sau opinii grav divergente între \nanumite state membre, în chestiunea valorilor fundamentale care stau \nla baza construcției europene. \nDoresc  să  fac  apel  la  solidaritate  și  echitate  în  interiorul \nUniunii  Europene,  foarte  bune  exemple  fiind  lupta  împotriva \npandemiei și finanțarea planurilor naționale de redresare și reziliență \nale statelor membre. \nTotuși, cred că a venit timpul să punem capăt discriminării la \ncare este supusă România, prin neacceptarea în spațiul Schengen, deși \nam  investit  sute  de  milioane  de  euro  în  aplicarea  sistemului  și  în \npofida faptului că din 2011 satisfacem criteriile de aderare. Această \nstare de fapt nu face decât să scadă încrederea cetățenilor români în \nUniunea  Europeană,  afectând  libera  circulație  a  persoanelor  și  a \nbunurilor. \nTotodată  pledăm  ca  pe  baza  unor  rezultate  concrete  – \nsubliniez, pe baza unor rezultate concrete – pe care le va obține țara \n                                                                                             61                                                                                          \n     \nnoastră în perioada următoare să se încheie aplicarea mecanismului de \ncooperare  și  verificare.  În  ceea  ce  ne  privește,  vom  susține  orice \nmăsură legislativă necesară în acest sens. \nSper să ne facem și noi treaba în plan intern și să ducem la \nbun  sfârșit  reformele  anunțate:  modificarea  Constituției,  reforma \nadministrativă,  în  sensul  aplicării  în  mod  real  a  principiului \nsubsidiarității și al unei descentralizări mult clamate în anii din urmă, \ndezvoltarea infrastructurii rutiere și feroviare, a celei din sănătate și \nînvățământ, a digitalizării etc. \nNe  dorim,  totodată,  ca  procesul  de  extindere  al  Uniunii \nEuropene în Balcanii de Vest să fie dinamizat, permițând oamenilor \ndin regiune să se bucure de șansa de a fi cetățeni ai Uniunii Europene, \ndiminuând în același timp influențe externe nefaste asupra regiunii.  \nSperăm că președinția Franței a Consiliului Uniunii Europene \nsă ne ajute în rezolvarea unei părți din aceste probleme, respectiv să \naducă progrese importante la aceste capitole. \nConform unui sondaj recent, încrederea cetățenilor români în \nUniunea Europeană este în continuare la una din cele mai înalte cote \ndin statele membre, iar în ceea ce privește încrederea lor în alte state \nde pe mapamond Germania este pe locul întâi, iar Franța pe locul trei. \nDoamnelor și domnilor, \nÎn concluzie, avem convingerea că apartenența României la \nUniunea Europeană este garanția pentru noi de a beneficia de pace, \ndemocrație  și  bunăstare  și  deci  Grupul  parlamentar  al  minorităților \n                                                                                             62                                                                                          \n     \nnaționale  va  continua  să  susțină  necondiționat  demersurile \nproeuropene ale României. \nVă mulțumesc frumos pentru atenție. (Aplauze.) \nDomnul Florin-Vasile Cîțu: \nMulțumim, domnule deputat. \nTot  din  partea  Grupului  parlamentar  al  minorităților \nnaționale, domnul Silviu Vexler.  \nDomnul Silviu Vexler: \nDoamnelor și domnilor, \nAm  învățat  și  am  crezut  întotdeauna  în  faptul  că  Uniunea \nEuropeană este construită pe șase valori fundamentale: respect pentru \ndemnitatea  umană,  libertate,  democrație,  egalitate,  stat  de  drept, \nrespectarea drepturilor omului, inclusiv cele ale minorităților. \nȘi  îmi  aduc  aminte,  în  acest  moment,  înmormântarea \ndoamnei  Simone  Veil,  prima  femeie  președinte  a  Parlamentului \nEuropean,  reprezentând  Franța,  supraviețuitor  al  lagărelor  de  la \nAuschwitz și Bergen-Belsen, și  mai ales un fragment din cuvintele \nspuse de președintele Macron, respectiv că este aici „pentru a exprima \no imensă recunoștință, în numele poporului francez, pentru unul din \ncei mai iubiți copii ai săi”. \nTotuși, în acest moment deosebit, aniversar, și care ar trebui \nsă fie vesel, domnule ministru Le Drian, doamnă ambasador Auer, îmi \ncer scuze și regret că a trebuit să fiți martor la declarațiile mistico-\nreligioase  ale  unui  coleg  care  atunci  când  nu  elogiază  criminali  de \n                                                                                             63                                                                                          \n     \nrăzboi și nu neagă Holocaustul, încearcă să șteargă din viziunea unei \nEurope moderne existența comunităților musulmane și evreiești. \nDomnule  senator  Lavric,  cu  toată  dorința  dumneavoastră, \nregret! \nSuntem aici și vom continua să fim aici, cu aceeași demnitate \ncu  care  am  contribuit  întotdeauna  la  construirea  și  modernizarea \nUniunii Europene. \nÎmi cer scuze pentru această intervenție! \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  deputaților  și  senatorilor  neafiliați,  doamna \nsenator Diana Șoșoacă. (Rumoare.) \nDoamna Diana Iovanovici-Șoșoacă: \nVă  mulțumesc.  (Este  îmbrăcată  în  ie  și  poartă  drapelul \nRomâniei pe umeri.) \nNu  credeam  că  arborarea  steagului  României  vă  va  stârni \natâtea  râsete!  Este  rușinos,  dar  ce  poți  să  îi  ceri  unui  astfel  de \nParlament?! \nMi  s-a  părut  inoportună  intervenția  domnului  Vexler,  în \ncondițiile în care nici măcar nu i s-a pronunțat numele! Mă fac și eu \navocatul domnului Lavric, pro bono, de data asta! \n                                                                                             64                                                                                          \n     \nSuntem la o aniversare de 15 ani și am auzit aici discursuri \ncare  mi-au  adus  aminte  de  Congresul  al  XIV-lea  al  Partidului \nComunist Român. \nMă așteptam la ceva mai mult din partea dumneavoastră, mai \nales că unii aveți vreo trei-patru legislaturi pe aici, deci ați putea cel \npuțin să învățați să nu mai citiți de pe hârtie, ci să și aveți un pic de \ninspirație pentru a purta discursuri. \nNu am auzi însă... elogii, bunăstare, deci trăim într-adevăr în \nlumi paralele. \nPoporul român trăiește într-o lume pe care dumneavoastră nu \no vedeți. Uniunea Europeană s-a format - și era bine cum s-a format - \npentru a avea o dezvoltare economică bună, să existe bunăstare, pentru \na concura Statele Unite ale Americii. Din păcate, după 15 ani în care \nni se spune că suntem parteneri egali ai statelor Uniunii Europene, nu \navem acces în Schengen. În schimb, avem firme austriece care ne-au \npreluat cam tot ce înseamnă petrol, gaz, bogății, avem firme franceze \ncare ne-au luat alte bogății, avem firme italiene care ne-au luat alte \nbogății. Nu e prost cine le ia, e prost cine le dă! În toți acești 15 ani, \nRomânia a pierdut cel mai mult. Da, într-adevăr, avem posibilitatea să \nne plimbăm în afara granițelor țării, dar, - ce să vezi?! - avem peste 10 \nmilioane de români în afara granițelor țării. Suntem țara cu cea mai \nmare migrație pe timp de pace, iar românii noștri sunt discriminați în \nUniunea Europeană! Nu am văzut ambasadele României că se luptă \npentru români și n-am văzut nici UE că se luptă pentru români, care \nsunt cetățeni egali în drepturi cu ceilalți cetățeni ai statelor europene. \n                                                                                             65                                                                                          \n     \nMai mult decât atât, în ultimii doi ani suntem siderați, mai \nales noi, juriștii, să vedem cum drepturile și libertățile fundamentale, \natât  din  Carta  drepturilor  omului,  dar  și  din  Carta  europeană  a \ndrepturilor  fundamentale  ale  Uniunii  Europene,  sunt  încălcate  cu \nobstinație! Se încalcă orice drept, în numele unui interes colectiv s-au \nanulat drepturile personale, ceea ce nu poate fi admis, pentru că asta \nfăceau comuniștii. \nNe-am  întors  în  timp,  iar  Uniunea  Europeană,  dacă  nu  se \ntrezește, va rămâne fără foarte multe state pentru că, îmi pare rău să o \nspun, nu că o doresc eu, eu încă mai cred că Uniunea Europeană poate \nsă se trezească și să revină la ceea ce a început. Dar 60% din români \nîși doresc ROExit. Atenție foarte mare! Și aveți grijă că anul acesta, \ndoamnelor  de  la  PNL  care  doriți  să  fiți  judecător  la  Curtea \nConstituțională și trageți sfori pentru acest lucru, pentru că vi s-a cerut \nsă anulați Constituția României în favoarea dreptului european. Așa \nceva... îi spun Uniunii Europene: „Pe aici nu se trece!”. Constituția \nRomâniei este cea mai de preț lege. În Constituție se află drepturi și \nlibertăți fundamentale europene. Respectăm dreptul european - dreptul \neuropean  poate  fi  cel  mult  complementar  -,  dar  nu  să  fie  superior \nConstituției României! \nMai mult decât atât, ...(Vociferări.) \nLăsați,  doamnă,  că  n-o  să  vă  aleagă  nimeni  la  Curtea \nConstituțională! \nMai mult decât atât... \n                                                                                             66                                                                                          \n     \nDoamna  Scântei,  lăsați,  că  știm...  Știți,  cu  milionul  ăla  de \neuro într-un an! \nVreau  să-i  amintesc  Uniunii  Europene  ce  înseamnă  aceste \nmotive de pe o ie românească. (Arată pe ia pe care o poartă.)  \nDa, fă-ți cruce! Poate așa vei deveni creștin, domnule! \nAceste  motive  sunt  milenare.  Aici,  pe  pământul  acesta \nromânesc,  s-au  descoperit  plăcuțele  de  la  Tărtăria,  primul  scris  din \nlume. Nici nu se inventase civilizația sumeriană! (Râsete.) \nAici... \nAșa este! Râdeți! Prostul râde când nu știe! \nPuneți mâna pe carte și citiți, că ați făcut de râs Parlamentul \nRomâniei!  \nPentru  România  steagul  României  este  acesta!  (Arată \ndrapelul.) Alt steag nu există! Pentru acest tricolor s-a murit! Și să-i \nmai  aducem  aminte  Uniunii  Europene  de  cruciadele  creștine,  când \ndomnitorii români stăteau aici de pavăză, astfel încât țările Europei să \nse dezvolte și să-și înalțe catedrale, unde acum ori sunt închise, ori \nsunt baruri și restaurante! \nUniunea Europeană trebuie să se trezească!  \nUitați-vă cum Ursula von der Leyen este într-un dosar penal \npentru contracte cu Pfizer! \nAți adus vaccinarea obligatorie ca unic drept și unică condiție \npentru a trăi! \nDomnul Florin-Vasile Cîțu: \nDoamnă senator, vă rog să vă îndreptați către sfârșit... \n                                                                                             67                                                                                          \n     \nDoamna Diana Iovanovici-Șoșoacă: \nO să mă îndrept către sfârșit, sfârșitul dumneavoastră! \nDomnul Florin-Vasile Cîțu: \nCele 10 milioane de români din străinătate vă mulțumesc. \nDoamna Diana Iovanovici-Șoșoacă: \nȘi voiam să vă mai spun un lucru. Pentru toți cei din Uniunea \nEuropeană care solicitați să ne vaccinăm și nu ne mai lăsați nici să \nrespirăm decât dacă ne vaccinăm: Dumnezeu nu este vaccinat și nu va \nfi niciodată! \nTrăiască România liberă și suverană! (Aplauze.) \nDomnul Florin-Vasile Cîțu: \nDin  partea  Grupului  parlamentar  al  PNL,  doamna  senator \nAlina Gorghiu. \nDoamna Alina-Ștefania Gorghiu: \nBună seara, stimați colegi! \nStimați invitați, \nÎntotdeauna  populismul  are  un  nume!  Dar  vă  asigur  că \nultimele minute vor fi ale unui discurs proeuropean, onest și autentic. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule ministru Le Drian,  \nStimată doamnă ambasador a Republicii Franceze,  \nStimați colegi, \n                                                                                             68                                                                                          \n     \n1 ianuarie 2007 a fost, într-adevăr, un moment de excepție \npentru noi toți și sunt, așa cum spuneau toți colegii mei, 15 ani  de \nUniune Europeană pentru România. \nCa națiune europeană, am aderat la un proiect politic care are \nla bază valori precum demnitatea, statul de drept, libertatea, egalitatea, \ntoleranța și, poate cel mai important dintre toate acestea, respectarea \ndrepturilor omului. Mult mai recent, spiritul Declarației de la Sibiu, \nadoptată în mai 2019, în România, a consfințit ceea ce este Europa de \nastăzi - o uniune a valorilor și a libertăților. \nStimați colegi senatori,  \nStimați colegi deputați, \nRezultatele  la  care  au  ajuns  statele  membre  ale  Uniunii \nEuropene, datorită integrării europene, vorbesc de la sine. Și pentru \nRomânia acest lucru a însemnat o creștere de aproape trei ori a PIB-\nului României, o creștere de patru ori a PIB-ului pe cap de locuitor, \nam beneficiat de fonduri europene pentru dezvoltare cu peste 46 de \nmiliarde  de  euro  mai  mult  decât  a  contribuit  România  la  bugetul \nUniunii, iar expresia „din fonduri europene” aduce multă mândrie și \ncertifică un lucru necesar și bine făcut. \nA fi european înseamnă însă multe lucruri, unele extrem de \nsimple, unele însă ceva mai complicate și provocatoare. \nCertificatul verde este un proiect european. \nDrepturile minorităților, de orice fel ar fi aceste minorități, și \ntoleranța, sunt valori europene. \nLa fel și respingerea discriminării și a excluziunii sociale. \n                                                                                             69                                                                                          \n     \nRespectarea  principiului  supremației  dreptului  european  în \ndomeniile stabilite prin tratate și cedarea de suveranitate, da, sunt, de \nasemenea,  principii  de  bază  ale  ideii  unității  europene.  La  fel  și \nrespectarea deplină a deciziilor Curții de Justiție a Uniunii Europene. \nNu poți, stimați colegi, să fii astăzi european o zi și a doua zi \nsă-ți  dai  haina  jos,  deși  mai  vedem  lucrul  acesta  în  discursuri  din \npricina populismului. Și atunci, în loc de oameni politici de stat, în loc \nde oameni politici înțelepți, vizionari, vezi lideri populiști care se bat \ncu  pumnul  în  piept,  nu  doar  în  România,  riscând  destrămarea \nproiectului european.  \nAcum, când lumea întreagă se confruntă cu noi și noi crize de \nsănătate,  economice,  ecologice,  tensiuni  geopolitice,  România  vă \nasigur că va contribui din plin la proiectul viitorului Europei.  \nVom  avea  o  Uniune  mai  puternică,  mai  rezilientă,  mai \nconvergentă, mai solidară. Și când vorbim de viitor trebuie să știm \nlimpede că avem ca stat european și obligații, dar avem și drepturi. \nSunt speranțe puse în 2007 și unele dintre ele încă nematerializate.  \nVorbea colegul nostru de la UDMR despre aderarea la spațiul \nSchengen. \nDa, este un drept al României, îndeplinim de mult timp toate \ncriteriile și condițiile tehnice și îi rugăm pe partenerii europeni să țină \ncont de acest lucru și să ne sprijine în acest demers al României.  \nȘi adoptarea monedei euro este un alt proiect pentru care ne \npregătim și probabil că o să ne pregătim mai serios de acum încolo. \n                                                                                             70                                                                                          \n     \nDeși  în  acești  15  ani  au  existat  foarte  multe  provocări, \nRomânia rămâne în continuare, în ciuda celor pe care le-ați auzit mai \ndevreme, una dintre cele mai favorabile țări pentru construcția Uniunii \nEuropene. \nUn  sondaj  recent,  de  acum  două  zile,  arată  că  peste  75% \ndintre români susțin în continuare proiectul european. \nDa,  e  îmbucurător  că  noi,  românii,  credem  în  această \nconstrucție,  iar  eu,  ca  un  cetățean  proeuropean  convins,  cred  că  și \nEuropa își va onora la rândul său toate obligațiile față de România. \nVă mulțumesc, stimați colegi, pentru această oportunitate. \nMulțumesc, domnule ministru, Excelență, pentru îngăduință. \nO seară plăcută! (Aplauze.) \nDomnul Florin-Vasile Cîțu: \nMulțumim, doamnă senator. \nDoamnelor și domnilor,  \nAm încheiat intervențiile. \nMulțumindu-vă pentru participare, vă rog să-mi permiteți să \ndeclar închisă ședința solemnă – așa se voia – comună a Senatului și \nCamerei Deputaților. \nVă mulțumesc.  \n \nȘedința s-a încheiat la ora 19.43. \n \n \n \n "
    },
    "19": {
        "start_text": "Domnul Florin-Vasile Cîțu:",
        "start_index": -1,
        "end_text": "Domnul Daniel-Gheorghe Rusu:",
        "end_index": -1,
        "text": "                                                                 1                                                                                          \n     \n02 februarie 2022 – ședință comună \n \n \nS U M A R \n \n1.  Alocuţiuni consacrate aniversării a 15 ani de  2. \nla aderarea României la Uniunea Europeană. \n \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \nS T E N O G R A M A \nședinței solemne comune \n a Camerei Deputaților și Senatului \nconsacrată aniversării a 15 ani \nde la aderarea României la Uniunea Europeană. \n \nȘedința a început la ora 17.37. \nLucrările şedinţei au fost conduse de domnul senator Florin-\nVasile Cîțu, președintele Senatului, asistat de domnul deputat Andrei-\nRăzvan Lupu, secretar al Camerei Deputaților, și de domnul senator \nIon-Narcis Mircescu, secretar al Senatului.  \nDin  prezidiu  a  făcut  parte  și  domnul  deputat  Ion-Marcel \nCiolacu, preşedintele Camerei Deputaţilor. \nDomnul Florin-Vasile Cîțu: \nStimați colegi, \nVă rog să luați loc, să începem. \nDomnule președinte al Camerei Deputaților, \nDomnule prim-ministru, \nDomnule  Jean-Yves  Le  Drian,  ministrul  pentru  Europa  și \nafaceri externe al Republicii Franceze, \nDistinși reprezentanți ai cultelor religioase, \nDoamnelor și domnilor senatori și deputați, \nDoamnelor şi domnilor miniștri, \n                                                                                             3                                                                                          \n     \nExcelențele  Voastre,  doamnelor  și  domnilor  ambasadori, \nreprezentanți ai misiunilor diplomatice, \nStimați invitați, \nOnorată asistență, \nVă  rog  să-mi  permiteţi  să  declar  deschisă  şedinţa  solemnă \ncomună  de  astăzi,  a  Senatului  și  Camerei  Deputaților,  dedicată \naniversării a 15 ani de la aderarea României la Uniunea Europeană. \nDoamnelor şi domnilor, \nVă  invit  să  ascultăm  Imnul  naţional  al  României  și  Imnul \nUniunii Europene! \n(Se intonează Imnul naţional „Deşteaptă-te, române!”. \nSe intonează Imnul Uniunii Europene.) \nDoamnelor și domnilor senatori și deputați, \nOnorați invitați, \nÎl  invit  la  tribună  pe  Excelența  Sa,  domnul  Jean-Yves  Le \nDrian,  ministrul  pentru  Europa  și  afaceri  externe  al  Republicii \nFranceze. \nDomnul  Jean-Yves  Le  Drian  (ministrul  pentru  Europa  și \nafaceri externe al Republicii Franceze): \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDoamnelor și domnilor miniștri, \nDoamnelor și domnilor deputați și senatori, \n15 ani după aderarea României la Uniunea Europeană. \n                                                                                             4                                                                                          \n     \nSunt  deosebit  de  fericit  să  fiu  astăzi  la  București  pentru  a \nsărbători împreună cu dumneavoastră acest eveniment care a fost un \nprogres pentru toți europenii, pentru că de 15 ani încoace Uniunea \nnoastră  este  mai  puternică  și  mai  completă  pentru  că  și \ndumneavoastră, România, faceți parte din ea. \nȘi nu spun acest lucru numai în numele prieteniei care unește \nnațiunile  noastre,  o  prietenie  înrădăcinată  în  istoria  culturală, \nintelectuală și politică pe care o împărtășim împreună. Prietenie care \nne amintește de tinerețea petrecută la Paris a părinților fondatori ai \nRomâniei  moderne  –  Alexandru  Ioan  Cuza,  Vasile  Alecsandri  sau \nchiar și Brătianu, familia Brătianu, tată și fiu. O prietenie care ni se \namintește de fiecare dată când pronunțăm numele lui Enescu, Brâncuși \nsau Cioran, care ne-au adus atât de mult cu toții. O prietenie care, \ndupă Revoluția Română, s-a exprimat prin numeroase manifestări de \nsolidaritate, de care eu îmi amintesc încă și acum, păstrez o amintire \nfoarte proaspătă a acestor manifestări. Și o prietenie care adeseori - și \neste o mare onoare pentru noi - se pronunță, se vorbește „en français” \n-  în  franceză,  această  limbă  care  a  fost  o  limbă  de  libertate  și  de \ncunoaștere  pentru  tinerii  români  care  au  studiat-o  în  anii  cei  mai \nsumbri  ai  istoriei  dumneavoastră  și  care  astăzi  vă  înscrie  pe  mulți \ndintre  dumneavoastră  într-o  comunitate  de  300  de  milioane  de \nfrancofoni de peste tot în lume. \nSpun acest lucru, de asemenea, pentru că Franța prezidează \nastăzi  Consiliul  Uniunii  Europene,  și  această  responsabilitate  ne \n                                                                                             5                                                                                          \n     \npermite  să  apreciem  atuurile,  avantajele  care  dau  putere  Europei \nnoastre. \nIncontestabil, economia dumneavoastră s-a poziționat treptat \npe sectoare de viitor, și angajarea dumneavoastră în Europa Apărării, \ninclusiv în Sahel, se numără printre toate aceste atuuri ale Europei. \nCând  v-ați  alăturat  Uniunii,  în  2007,  România  și-a  reluat \nlocul  care  îi  corespunde  în  inima  Europei  noastre.  A  fost  un  pas \nsuplimentar pe drumul care v-a permis să dați pagina, să lăsați în urma \ndumneavoastră  mai  multe  decenii  de  dictatură,  penurii  și  regim \narbitrar. A fost, de asemenea, un pas în plus pe drumul care, după un \nsecol de conflicte și despărțiri, ne-a condus împreună la reunificarea \nEuropei noastre. Și, într-adevăr, vorbesc despre reunificare. Am spus \nacest  lucru  la  Praga,  când  comemoram  revoluțiile  din  1989,  ca,  de \nexemplu, cea care a început pentru dumneavoastră la Timișoara, în \nstrigăte de libertate și dreptate. \nȘi  repet  în  fața  dumneavoastră  astăzi  -  decât  să  folosesc \ncuvântul „extindere”, care oarecum ne îndepărtează unii de ceilalți, eu \nprefer termenul „reunificare”, pentru că el ne apropie unii de ceilalți. \nMomentul istoric din 2007, pe care îl sărbătorim astăzi, a fost \npregătit de momentul istoric din 1989, când Europa noastră a putut, în \nsfârșit, să se regăsească pe sine însăși, când în sfârșit am început să \nvindecăm  împreună  această  rană  deschisă  în  1945  în  inima \ncontinentului european deja greu încercat și dezorientat de 3 decenii \nde  tragic  război  civil.  Când,  în  sfârșit,  Cortina  de  Fier  care  ne \n                                                                                             6                                                                                          \n     \ndespărțea  s-a  prăbușit,  s-a  prăbușit  și  noțiunea  total  artificială  de \n„Europa de Est”, care ne despărțea și ea, de asemenea. \nÎntr-adevăr, națiunile noastre sunt diferite, sunt diverse, dar \nnu  a  existat  dintotdeauna  decât  o  singură  Europă,  cea  pe  care \nîmpreună o numim „a noastră”, cea pe care ne-a înapoiat-o anul 1989. \nAceste două drumuri, în realitate, se confundă și nu fac decât \nunul  singur.  Este  calea  pe  care  ne-o  deschidem  noi,  în  calitate  de \neuropeni, înspre un orizont de progres care ne reunește. Un orizont de \nlibertate  și  de  democrație  ordonat  în  funcție  de  principiile \nfundamentale  ale  Uniunii  noastre  -  respectarea  statului  de  drept,  a \ndrepturilor  omului,  a  drepturilor  minorităților,  respectarea  libertății \npresei  și  libertăților  universitare.  Un  orizont  de  progres  social \nîmpărtășit, pentru că concetățenii așteaptă în mod legitim de la Europa \nca ea să fie prosperitatea în serviciul solidarității, în dimensiunea cea \nmai concretă a vieților lor. Și un orizont, de asemenea, de reunificare a \nmemoriilor noastre în toată diversitatea lor, ca să putem regăsi firul \nistoriei  europene  și  pentru  a  putea  scrie  împreună  noi  pagini  din \naceastă istorie. \nAcest orizont comun ne permite să mergem înainte, astăzi, \nîntr-o  lume  plină  de  amenințări  și  de  provocări  legate  de  mediu, \ntehnologice, economice și geopolitice, afirmând această suveranitate \neuropeană care astăzi, în fața noului context internațional, este cea mai \nbună  garanție  a  suveranităților  noastre  naționale,  pe  care  ea  le \nconsolidează fără să le știrbească. \n                                                                                             7                                                                                          \n     \nȚările  care,  cum  a  fost  cazul  în  România,  au  fost  supuse \njugului  funestei  doctrine  Brejnev  știu  că  suveranitatea  nu  poate  fi \nlimitată, ea există sau nu există, și dacă ni se confiscă, atunci trebuie \nsă o recucerim, așa cum ați făcut-o și dumneavoastră. \nÎn schimb, dacă hotărâm cu toții, împreună, putem să-i dăm o \nprelungire colectivă, pentru a o apăra mai bine, adică pentru a apăra \nmai bine capacitatea noastră de a ne face propriile alegeri și să nu ne \nsupunem strategiilor de dependență, de predare, de exploatare și de \ningerință,  care  conturează  astăzi  o  sălbăticire  îngrijorătoare  a  vieții \ninternaționale. \nAfirmând împreună suveranitatea noastră, împreună, cei 27, \nne acordăm mijloacele pentru a rezista acestei schimbări. \nSuveranitatea    europeană  este,  pur  și  simplu,  condiția \nposibilității  exercitării  depline  a  suveranităților  naționale  în  secolul \nXXI.  Acesta  este  sensul  pe  care  dorim  să-l  dăm  celei  de-a  13-a \npreședinții franceze a Consiliului UE, să declinăm, să afirmăm acest \nprincipiu imperativ politic și geopolitic de suveranitate europeană în \ntoate  domeniile,  împreună  cu  dumneavoastră  și  cu  toți  cei  27  de \nparteneri. Acesta este sensul marilor întâlniri pe care le pregătim  – \nSummitul  UE  -  Uniunea  Africană,  Forumul  ministerial  pentru \ncooperare  în  Indo-Pacific  și,  de  asemenea,  Summitul  privind  noul \nmodel european de creștere și, de asemenea, apărarea de către șefii de \nstat și de Guvern a Primei Cărți Albe a Apărării Europene, busola \nnoastră strategică. \n                                                                                             8                                                                                          \n     \nCe mă surprinde, uitându-mă la drumul pe care l-am parcurs \nîmpreună din 2007, este că proiectul nostru european este suficient de \nputernic  pentru  a  fi  atât  ceea  ce  ne  permite  să  vindecăm  rănile \nsecolului XX și, de asemenea, ne permite să intrăm în secolul XXI \nputernici, mulțumită identității noastre. \nȘi, bineînțeles, avem această dublă forță, și de aceea susținem \nperspectiva europeană a Balcanilor de Vest, care are un sens deplin, \navând în vedere trecutul și viitorul. \nPreședintele Macron a repetat acest lucru acum câteva zile, la \nParlamentul European de la Strassbourg - pentru noi, Balcanii de Vest \nîși au locul în Uniunea Europeană. \nIată  de  ce,  sub  președinție  franceză,  vom  organiza,  de \nasemenea, o conferință care va avea ca obiectiv să avansăm împreună \nînspre această nouă etapă a reunificării noastre europene, bazându-ne \nîn  special  pe  principiile  metodologiei  revizuite  a  negocierilor  de \nadeziune. \nIată  de  ce,  din  punctul  meu  de  vedere,  iată  ce  sărbătorim \nastăzi – un progres european. \nDar  actualitatea  ne  amintește  că  acest  imens  progres  se \nlovește astăzi de riscul unei regresiuni majore. \nUnii,  într-adevăr,  ar  vrea  să  ne  tragă  înapoi  înspre  lumea \nstabilită la Ialta, din care curajul și angajamentul dumneavoastră în \nconstrucția  europeană  ne-au  smuls.  Și  nu  vom  putea  accepta  acest \nlucru fără să renunțăm la tot ceea ce am construit împreună și la toate \nperspectivele de viitor pe care le-am adoptat. \n                                                                                             9                                                                                          \n     \nIată de ce, din punctul meu de vedere, una dintre cele mai \nmari provocări, căreia trebuie să-i răspundem astăzi, este să restabilim \no relație de stabilitate și de previzibilitate cu Rusia. Este o provocare \ncare se adresează unei întregi generații, dar este, în același timp, o \nprovocare urgentă, deoarece este din ce în ce mai clar, de mai mulți \nani, și cu atât mai mult astăzi, că vecinul nostru rus a hotărât să se \npoarte ca o putere care cauzează dezechilibre, refuzând să respecte \nmarile principii ale securității europene, pe care, amintesc, sunt fapte, \nRusia acceptase aceste principii, cu noi, la Helsinki, în '75, la Paris, în \n1990.  Ea  încearcă  astăzi  să  impună  o  logică  de  zone  de  influență \nfondată  pe  slăbirea  și  limitarea  suveranității  statelor  limitrofe  și \namenințând  anumiți  aliați  ai  noștri,  ai  NATO  și  parteneri  ai  UE  și \ndesfășurând manevre de ingerință chiar pe teritoriul Uniunii Europene \nși al NATO. \nPentru a găsi un nou echilibru cu vecinul nostru rus trebuie să \nformulăm  principii  cu  aliații  și  partenerii  noștri.  Și  tocmai  aceasta \nfacem. \nDar trebuie, de asemenea, ca noi, europenii, așa cum am început \ndeja să facem, trebuie să articulăm conținutul acestor principii, pentru \ncă această sarcină ne duce la chestiuni care nu afectează pe nimeni atât \nde  mult  ca  pe  noi  -  chestiunea  reunificării  continentului  nostru,  al \ncărui preț l-am amintit, chestiunea securității într-o lume de jocuri de \nputere și de raport de forțe care, în această lume, ia o cotitură înspre \nsălbăticire. Numai aceasta ne permite să rămânem actori ai destinului \nnostru, stăpâni pe destinul nostru, tocmai pentru că suntem uniți. \n                                                                                             10                                                                                          \n     \nȘi întrebarea care ni se pune astăzi este următoarea - cum să \nfacem față împreună? \nDin  punctul  meu  de  vedere,  răspunsul  se  declină  în  trei \npuncte. \nMai întâi, arătând că principiile fundamentale ale organizării \nsecurității  colective  în  Europa  nu  sunt  negociabile.  Mă  gândesc  la \nsuveranitatea  statelor,  care  trebuie  să  fie  pe  deplin  respectată, \ninviolabilitatea  frontierelor  și  integritatea  teritorială  a  statelor, \nlibertatea  pe  care  o  are  fiecare  stat,  să-și  hotărască  alianțele  și \norganizațiile la care dorește să adere și, în plus, la drepturile omului și \nlibertățile fundamentale, a căror aplicare este universală. \nNimic, astăzi, nu ar putea justifica slăbirea acestor principii \ncare se află în centrul, repet, Actului Final al Helsinki și al Cartei de la \nParis,  pe  care  Rusia  le-a  acceptat.  Tocmai  aceste  principii  sunt \namenințate astăzi de către Rusia. \nÎn ceea ce privește Ucraina, vreau să fiu deosebit de clar - \nRusia trebuie să fie conștientă de lovitura pe care și-ar da-o sie însăși \ndacă ar purta un nou atac împotriva acestei țări, pentru că europenii nu \nar accepta acest lucru, ne-am luat cu toții angajamentul solemn și încă \nde pe acum am început să pregătim sancțiunile masive pe care le-am \nadopta, fără să ezităm față de Rusia, dacă se va ajunge până acolo. \nPe  baza  acestor  principii,  responsabilitatea  noastră  este  să \nîncercăm să definim împreună cu Rusia termenii unui dialog exigent \nprivind reglementarea relației noastre de concurență strategică. Acest \ndialog este indispensabil, cu condiția ca el să fie purtat pe baza unei \n                                                                                             11                                                                                          \n     \nordini de zi pe care am hotărât-o noi, împreună, pentru că vedem că \nastăzi, fără reguli, o coabitare cu Rusia este o coabitare instabilă și \npericuloasă. \nPe termen scurt, prioritatea noastră trebuie să fie să căutăm \ncalea unei detensionări. Este efortul căruia ne consacrăm, în cadrul \nformatului Normandia, împreună cu Germania, pentru a obține gesturi \ncare să permită să ajungem la implementarea Acordurilor de la Minsk. \nAceste eforturi au fost reluate la Reuniunea de la Paris, acum câteva \nzile, și se vor continua. \nMai pe larg, de 20 de ani am asistat la distrugerea treptată a \ntuturor regulilor care încadrau concurența strategică, ceea ce ne-a dus \nîn fond la o lume care este cea a anilor '60, adică la o lume unde \ncompetiția militară și strategică riscă să se exprime în stare pură, fără \nnicio regulă, fără nicio constrângere. \nÎntr-adevăr, tratatele care ne legau nu mai există sau nu mai \nsunt în concordață cu realitățile militare contemporane. \nTrebuie, deci, fără să cedăm nimic din respectul pe care îl \ndatorăm  marilor  principii  menționate  adineauri,  trebuie,  deci,  să \nnegociem  regulile  adaptate  provocărilor  actuale,  că  e  vorba  de \narmamentele nucleare strategice, care fac obiectul unui dialog între \nRusia  și  Statele  Unite,  pe  care  și  noi  ne  coordonăm  strâns  cu \nWashingtonul,  sau  că  este  vorba  de  armamentele  convenționale, \nexercițiile militare sau mecanismele de previzibilitate ale activităților \nmilitare. \n                                                                                             12                                                                                          \n     \nÎn cadrul acestui dialog, europenii trebuie să poarte o viziune \nși  poziții  comune,  folosindu-se  de  mecanismele  de  coordonare \nexistente. \nȘi, în sfârșit, având în vedere că ne angajăm în acest dialog \ncu  Rusia  alături  de  aliații  noștri,  dar  și  în  calitate  de  europeni, \nîncercăm să facem să se audă un singur glas european de fiecare dată \ncând este vorba de securitatea europeană, reafirmând, în același timp, \nangajamentul  nostru  deplin  în  cadrul  NATO  și  al  politicii  sale  de \napărare și de descurajare. \nPrima  etapă  a  integrării  României  într-o  comunitate \neuroatlantică  de  solidaritate  și  responsabilitate  a  fost  aderarea  sa  la \nNATO,  în  2004.  Este  mândria  noastră  că  am  contribuit  la  această \nintegrare și, de asemenea, suntem mândri astăzi, în calitate de aliat, \npartener  european  și  țară  prietenă,  să  ne  aflăm  alături  de \ndumneavoastră  în  aceste  vremuri  când  contextul  de  securitate  se \ndegradează  la  frontierele  dumneavoastră,  și  ele  sunt  astăzi  și \nfrontierele noastre. \nAcesta este sensul anunțului făcut de președintele republicii, \nprivind  disponibilitatea  noastră,  să  contribuim  la  noi  măsuri  de \nreasigurare  în  beneficiul  României.  Acest  angajament  se  înscrie  în \ncontinuitatea acțiunii noastre pentru securitatea noastră comună, ca și \nmisiunile de poliție aeriană și în cadrul misiunilor eFP, prezențelor \navansate în Estonia și Lituania pe care Franța le va menține. \nSpun, de asemenea, că intransigența față de principii, atunci \ncând  stabilitatea  și  securitatea  continentului  nostru  se  află  în  joc, \n                                                                                             13                                                                                          \n     \ncăutarea unui dialog exigent cu Rusia, un angajament concret, atât în \nApărarea  Europeană,  cât  și  în  Alianța  Atlantică,  numai  astfel  vom \nputea să afirmăm ceea ce suntem în mod colectiv, adică o mare putere \ncapabilă să-și apere propriile interese și să se facă respectată, o putere \nde  echilibru  și  de  stabilitate  care  își  manifestă  atașamentul  față  de \nreguli. \nIată, dragi prieteni, ceea ce doream să vă spun la această a \n15-a aniversare a aderării României la Uniunea noastră. \nÎn numele istoriei europene care ne-a reunificat, în numele \nviitorului  de  suveranitate  pe  care  îl  putem  construi  împreună  și  în \nnumele  fermității  și  unității  pe  care  o  demonstrăm  astăzi  pentru  a \npăstra aceste cuceriri și pentru a apăra acest orizont, vă mulțumesc. \n(Aplauze.) \nDomnul Ion-Marcel Ciolacu: \nÎl  invit  la  tribună  pe  domnul  Florin  Cîțu,  președintele \nSenatului României. \nDomnul Florin-Vasile Cîțu: \n(Coboară la tribună.) \nDomnule președinte al Camerei Deputaților, \nDomnule prim-ministru, \nDomnule  Jean-Yves  Le  Drian,  ministrul  pentru  Europa  și \nafaceri externe al Republicii Franceze, \nDistinși reprezentanți ai cultelor religioase, \nDoamnelor și domnilor senatori și deputați, \n                                                                                             14                                                                                          \n     \nDoamnelor şi domnilor miniștri, \nExcelențele  Voastre,  doamnelor  și  domnilor  ambasadori  și \nreprezentanți ai misiunilor diplomatice, \nStimați invitați, \nOnorată asistență, \nIntrarea  în  Uniunea  Europeană  este  benefică  pentru  toți \nromânii, dar în același timp necesară, chiar dacă unii dintre noi au alte \nopinii. \nPoate prea des, în ultimii ani, unii politicieni s-au folosit sau \nau promovat negativ aderarea României la Uniunea Europeană. \nTotuși, este o realitate de necontestat faptul că aderarea la \nUniunea Europeană a adus bunăstare, libertate, securitatea României, \ncare  astăzi  este  mai  importantă  decât  oricând,  și  a  românilor, \nindiferent de forma ei, definită de Constituție, alimentară, financiară, \nsocială sau sanitară. \nCele mai mari câștiguri pentru România și români sunt cele 3 \nmari libertăți care nu au existat înainte de aderare – libera circulație a \npersoanelor, a mărfurilor și a capitalurilor. \nDacă ne uităm în jurul României, toate țările au luat o decizie \nimportantă. Noi am luat decizia că suntem o țară europeană. A fost \nprima dată în istoria României când a existat consens transpartinic, \ntoate partidele politice s-au pus de acord cu privire la drumul european \nal țării noastre. \nAceastă aderare a atins și a pătruns toate nivelurile societății \nromânești. \n                                                                                             15                                                                                          \n     \nNivelul politic - România face parte acum din marile familii \npolitice europene. \nTotuși, în România, unii politicieni au tendința să dea vina pe \nUniunea  Europeană  pentru  toate  nerealizările  lor,  pentru  lucruri  ca \ndistrugerea  industriei  și  pentru  faptul  că  nu  se  mai  cumpără  doar \nproduse românești, ci și produse străine. \nAdevărul este exact invers - aderarea la Uniunea Europeană a \ncreat calea pentru ca poporul român să vorbească și să aplice lucruri \nca: standarde internaționale, competență, profesionalism, meritocrație, \nevaluare, piață liberă, cu care am început să ne obișnuim la doar câțiva \nani după aderare. \nPentru mine și pentru Partidul Național Liberal, aderarea la \nUniunea  Europeană  a  constituit  un  prilej  prin  care  fundamentele \nliberale au avut ocazia să se afirme și să demonstreze că fac parte din \npolitica europeană. \nȘi, da, astăzi ia românească este una dintre cele mai apreciate \nproduse românești în Uniunea Europeană, iar Dacia Duster - care, nu \nștiu,  este  o  mașină  românească  făcută  de  o  firmă  franțuzească  sau \ninvers - este în topul preferințelor cumpărătorilor din Franța, Olanda și \nGermania. \nCel mai mare câștig al României și al românilor este că nu ne \nmai  bucurăm  doar  noi  de  produsele  românești  și  le-am  dat  ocazia \ntuturor să se bucure de acestea. \nÎn esență, lucrul important este că Uniunea Europeană ne-a \nadus împreună. Împreună cu marile națiuni cu tradiții din Europa, de \n                                                                                             16                                                                                          \n     \nla egal la egal. Ne-a permis practic să ne întoarcem într-un loc căruia \nRomânia i-a aparținut dintotdeauna. \nEuropa înseamnă că ne apărăm împreună, creștem împreună, \nfacem planuri pentru viitor împreună. \nA  permis  multor  români  care  nu-și  găseau  satisfacția \nprofesională  sau  materială  în  țară  să  o  facă  în  interiorul  familiei \nUniunii Europene, dar ei neuitând niciodată că sunt români. \nTinerii noștri, viitorul nostru, pot astăzi să se formeze și să \nstudieze ușor și liber oriunde în Europa. \nÎn ultimii 15 ani, România a progresat ca națiune europeană, \noportunitățile de muncă, de studiu, de investiții au crescut exponențial. \nDecalajul economic - așa cum s-a văzut și în cel mai recent \nraport al OECD  - și social, în comparație cu țările occidentale,  s-a \nmicșorat.  Am  devenit  o  societate  mai  atractivă  pentru  investitorii \nstrăini  și  pentru  marile  companii  internaționale,  iar  demnitatea, \nlibertatea,  drepturile  individuale  ale  omului  și  egalitatea  au  devenit \nvalori de necontestat. \nRomânia a contribuit în mod constant, prin acțiuni comune, la \nîmbunătățirea mecanismelor de dezvoltare ale UE și la perfecționarea \ninstrumentelor politice stabilite la nivel comunitar. \nPrin unitate și solidaritate, am gestionat una dintre cele mai \ndificile crize sanitare pe care UE le-a traversat încă de la fondarea \nComunității Europene. \nPrin reformele pe care și le-a asumat, România este astăzi un \nactor  european  care  poate  să  asigure  continuitate  în  susținerea \n                                                                                             17                                                                                          \n     \nstabilității și predictibilității sistemului fiscal. Continuă să faciliteze un \ndialog onest și echilibrat cu toți investitorii și să identifice soluții de \ndezvoltare economică pe termen mediu și lung. \nSuntem puternic angajați în asigurarea securității și stabilității \ngranițelor de est, iar evoluția complexă și imprevizibilă a situației din \nproximitatea țării noastre ne determină să ne consolidăm și postura de \nfurnizor important de securitate și stabilitate. \nDe aceea, vă spun foarte clar - viitorul României este strâns \nlegat de viitorul construcției europene. \nEforturile  noastre  trebuie  concentrate  pe  identificarea  unor \ndirecții care să faciliteze creșterea sustenabilă a calității vieții tuturor \ncetățenilor. \nÎn  același  timp,  viziunea  și  acțiunile  noastre  comune  la \nnivelul UE trebuie să fie calibrate schimbărilor ample care se produc \nchiar acum, sub ochii noștri, la nivel regional și european. \nPentru  mine  și  pentru  Partidul  Național  Liberal,  Uniunea \nEuropeană este singura opțiune. \nVă mulțumesc. (Aplauze.) \n(Revine la prezidiu.) \nÎl invit la tribună pe Excelența Sa, domnul Marcel Ciolacu, \npreședintele Camerei Deputaților. (Râsete. Aplauze. Vociferări.) \nDomnul Ion-Marcel Ciolacu: \nDomnule ministru pentru Europa și afaceri externe al Franței, \nExcelența Voastră, domnule președinte al Senatului,  \nDomnule prim-ministru,  \n                                                                                             18                                                                                          \n     \nDoamnelor și domnilor miniștri, \nStimați reprezentanți ai cultelor religioase, \nDoamnelor și domnilor europarlamentari,  \nStimați reprezentanți ai Corpului Diplomatic, \nDistinși invitați, \nDomnule prim-ministru Adrian Năstase,  \nDomnule prim-ministru Călin Popescu-Tăriceanu, (Aplauze.) \nCu mare bucurie vă urez un călduros bine ați venit la ședința \nsolemnă comună pentru aniversarea a 15 ani de la aderarea României \nla Uniunea Europeană! \nÎncă de la apariția statului român modern, poporul român a \nîmbrățișat, cu entuziasm și pasiune, cultura occidentală și, în special, \npe cea franceză.  \nÎn perioada pașoptiștilor, în cea a regalității, în timpul și între \ncele  două  Războaie  Mondiale,  alegerea  românilor  a  fost  mereu \nEuropa.  \nDupă o îndepărtare forțată în anii comunismului, anul 1989 a \nînsemnat  reafirmarea,  cu  toată  puterea  și  determinarea  unui  popor \ndornic de libertate, apartenenței la proiectul european.  \nA  urmat  un  drum  lung,  marcat  de  numeroase  decizii  și \nreforme dificile, dar care a culminat, în anul 2007, cu unul dintre cele \nmai  semnificative  momente  ale  istoriei  noastre  recente,  aderarea  la \nUniunea Europeană. Acel moment a fost o mare victorie a României, \ndar, în egală măsură, și o victorie a Europei.  \n                                                                                             19                                                                                          \n     \nÎn contextul prezenței la București a domnului ministru Le \nDrian, aș dori să remarc faptul că țara Domniei Sale a fost, în istorie, \nunul dintre marii susținători ai României. \nDe aceea, domnule ministru, vă mulțumesc pentru gestul de \nmare prietenie de a vă alătura în cadrul acestei ședinței solemne, mai \nales având în vedere agenda dumneavoastră atât de complexă în acest \nsemestru al președinției franceze a Consiliului Uniunii Europene.  \nDistinsă audiență, \nUniunea Europeană este un proiect în continuă dezvoltare, al \ncărei viitor îl conturăm împreună.  \nÎn  vremurile  bune  ne  bucurăm  de  prosperitate,  de  libera \ncirculație, de oportunitatea de a avea studii și cariere paneuropene, iar \nîn vremurile grele ne bucurăm de protecția și solidaritatea europeană.  \nMecanismul  european  de  redresare  și  reziliență,  și  din \nperspectiva României, PNRR, reprezintă o șansă extraordinară pentru \nalinierea economiei noastre la cele mai moderne standarde.  \nAcum traversăm un context geopolitic extrem de complicat. \nMai întâi criza pandemică, la care se adaugă evoluțiile deosebit de \nîngrijorătoare de la frontiera de est. \nDupă cum știți, România este un partener de încredere atât \ndin punct de vedere militar și al prezenței sale în NATO, cât și din \npostura de gardian al frontierelor externe ale Uniunii Europene, prin \nparticiparea la misiunile Frontex.  \nSuntem convinși că o vecinătate sigură, cu țări prospere și \nstabile, reprezintă cea mai bună cale spre propria pace.  \n                                                                                             20                                                                                          \n     \nSalut,  cu  acest  prilej,  acțiunile  care  vizează  avansarea \nparcursului european al statelor din Balcanii de Vest și intensificarea \ndialogului cu statele Parteneriatului Estic.  \nStimați oaspeți,  \nNe  aflăm  în  Anul  european  al  tineretului,  un  moment  de \nrecunoaștere  a  provocărilor  pe  care  le-au  avut  tinerii  pe  perioada \npandemiei. \nEste  un  moment  cu  atât  mai  bun  să  ne  amintim  că  tinerii \nnoștri  sunt  cei  care  vor  trăi  în  lumea  pe  care  noi  o  construim.  Ei \ntrebuie să se regăsească atât în valorile generoase care au condus la \ncrearea Uniunii, cât și în deciziile cele mai concrete care vor avea un \nimpact direct asupra vieții lor de zi cu zi.  \nLa  15  ani  de  la  aderarea  României  la  Uniunea  Europeană \navem nevoie de un nou pact politic, precum momentul Snagov, care să \ndea direcție României în Uniunea Europeană în perioada următoare – \no  nouă  agendă  europeană  pentru  țara  noastră,  care  să  asigure \ndezvoltarea României și folosirea oportunităților disponibile la nivel \neuropean în interesul românilor. \nDe  aceea,  închei  acest  discurs  cu  gândul  că  trebuie  să  le \noferim tinerilor noștri tot sprijinul de care au nevoie, pentru ca și ei să \nlupte la rândul lor pentru visul Europei unite.  \nVă mulțumesc. (Aplauze.) \nDomnul Florin-Vasile Cîțu: \nMulțumim. \n                                                                                             21                                                                                          \n     \nÎl invit la tribună pe Excelența Sa, domnul Nicolae  Ciucă, \nprim-ministrul României. \nDomnul Nicolae Ionel Ciucă (prim-ministrul României): \nDomnule președinte al Camerei Deputaților,  \nDomnule președinte al Senatului României, \nDomnule ministru Le Drian,  \nDistinși membri ai Parlamentului României, \nDistinși membri ai Guvernului, \nDistinși reprezentanți ai cultelor religioase, \nStimați membri ai Corpului diplomatic acreditat la București, \nDoamnelor și domnilor, \nȘedința solemnă de astăzi este un moment important de bilanț \nși perspectivă. Cei 15 ani de la  aderarea României au echivalat cu \ntransformări  semnificative  în  beneficiul  cetățenilor  noștri.  De \nasemenea,  a  fost  o  perioadă  în  care  am  înțeles  importanța  și  am \nsusținut o Uniune Europeană puternică, solidară, coezivă. România și-\na  dorit  să  intre  în  Uniune  și  a  fost  primită  ca  urmare  a  voinței \nromânilor  care  și-au  dorit  democrație,  libertate,  economie  de  piață \natunci  când  au  ieșit  în  stradă  pentru  a  răsturna  regimul  totalitar \ncomunist. \nUniunea Europeană se află astăzi într-un moment definitoriu \nal  existenței  sale,  dacă  privim  experiența  recentă  determinată  de \npandemia de COVID-19 sau ambițiile legate de tranziția ecologică și \ndigitală. Aș putea spune că este un moment important nu doar pentru \nrelansarea  proiectului  european  după  dificultățile  generate  de  criza \n                                                                                             22                                                                                          \n     \nsanitară,  ci  și  un  context  de  turnură  către  ceea  ce  va  trebui  să  fie \nEuropa  viitorului  -  conectată,  ecologică,  inovatoare.  Sunt  profund \nconvins  că  acest  semestru  al  Președinției  franceze  a  Consiliului \nUniunii  Europene  va  contribui  la  consolidarea  inițiativelor  noastre \ncomune  necesare  creșterii  rezilienței  Uniunii  Europene  și  pregătirii \nacesteia pentru economia viitorului. \nAnul acesta a debutat cu o serie de evoluții îngrijorătoare în \nvecinătatea Uniunii Europene. Suntem martorii unui narativ pe care îl \ncredeam o manifestare a secolelor trecute: sfere de influență, negarea \ndreptului suveran al statelor de a-și alege alianțele din care doresc să \nfacă parte. Aceste atitudini, declarații și posturi de forță ne confirmă, o \ndată în plus, două lucruri.  \nÎn  primul  rând,  stabilitatea,  prosperitatea  și  securitatea \nRomâniei  sunt  garantate  prin  apartenența  noastră  la  Uniunea \nEuropeană și la NATO.  \nÎn  al  doilea  rând,  unitatea  și  solidaritatea  europeană  și \ntransatlantică  sunt  unica  opțiune  viabilă  pentru  a  putea  gestiona \neficient  provocările  și  a  valorifica  oportunitățile.  Uniunea  și \nparteneriatele sunt răspunsul! \nUniunea Europeană a fost o opțiune fără echivoc a cetățenilor \nromâni, confirmată prin orientarea proeuropeană constantă a opiniei \npublice. Înainte de aderarea la UE, această opțiune europeană reflecta \ndorința românilor de a fi parte a spațiului de valori și prosperitate al \nUniunii. După aderare, europenismul României  a fost consolidat de \n                                                                                             23                                                                                          \n     \nexperimentarea  directă  de  către  cetățeni  a  beneficiilor  concrete  ale \napartenenței la Uniunea Europeană. \nExpertiza  și  finanțarea  europeană  și-au  pus  indisolubil \namprenta în aproape toate domeniile economice, fie că vorbim despre \nproiecte  de  reabilitare  și  infrastructură  la  nivel  local  sau  regional, \ndespre susținerea dezvoltării și modernizării agriculturii românești sau \ndespre  participarea  la  proiecte  de  cercetare.  Mai  mult  decât  atât, \nmilioane de români lucrează, învață ori își petrec vacanțele în alte țări \ndin  Uniunea  Europeană.  Majoritatea  exporturilor  românești  sunt \noperate  de  către  state  membre  ale  Uniunii  Europene.  Piața  Unică \nEuropeană  este  deschisă  antreprenorilor  români  care  beneficiază  de \nacces liber și sprijin acordat prin finanțările europene. Tinerii români \nparticipă intens în schimburile universitare finanțate prin programele \nErasmus. \nDupă aderarea la Uniunea Europeană, Produsul Intern Brut al \nRomâniei s-a triplat: 2006 - 342,7 miliarde lei; 2021 - 1.190 miliarde \nlei, iar PIB-ul pe cap de locuitor a devenit de aproape patru ori mai \nmare: 2006 - 16.170 lei; 2021 - 61.368 lei. \nÎn calitatea sa de membru al Uniunii Europene, România nu \neste  numai  beneficiar  al  prosperității  economice  generate  de  cadrul \neuropean,  ci  are  astăzi  șansa  de  a  contribui  direct  la  conturarea \npoliticilor europene și la construcția unui viitor al Uniunii.  \nDezbaterile  în  desfășurare  din  cadrul  Conferinței  privind \nviitorul Europei ne confirmă că cetățenii români, la fel ca majoritatea \n                                                                                             24                                                                                          \n     \ncetățenilor  europeni,  doresc  mai  multă  Europă  și  mai  multă \nconvergență în dezvoltarea sa. \nUnitatea  în  protejarea  valorilor  europene,  în  promovarea \nelementelor  fundamentale  ale  democrației  și  statului  de  drept  în \nUniune  și  în  vecinătatea  acesteia  este  esențială  pentru  a  răspunde \nașteptărilor cetățenilor. De asemenea, obiectivele vizând o Uniune mai \nputernică  pot  fi  atinse  doar  prin  manifestarea  unei  veritabile \nsolidarități și unități europene. \nDoamnelor și domnilor, \nLa 15 ani de la aderarea la Uniunea Europeană, avem o nouă \nperspectivă  determinantă  pentru  viitorul  României.  Avem \noportunitatea  de  a  recupera  în  dezvoltarea  de  infrastructură  care  să \nasigure conectarea fizică a României la rețelele de transport europene. \nAvem șansa unor progrese importante în sfera digitalizării, a educației \nși  pentru  oferirea  unor  servicii  de  sănătate  de  calitate.  Avem  și \nposibilitatea  de  a  avansa  către  decarbonizarea  economiei,  prin \ninvestiții  în  tehnologii  cu  emisii  reduse  de  CO .  Într-adevăr,  prin \n2\naceste reforme și investiții, România poate să garanteze o dezvoltare \nincluzivă, de care să beneficieze pe termen mediu și lung toți românii, \nindiferent dacă locuiesc în zonele urbane sau rurale, în oricare parte a \nRomâniei.  În  același  timp,  avem  datoria  să  ne  asigurăm  că  aceste \nschimbări  sunt  implementate  de  o  manieră  echilibrată  și  justă,  cu \nluarea în considerare a realităților și provocărilor cu care se confruntă \nastăzi cetățenii noștri. \n                                                                                             25                                                                                          \n     \nPentru  a  implementa  reforme  și  investiții,  România  va \nbeneficia, în perioada 2021-2027, de aproape 80 de miliarde de euro, \nprin  intermediul  celor  două  mari  instrumente  agreate  la  nivelul \nUniunii Europene: bugetul multianual pe 7 ani și Planul European de \nRedresare. \nTotodată, acțiunea României în plan european va continua să \nfie ghidată de respectul deplin pentru statul de drept, pentru principiile \nși valorile înscrise în Tratatele Uniunii Europene, ca piloni de bază ai \nUniunii, precum și pentru dreptul european, în general. \nParticiparea directă la Uniunea Europeană, în calitatea de stat \nmembru, ne-a reconfirmat și faptul că solidaritatea și unitatea sunt un \nparcurs  cu  dublu  sens.  Prin  exercitarea  Președinției  Consiliului \nUniunii Europene în 2019, România a confirmat că are  maturitatea \nnecesară  de  a  susține,  promova  și  ghida  Uniunea  în  atingerea \nobiectivelor  sale  strategice.  Declarația  de  la  Sibiu  a  reușit,  de \nasemenea,  să  contureze  liniile  strategice  pentru  evoluția  Uniunii, \nconfirmând  ambiția  pentru  a  avansa  proiectul  european.  În  egală \nmăsură,  pregătirea  pentru  aderarea  la  Spațiul  Schengen,  ca  și \nobiectivul  de  integrare  în  Zona  Euro,  sunt  contribuții  directe  la \naprofundarea integrării europene. \nRomânia continuă să rămână angajată în sprijinirea activă a \nobiectivului  de  consolidare  a  Uniunii  Europene.  Aceasta  este  și  o \nașteptare confirmată în cursul dezbaterilor recente la nivel național, în \ncontextul Conferinței privind viitorul Europei, care evidențiază nevoia \nde  unitate  și  convergență  în  Uniunea  Europeană.  Este  imperativ  să \n                                                                                             26                                                                                          \n     \nrăspundem așteptărilor cetățenilor prin inițiative și soluții concrete la \nnivel european. \nAcest lucru mă determină să reamintesc aprecierile europene \nale lui Robert Schuman, părintele fondator al Europei unite și ministru \nde  externe  al  Republicii  Franceze:  „Lecțiile  dure  de  istorie  m-au \nînvățat  să  mă  feresc  de  improvizațiile  pripite,  de  proiectele  prea \nambițioase, dar m-au învățat și că, atunci când o judecată obiectivă, \nmatură,  bazată  pe  realitatea  faptelor  și  a  interesului  superior  al \noamenilor  ne  conduce  la  inițiative  noi,  chiar  revoluționare,  este \nimportant  –  chiar  dacă  acestea  contravin  obiceiurilor  consacrate, \nantagonismelor seculare și vechilor rutine – să rămânem fermi și să \nperseverăm”. \nDoamnelor și domnilor, \nForța Uniunii Europene și a României, ca stat membru, este \ndeterminată  și  de  capacitatea  sa  de  a-și  proiecta  valorile  și  de  a \nconsolida  parteneriatele  în  vecinătatea  sa.  Ca  stat  care  valorifică \nexperiența propriei aderări la Uniune, suntem pregătiți să acționăm în \ncontinuare  pentru  a  transmite  mai  departe  valorile  și  principiile \neuropene în vecinătatea noastră, către partenerii noștri care au făcut o \nopțiune  strategică  solidă,  pe  calea  reformelor  și  a  proceselor  de \nmodernizare europeană. \nÎn  egală  măsură,  sunt  convins  că  Uniunea  Europeană  și \nstatele  sale  membre  trebuie  să  continue  să  lucreze  cu  partenerii \nstrategici – state și organizații cu care avem în comun valori și cu care \nîmpărtășim  obiectivul  unei  societăți  echitabile  și  durabile, \n                                                                                             27                                                                                          \n     \nfundamentată  pe  democrație,  drepturile  omului,  stat  de  drept  și \neconomie  de  piață.  Avem  nevoie  de  aceste  parteneriate,  inclusiv \npentru a capacita Uniunea să proiecteze mai departe modelul său de \ndezvoltare, care a generat prosperitate și stabilitate mai mult de 50 de \nani și care continuă să rămână valid. \nÎn concluzie, parcurgem momente istorice din toate punctele \nde  vedere:  tehnologic,  social,  securitar.  Traversăm  provocări  fără \nprecedent, fie că vorbim de pandemie sau de impactul transformărilor \ndigitale. Prezentul necesită o atenție particulară, pentru că ne definește \nviitorul.  În  același  timp,  trebuie  să  învățăm  din  erorile  trecutului \npentru a creiona un viitor mai bun, iar Uniunea Europeană are forța \nintrinsecă de a asigura o perspectivă de creștere și stabilitate pentru \ngenerațiile  viitoare.  Pentru  aceasta  avem  nevoie  de  aportul  tuturor \nstatelor membre ale Uniunii Europene, de unitate și de solidaritate. \nÎnsă, mai cu seamă, este nevoie de păstrarea valorilor democratice ale \nUniunii, care sunt fundamentul păcii, securității și prosperității noastre \ncomune.  Acest  lucru  nu  trebuie  uitat.  Valorile  Uniunii  trebuie  să \nreprezinte  punctul  de  gravitație  al  acțiunilor  noastre  prezente  și \nviitoare. \nAș dori să închei acest mesaj cu reflecția unui mare promotor \nromân al unității europene. Politicianul și diplomatul Grigore Gafencu \nscria în jurnalul său din 1941-1943, la un moment de mare răscruce \npentru continentul nostru: „Europa e trecutul nostru; ea trebuie să fie \nși viitorul. Ea cuprinde o idee de unitate, după cum cuprinde o idee de \ndiversitate și de echilibru”.  \n                                                                                             28                                                                                          \n     \nVă mulțumesc. (Aplauze.) \nDomnul Florin-Vasile Cîțu: \nMulțumesc, domnule prim-ministru. \nDoamnelor și domnilor senatori și deputați, \nOnorați invitați, \nPotrivit celor convenite, în această ședință solemnă vor avea \nintervenții reprezentanți ai grupurilor parlamentare reunite, în limita a \n10  minute  pentru  fiecare  grup  parlamentar,  iar  deputaților  și \nsenatorilor  neafiliați  li  se  alocă  3  minute,  cu  o  singură  intervenție \nprintr-un reprezentant comun. \nDau  cuvântul,  din  partea  Grupului  parlamentar  al  PSD, \ndomnului senator Angel Tîlvăr. \nDomnul Angel Tîlvăr: \nVă mulțumesc.  \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDoamnelor și domnilor senatori și deputați, \nDomnule ministru pentru Europa și afaceri externe,  \nDomnilor miniștri,  \nStimați reprezentanți ai cultelor religioase,  \nDoamnelor și domnilor europarlamentari, \nStimați reprezentanți ai Corpului diplomatic,  \nDistinși invitați, \n                                                                                             29                                                                                          \n     \nMarcăm astăzi unul dintre cele  mai importante evenimente \ndin  istoria  României,  eveniment  care  a  produs  schimbări  ample  la \nnivelul  societății  românești,  în  ansamblu,  dar  mai  ales  la  nivelul \nfiecăruia dintre noi, aderarea la Uniunea Europeană. \nOpțiunea  firească  de  a  se  îndrepta  spre  Occident,  afirmată \nîncă din 1989, se bazează pe dorința poporului român de a construi o \ndemocrație funcțională și de a-și asigura prosperitatea. \nProcesul de aderare nu a fost unul ușor. A început în 1993, \ncând a fost semnat acordul de asociere la Uniunea Europeană. \nÎn 1995, România a depus oficial cererea de aderare, iar în \n1999, Consiliul European, la Helsinki, a decis începerea negocierilor \npentru ca, după semnarea Tratatului de aderare, în 2005, România să \ndevină stat membru al Uniunii Europene, la 1 ianuarie 2007. \nAm menționat acest parcurs pentru că el a avut la bază un \nacord  larg  al  clasei  politice  românești,  o  situație  de  convergență, \nexprimând voința românilor. \nDoamnelor și domnilor, \nAderarea României la Uniunea Europeană a fost un obiectiv \nasumat de întreaga clasă politică, a fost o dovadă a responsabilității, a \ncapacității de a coopera și de a acționa unitar în vederea atingerii unui \nobiectiv de interes național. \nAderarea  a  fost  un  pas  important.  El  a  însemnat \nimplementarea  de  reforme  necesare  țării  noastre,  dar,  cred  eu, \nimportant  este  procesul  continuu  al  integrării,  al  recuperării \n                                                                                             30                                                                                          \n     \ndecalajului de dezvoltare, al racordării complete a României la spațiul \neuropean.  \nÎn  acești  15  ani,  România  a  făcut  pași  evidenți  în  această \ndirecție. Poate viteza nu a fost cea dorită, ne-am mai poticnit, am mai \ngreșit,  dar  pașii  înainte  sunt  evidenți.  România  se  află  astăzi  într-o \npoziție mai bună decât acum 15 ani. Sunt multe date care ne trimit la \naceastă afirmație. Dar ceea ce contează însă este ca românii să simtă și \nsă  conștientizeze  evoluția  și  beneficiile  care  vin  ca  urmare  a \napartenenței la Uniunea Europeană. \nAvem de lucru în continuare pentru a reduce decalajele de \ndezvoltare dintre regiuni, atât în interiorul țării, cât și dintre România \nși  alte  țări  membre,  așa  cum  sunt  multe  de  îmbunătățit  în  ceea  ce \nprivește utilizarea instrumentelor financiare europene. \nImpactul  pozitiv  al  aderării  la  Uniune  rămâne  unul \nperceptibil, fie prin proiectele pe care România le implementează, cu \nfinanțare europeană, fie prin beneficiile pe care sistemul de valori și \nlibertăți europene le aduc.  \nTotuși, toți acești ani au dus la modernizarea României, la \nîmbunătățirea capacității instituționale și administrative, la dezvoltarea \neconomică și, nu în ultimul rând, la consolidarea democrației. \nDoamnelor și domnilor, \nProcesul de integrare a însemnat și o participare consistentă \nla  mecanismele  decizionale  europene  și  vreau  să  reamintesc \nexercitarea  de  către  țara  noastră,  pentru  prima  dată,  a  președinției \nrotative  a  Consiliului  Uniunii  Europene,  din  ianuarie  până  în  iunie \n                                                                                             31                                                                                          \n     \n2019. Spun asta pentru că România trebuie să rămână proactivă în \nconturarea agendei europene. \nPentru  că,  după  15  ani,  țara  noastră  are,  cred  eu, \ninstrumentele necesare pentru a deveni inițiator de măsuri și politici de \ndezvoltare economică. \nRomânia are nevoie de Uniunea Europeană, așa cum Uniunea \nEuropeană  are nevoie de România, iar provocările ultimei perioade \ndovedesc  că  viitorul  României  este  strâns  legat  de  viitorul  Uniunii \nEuropene.  \nSper  ca  reflecția  asupra  proiectului  european,  generată  de \nconferința privind viitorul Europei, să ne permită să ne exprimăm în \ndomenii  care  merită  toată  atenția:  schimbări  climatice,  sănătate, \nsecuritate  comună,  transformare  digitală,  democrație,  migrație, \neducație, cultură, tineret, sport și rolul parlamentelor naționale. \nDoamnelor și domnilor,  \nRomânia  este  un  stat  european  responsabil  și  implicat  în \ncontextul în care avem nevoie de o Uniune întărită în interior, dar și în \nplan global, pentru că o Uniune Europeană  puternică este  esențială \npentru  prosperitatea  și  stabilitatea  regională.  Criza  actuală  de \nsecuritate din vecinătate confirmă acest lucru. \nConsider că Uniunea Europeană poate fi  mai puternică, de \naceea  ușa  Uniunii  Europene  trebuie  să  rămână  deschisă  pentru \npartenerii care împărtășesc valorile noastre comune. \nTotodată,  Uniunea  Europeană  are  vocația  de  a  proiecta  în \njurul său stabilitate, democrație, dezvoltare economică și prosperitate. \n                                                                                             32                                                                                          \n     \nLucrurile pe care le-am adus în atenția dumneavoastră cred că \nvorbesc  despre  o  realitate  care  încurajează  susținerea  proiectului \neuropean.  Această  realitate  trebuie  întărită  și  dezvoltată  în \npermanență,  zi  de  zi,  mai  ales  în  contextul  presiunilor  la  care  este \nsupusă în prezent Uniunea Europeană, a tendințelor distructive care-i \namenință unitatea și a încercărilor permanente de destabilizare. \nAlături de NATO sau Parteneriatul Strategic cu Statele Unite \nale Americii, apartenența României la Uniunea Europeană este o șansă \nde dezvoltare, și acest lucru trebuie afirmat și transpus în beneficii \npentru români. \nÎnchei  în  spiritul  dezideratului  exprimat  de  Jean  Monnet: \n„Continuați, continuați! Nu există alt viitor pentru popoarele Europei \ndecât în Uniune”. \nVă mulțumesc foarte mult. (Aplauze.) \nDomnul Florin-Vasile Cîțu: \nMulțumim, domnule senator. \nDin partea Grupurilor parlamentare ale PNL, domnul deputat \nIonuț-Marian Stroe. \nDomnul Ionuț-Marian Stroe: \nDomnule președinte al Senatului, \nDomnule președinte al Camerei Deputaților, \nDomnule prim-ministru Nicolae Ciucă, \nDomnule ministru Jean-Yves Le Drian, \nStimați invitați, \n                                                                                             33                                                                                          \n     \nExcelențele  Dumneavoastră,  doamnelor  și  domnilor \nambasadori, \nDragi colegi din Executiv și din Parlament, \nRomânia este Uniunea Europeană. \n Este o afirmație atât de simplă, dar care, după 15 ani, vedem \nși simțim, în viața de zi cu zi, înseamnă mult mai mult decât ne-am fi \nputut imagina atunci. \nEuropa a fost „acasă” pentru noi, românii, întotdeauna, chiar \ndacă aspirațiile noastre europene s-au împlinit abia în anul 2007. \nTocmai  de  aceea,  în  astfel  de  momente  precum  cel  al \nintegrării, deciziile au venit normal, natural pentru că sunt lucruri care \nne definesc ca nație, pentru că sunt lucruri care ne aparțin, pentru că \nsunt lucruri pe care cu toții ni le-am dorit. \nEuropa este aici, iar progresul României este în acești 15 ani \nevident, chiar dacă sunt - și trebuie să o spunem și să o recunoaștem - \nîncă foarte multe lucruri de făcut. \nFie  că  trăiești  într-un  oraș  modernizat  grație  fondurilor \neuropene, fie că tinerii studiază într-o universitate modernă sau mergi \nla o competiție sportivă, pe unul dintre stadioanele modernizate, fie că \nmergi  pe  o  autostradă,  pe  un  drum  reabilitat,  într-o  stațiune  cu \nobiective turistice realizate din bani europeni, ori într-o comună cu \nșcoli modernizate, în localități unde au fost introduse rețele de apă și \ncanalizare  sau  fie  că  întâlnești  antreprenori  care  au  putut  să  își \ndezvolte afaceri sau să-și instruiască angajații, vei afla atunci că foarte \n                                                                                             34                                                                                          \n     \nmulte  dintre  ele  au  fost  posibile  pentru  că  banii,  proiectele  și \nprogramele europene au funcționat în România. \nChiar și așa, bineînțeles, am fi putut avea o absorbție mult \nmai  mare  și,  cu  siguranță,  rezultatele  ar  fi  putut  fi  sau  ar  fi  putut \ndeveni spectaculoase. \nDin  fericire  pentru  noi,  dragi  colegi,  timpul  nu  este  încă \npierdut. \nLa fel cum vei afla, vorbind cu orice român, că libertatea de a \ncircula, de a călători și - un lucru foarte important - libertatea de a \nmunci în spațiul european, acest drept, au devenit pentru noi, românii, \nnormalități. Ne-am bucurat de ele, beneficiem de ele. \nÎn cei 15 ani de apartenență la Uniunea Europeană, România \ns-a bucurat de cea mai mare ascensiune economică din istoria ei. În \n2006, PIB-ul abia se apropia de 100 de miliarde de euro, iar în 2021 \nam făcut deja un salt de două ori și jumătate, ajungând la un PIB de \n240 de miliarde de euro. \nÎn  veniturile  românilor  vedem  aceeași  creștere.  În  2007, \nsalariul mediu abia atingea 300 de euro. Astăzi, în schimb, am ajuns la \nborna de 600 de euro. \nUniunea Europeană a fost în acești 15 ani un partener generos \nși  corect  cu  țara  noastră.  Am  primit  finanțări  din  partea  Uniunii \nEuropene de aproape 3 ori mai mult decât am contribuit - un plus de \n40 de miliarde de euro. \nPutem să ne uităm, de exemplu, la agricultură, unul dintre \ndomeniile care a avut cel mai mult de câștigat – pe lângă banii din \n                                                                                             35                                                                                          \n     \nproiecte, aproape 11 miliarde de euro au intrat direct în buzunarele \nfermierilor printr-un mecanism simplu și ușor de accesat, subvenția. \nPrin programele adresate tinerilor - Erasmus - zeci de mii de \ntineri din România au reușit să se formeze ca specialiști în universități \nde top din Europa. \nLa început, una dintre cele  mai importante priorități a fost \nreforma  justiției  și  lupta  anti-corupție.  Am  ajuns  astăzi  la  rezultate \npalpabile, chiar dacă sunt încă necesare anumite corecturi și reforme. \nPandemia, dragi colegi, ne-a arătat  și ea cât de importantă \neste solidaritatea europeană în momente de criză. Solidaritate care s-a \ntradus  în  acces  rapid  la  medicamente,  la  echipamente  medicale  și, \nbineînțeles, la vaccin. \nȘi poate cel mai important, privind acum spre viitor, avem \nacces pentru următorii ani la cel mai mare program de finanțare pentru \ndezvoltare - PNRR. \nTrebuie  să  facem  tot  ceea  ce  este  în  puterea  și  pasiunea \nnoastră, bineînțeles, pentru a împlini și a ne împlini noi, românii, în \nEuropa și pentru a deveni o forță, de ce nu? (Aplauze.) \nHai  să  lămurim  puțin  lucrurile...  (Aplauze.  Vociferări.)    - \nnimeni nu ne dă teme pentru a ne... (Aplauze. Vociferări.) \nHai să ne lămurim - nimeni nu ne dă teme în Europa și noi \nsuntem singurii responsabili de reușita noastră. \nRomânia  trebuie  să  aibă  curajul  de  a  deveni  influentă  în \ndeciziile europene, de a-și asuma proiecte ambițioase care să aducă un \nviitor mai sigur, mai bun și mai curat generațiilor viitoare. \n                                                                                             36                                                                                          \n     \nPe  lângă  prioritățile  clare  -  modernizarea  localităților,  a \neconomiei românești - țara trebuie să privească înainte, să investească \nîntr-un viitor sustenabil. \nTranziția  verde,  digitalizarea,  securitatea  energetică  sunt \nsubiecte  care  nu  trebuie  pierdute  din  vedere  și  care  fac  parte, \nbineînțeles, din proiectul nostru de viitor. \nAceastă nouă generație, sută la sută europeană, și cea care a \nreușit acum 15 ani integrarea în Uniune nu pot intra în conflict sau \nîntr-o  competiție,  este  absolut  necesar  să  colaboreze  pentru  că \nRomânia trebuie să fie parte a viitorului secol european. Depinde doar \nde noi. \nLa mulți ani României europene! (Aplauze.) \nDomnul Florin-Vasile Cîțu: \nMulțumesc, domnule deputat. \nDin partea Grupurilor parlamentare ale USR, domnul deputat  \nIlie Dan Barna. \nDomnul Ilie Dan Barna: \nExcelența Voastră, domnule ministru pentru Europa și afaceri \nexterne al Republicii Franceze, \nDomnilor prea excelenți președinți ai Camerei Deputaților și \nSenatului, \n(Râsete. Aplauze.) \nDomnule premier, \nDomnilor miniștri și doamnelor miniștri, \n                                                                                             37                                                                                          \n     \nStimați colegi, \nDragi invitați, \nVă  provoc  astăzi  la  un  exercițiu  de  imaginație  –  să  ne \nînchipuim  cum  ar  fi  fost  România  fără  structurile  europene  și \neuroatlantice. \nVă  invit  să  vă  uitați  la  ce  se  întâmplă  cu  statele  din  jurul \nnostru care au ratat acest tren. \nNiciuna  dintre  țările  din  regiune  care  au  ratat  aderarea  nu \npoate să spună astăzi că a avut o strategie înțeleaptă. Toate aceste țări \nse zbat astăzi în incertitudine și nesiguranță. \nRomânia, din fericire, la momentul acela, nu a ezitat. \nMai corect spus, de fapt, românii nu au ezitat. Pentru că statul \nnostru a tratat adesea integrarea neconvins și neentuziast, mai mult ca \nslogan decât ca angajament ferm. \nȘi, chiar dacă această ședință solemnă e cumva, ca o lecție la \nclasă, în care, având inspecție, fiecare vorbește frumos și politicos, ca \nsă  arătăm  ce  clasă  bună  suntem,  cred  că  o  imagine  realistă  despre \nacești  15  ani  ar  fi,  de  asemenea,  utilă  pentru  România  și  pentru \nEuropa. \nȘi o să punctez câteva lucruri. \nSpun  asta  pentru  că  politicienii  de  rit  vechi,  în  momentul \nintegrării, au înțeles că o lupă uriașă va veni asupra României, care va \nface foarte vizibile și nepotismul și corupția și incompetența. Și, din \nacest moment, în loc să aderăm cu premianții din centrul Europei, în \n                                                                                             38                                                                                          \n     \n2004, am reușit acest lucru alături de Bulgaria, doar în 2007. Dar a \nfost un lucru excelent. \nÎnsă  am  aderat  cu  tinicheaua  MCV  de  coadă.  Pentru  că \nreprezentanții  noștri,  ai  statului  român,  nu  au  fost  în  stare  să  dea \ngaranții că România va avea cu adevărat un stat de drept funcțional. \nAstăzi, astăzi, 15 ani mai târziu, încă suportăm această rușine. \nȘi, mai grav, dacă ne uităm la acțiunile Guvernului nostru, \nvedem că nu sunt semne că vom scăpa prea curând de această tinichea \nși nici de perspectiva de a intra în Schengen nu... ne îngrijorăm. \nInclusiv în această onorată adunare încă mai sunt oameni care \ncred și încearcă să ne convingă că „Secția Specială” de investigare și \nșantajare  a  magistraților  este  ceva  ce  poate  fi  păstrat,  în  ciuda \navertismentelor Comisiei Europene și a Comisiei de la Veneția. \nNu!  Nu,  dragi  colegi  și  invitați!  „Secția  Specială”  nu  face \ndecât  să  prelungească  MCV  și,  odată  cu  el,  imaginea  aceasta \npăcătoasă, dar reală, că în sânul clasei politice românești, inclusiv la \nvârful  ei,  nu  există  nici  voința  și  nici  putința  de  a  consolida  cu \nadevărat statul de drept în România, așa, european, cum îl pretindem. \nDoamnelor și domnilor, \nLa 15 ani de la aderarea la Uniunea Europeană, scopul nostru \nastăzi  ar  fi  trebuit  să  fie  o  integrare  mai  profundă  într-un  bloc \ncomunitar care, ne place sau nu, a început de ani de zile să vorbească \ndespre o Europă cu mai multe viteze. Și, în loc să mărim viteza, părem \ncă dorim cu tot dinadinsul să intrăm în marșarier. Nu e o metaforă, e \npurul adevăr pe care îl trăiesc cetățenii noștri. \n                                                                                             39                                                                                          \n     \nUitați-vă la exemplul cu eforturile de aderare la moneda euro! \nÎn  2016,  îndeplineam  4  din  cele  5  criterii  de  convergență. \nAstăzi, abia mai îndeplinim unul din ele. Iar șansa ca termenul anunțat \nde actualul ministru de finanțe - 2029 - să fie unul real este ridicol de \nmică. \nAproape  toate  Guvernele  care  s-au  succedat  de  la  aderare \nîncoace au preferat să pice în capcana ieftină a scandalurilor ieftine și \nzilnice, a scandalurilor populiste și au abandonat viziunea pe termen \nlung. \nO responsabilitate colectivă - să nu uităm din când în când să \nmai privim și dincolo de ziua de azi - lipsește cu desăvârșire. \nDacă nu ne înțelegem între noi pe aceste obiective importante \nnu rămâne prea multă speranță pentru România. \nV-o  spun  cu  toată  responsabilitatea  că  e  timpul  să  ne \nîntoarcem la obiective majore, să ne definim clar ce proiect de țară are \naceastă  generație.  Pentru  că  dacă  nu  o  facem,  o  să  ne  pierdem  în \ncontinuare inginerii și muncitorii și medicii, care aleg să meargă acolo \nunde Uniunea Europeană chiar funcționează. \nPentru mulți dintre compatrioții noștri - și o știți fiecare foarte \nbine  -  România  e  locul  în  care  se  mimează  reguli.  E  locul  acelui \npârdalnic „Merge și așa!”, țara în care dezastrul  este așteptat să se \nîntâmple. Oamenii, pe bună dreptate, s-au săturat și nu mai îndrăznesc \nsă mai spere. \nPlecarea fiecăruia dintre românii care aleg să trăiască în altă \nparte, indiferent de pregătirea sau aspirațiile lor, este un vot de blam la \n                                                                                             40                                                                                          \n     \nadresa administrațiilor publice - și centrale și locale - și avem astăzi \nmilioane de voturi de blam. \nAminteam  de  proiectul  de  țară.  Da,  aderarea  la  Uniunea \nEuropeană a fost un astfel de proiect reușit. Din păcate, ultimul mare \nproiect reușit. \nApoi,  ni  s-au  prezentat  diverse  propuneri,  pe  care  ne  tot \nchinuim  să  le  transformăm  în  reușite.  „România  Educată”  e  unul \ndintre ele. \nCât de ridicoli putem fi să vorbim de o Românie educată într-\no țară în care plagiatul a devenit aproape un standard! O țară în care \npână și femeia de serviciu trebuie să fie membră de partid ca să-și \npăstreze jobul! Sau la managementul Deltei numim persoane care nu \nau nicio legătură cu domeniul! \nTrebuie să înțelegem că din nou, din nou ni se oferă o mare \nșansă.  Mă  refer  la  PNRR,  la  acest  Plan  Național  de  Redresare  și \nReziliență. La cele 30 de miliarde pentru a avea autostrăzi, spitale, \nșcoli și o modernizare a administrației, care a intrat în secolul XXI cu \ndosar cu șină. \nSunt  deja  destule  semnale  de  alarmă  însă  cu  privire  la \njaloanele pe care ne-am angajat să le atingem. Și folosesc acest prilej \npentru  a  atrage  atenția  că  orice  ratare  se  calculează  în  bani  pentru \ndezvoltarea României. Și nu în puțini bani! \nDoamnelor și domnilor, \nEuropa  a  avut  și  încă  are  încredere  în  noi.  Prezența \nministrului  de  externe  al  Republicii  Franceze  este  un  foarte  bun \n                                                                                             41                                                                                          \n     \nargument. Încă ne mai acordă încredere. Una dintre dovezi este exact \nacest PNRR despre care am vorbit. \nRomânii însă nu mai au răbdare. Și vedem asta din sondaje în \ncare  încrederea  în  Uniunea  Europeană  crește,  iar  încrederea  în \ninstituțiile naționale stagnează sau scade. \nRomânii sunt sceptici când se uită spre această clădire de care \nsuntem atât de mândri și, dacă nu  schimbăm ceva repede, în curând și \nalții își vor pierde răbdarea și încrederea. \nCum să pretindem că avem un sistem educațional, de sănătate \nfuncțional când avem elevi de clasa a opta care nu înțeleg ce citesc? \nCum să pretindem că avem un climat economic cinstit când \nîn Parlament se pregătește să se pună ștampila pe un tun imobiliar așa \ncum este Romexpo? \nCum să pretindem că e stat de drept când judecătorii cinstiți \nsunt dați afară din Magistratură, sub pretexte ridicole? \nCum  să  pretindem  că  practicăm  democrația  când  sunt  unii \noameni din partide care amenință femei politicieni în cel mai josnic \nmod posibil? (Vociferări.) \nSă mai spun că avem aici colegi, în sală, care cred că e o idee \nbună să se asocieze cu indivizi care ne țin predici despre înțelepciunea \ndictaturii rusești? (Vociferări.) \nSe  întreabă  unii  cât  am  câștigat  de  pe  urma  aderării  la \nUniunea Europeană. \nPremierul a prezentat câteva cifre. \n                                                                                             42                                                                                          \n     \nÎn 2007, PIB-ul României era 120 de miliarde. Astăzi, la 15 \nani  după,  e  240.  Practic,  o  dublare  a  ceea  ce  înseamnă  beneficiul \nnostru, ca stat. \nDoamnelor și domnilor, \nAderarea la Uniunea Europeană a fost cel mai bun lucru care \ni s-a întâmplat României în ultimii 30 de ani. \nÎnsă,  doamnelor  și  domnilor,  dacă  ținem  seama  doar  de \ndrepturi, nu și de obligații, nu ar trebui să ne mirăm că vocea noastră \nlipsește din conversațiile mari. Nu ar trebui să ne mirăm că discuțiile \ndespre război și pace se poartă mai mult pe lângă noi, fără noi. \nNu e vina niciunei conspirații, ci doar a noastră. Când te ții de \ncuvânt doar pe jumătate, nu poți avea pretenția să fii luat în serios \nfoarte mult. \nȘi  s-a  promis  românilor  și  lumii  că  România  va  fi  o  țară \nprosperă și democratică. Am reușit doar parțial și foarte puțin. \nUniunea Salvați România este de la înființare un partid ferm, \npro-occidental,  pro-european  și  pro-democratic,  și  atunci  când  ne \nauziți  criticându-vă,  vă  asigur  că  asta  se  întâmplă  pentru  că  ne-am \nsăturat, alături de miile de români, ca dezvoltarea să se facă în ritm de \nmelc. Vrem ca România să se dezvolte rapid și în folosul cetățenilor. \nO  Românie  înscrisă  cu  încăpățânare  pe  drumul  acesta \neuropean folosește și cetățenilor ei și Europei. \nDragi colegi, \nTrăim de prea multă vreme întrebându-ne ca Ilie Moromete - \n„Niculae, unde mergem noi, domnule?”. \n                                                                                             43                                                                                          \n     \nHaideți  să  nu  ne  mai  întrebăm  și  să  trecem  la  acele  fapte \ndespre care doar vorbim! La faptele pentru care ne-am angajat atunci \ncând am aderat la Uniunea Europeană. \nPeste alți 15 ani, sper să nu mai căutăm România la coada \nclasamentelor țărilor dezvoltate din Europa! Le suntem datori cu acest \nlucru generațiilor actuale și generațiilor viitoare! \nVă mulțumesc. (Aplauze.) \nDomnul Florin-Vasile Cîțu: \nDin partea Grupurilor parlamentare AUR, timpul alocat - 10 \nminute, domnul senator Sorin Lavric. \nDomnul Sorin Lavric: \nVă mulțumesc, domnule președinte. \nDragi colegi, \nDomnule prim-ministru, \nDomnilor miniștri, \nÎntr-adevăr, suntem la o ședință solemnă, însă vă mărturisesc \ncă  e  o  mică  tortură  ca  să  vedem  atâția  politicieni  cum  vin  și \nrostogolesc aici, citind de pe hârtii, niște texte atât de convenționale, \nde protocolare și, firesc, plicticoase. \nDacă  v-aș  întreba  pe  fiecare  dintre  dumneavoastră  ce  ați \nreținut din ce s-a vorbit până acum, când tot timpul ați stat cu ochii în \ntelefon, mă îndoiesc că puteți să-mi spuneți. \nEu  sper  să  nu  vă  spun  niște  clișee,  așa  cum  au  făcut \nantevorbitorii mei. \n                                                                                             44                                                                                          \n     \nSingurul care a dat impresia că nu este un robot, rostogolind \ndiscursuri terne, a fost domnul Barna. \nȘi  sper  ca  dânsului  și  dumneavoastră  să  vă  răspund  la \nîntrebarea - unde mergem, încotro ne îndreptăm? \nȘi am să încerc să vă descriu lapidar viziunea Partidului AUR \nîn privința Uniunii Europene și a locului României în această Uniune. \nCu atât mai mult cu cât știți foarte bine că a devenit un laitmotiv ca \ndespre  cei  de  la  AUR  să  se  spună  că  sunt  eurosceptici,  că  sunt \nantioccidentali, că ni s-a cuibărit în cap ideea ROExit-ului, că trebuie \nmusai ca România să iasă din Uniunea Europeană. \nȘi,  firește,  ca  tacâmul  să  fie  complet,  domnul  Barna,  cu \n„înțelepciunea rusească” - noi, ce la AUR, suntem rusofili și, firește, \nputiniști. \nȚin să vă spulber toate aceste temeri și să vă spun din capul \nlocului - AUR este un partid pro-european, în mod răspicat... (Râsete. \nAplauze.) \nPăi, lăsați-mă să vă argumentez! (Vociferări.) \nEste un partid devotat valorilor... (Vociferări.) ...europene... \n(Râsete.) ...nici nu ne trece prin cap... (Vociferări.) ...să fim adepții \nROExit-ului pe care ni-l imputați atâta și cu atât mai putin... (Râsete.) \n...puțin... (Râsete.) ...nu putem să fim... (Râsete.) ...putiniști... (Râsete.)  \n...de vreme ce suntem în NATO. Știm prea bine că de fiecare dată \ncând am avut de-a face cu rușii lucrurile s-au sfârșit prost pentru noi. \nSuntem  în  tabăra  NATO  și  suntem  loiali  partenerilor  noștri.  Nici \nvorbă de a privi cu simpatie către Rusia. (Aplauze.) \n                                                                                             45                                                                                          \n     \nDa, locul României este în Uniunea Europeană, nu există altă \ndirecție,  este  singura  opțiune.  Dar  noi  când  spunem  „Uniunea \nEuropeană” ne gândim la acel proiect inițial pe care părinții fondatori \nai Uniunii Europene l-au avut în minte - este vorba de o coaliție, de un \nclub select de națiuni creștine și de state suverane. \nNiciun  antevorbitor...  (Aplauze.)  ...vorbind  despre  unitatea \nEuropei  și  despre  solidaritatea  Europei,  n-a  vorbit  despre  națiuni \ncreștine și despre state suverane. Nu s-a vorbit decât despre unitatea \nEuropei și atât. \nNu! AUR împărtășește proiectul inițial al părinților fondatori \n- al lui Adenauer, al lui Schuman, al lui Monnet - și anume o uniune \neuropeană  alcătuită  din  națiuni  creștine  și  state  suverane.  Este \nesențial... (Aplauze.) ... acest lucru. (Aplauze.) \nTocmai de aceea  suntem pro-europeni, domnule Barna sau \ndomnule Bulai,  chiar dacă vă stârnesc râsul!  Suntem pro-europeani \nîntr-o asemenea Uniune Europeană. \nFără suveranitatea statelor și fără religia creștină, Europa se \nduce de-a berbeleacul. \nVă  amintesc  simbolul  Uniunii  Europene.  Simbolul  Uniunii \nEuropene este cununa, diadema de 12 stele. Acele 12 stele nu se referă \nla  numărul  statelor,  că  suntem  27  de  state  în  Uniunea  Europeană. \nAcele stele se referă la cei 12 Apostoli și, în același timp, la Cununa \nMaicii Domnului. (Aplauze.) \n                                                                                             46                                                                                          \n     \nPărinții  fondatori  ai  Uniunii  Europene  erau  catolici \npracticanți. Ei credeau în Uniunea Europeană și erau încredințați că \nreligia creștină va fi un liant al Uniunii Europene. \nAcest  simbol  a  fost  votat,  a  fost  adoptat  de  către  părinții \nfondatori pe care i-am pomenit, pe 8 decembrie 1955. Pe 8 decembrie \n1955, când au votat, ei s-au gândit la această zi - de ce? - pentru că în \ncalendarul catolic, 8 Decembrie este Ziua Zămislirii Maicii Domnului. \nNu  ștergeți  din  memoria  românilor  acest  act  fondator  cu \nrezonanță creștină pentru că este esențial! \nVă spuneam că vă argumentez de ce nu suntem eurosceptici, \nba dimpotrivă, suntem pro-europeni și de ce suntem devotați valorilor \neuropene. \nCând  spunem  valori  europene  ne  referim  la  acel  canon \nvaloric  care  este  axat  pe  adevăr,  frumos  și  bine,  care  sunt  valori \ngrecești, iar acest canon valoric care a fost consacrat și verificat de-a \nlungul mileniilor stă pe 3 temelii, pe 3 piloni - filosofia greacă, dreptul \nroman și religia creștină. (Aplauze.) \nO Europă din care scoateți... (Aplauze.) ...aceste 3 temelii... \n(Aplauze.) ...nu va mai fi Europa pe care o gândim noi, cei de la AUR. \nPentru noi, progresul în Uniunea Europeană înseamnă să dăm \nviață  proiectului  și  valorilor  pe  care  le-au  avut  în  minte  părinții \nfondatori. Este esențial acest lucru. Asta înseamnă progres pentru noi. \nÎn  schimb,  dacă  progres  înseamnă  atingerea  unei  uniuni \neuropene înțelese ca un stat suprafederal, cu o singură capitală, cu un \n                                                                                             47                                                                                          \n     \nsingur  Parlament  și  cu  un  singur  președinte,  noi  nu  împărtășim  o \nasemenea idee. \nAmintiți-vă, vă rog, de precursorul doamnei Ursula von der \nLeyen!  Vă  mai  amintiți  de  el?  Jean-Claude  Juncker,  acel  grotesc \ndrăgălaș  președinte  al  Comisiei  Europene.  Vă  amintiți  când  se \nîmpleticea,  mort  de  beat,  și  era  ținut  de  colegi,  pentru  că,  nu,  se \nclătina? \nDacă Uniunea Europeană va fi privită ca un stat suprafederal, \ndestinul ei va fi destinul împleticirii lui Jean-Claude Juncker. (Râsete. \nAplauze.) \nPentru  noi,  singurul  viitor  este  cel  al  Uniunii  Europene \nînțelese  ca  un  club  select  de  națiuni  creștine  și  de  state  suverane. \nAltfel nu se poate, vom avea destinul acestui sinistru și foarte prost \npolitician care a condus, din păcate, Uniunea Europeană, mai mulți \nani. \nCred că am fost destul de limpede. \nÎn privința putinismului pe care ni-l tot imputați, v-am spus, \nde  vreme  ce  suntem  în  NATO  și  în  tabăra  aceasta,  suntem  loiali \npartenerilor noștri, nu se pune problema de a privi cu simpatie tendința \nimperialistă rusească. \nȘi nu ne  mai bănuiți că avem în spate cine știe ce agenții \nvenite de la Moscova! \nÎnchei  spunându-vă:  trăiască  România  într-o  Uniune  a \nnațiunilor creștine și a statelor suverane! \nVă mulțumesc. (Aplauze.) \n                                                                                             48                                                                                          \n     \nVoci din sală: \nBravo! Bravo! (Aplauze.) \nDomnul Florin-Vasile Cîțu: \nMulțumim pentru scuze și explicații. \nUrmează domnul deputat Daniel-Gheorghe Rusu. \nDomnul Daniel-Gheorghe Rusu: \nDomnule ministru francez pentru Europa și afaceri externe, \nDomnule prim-ministru al României, \nDomnilor miniștri, \nDomnilor președinți, \nStimați reprezentanți ai cultelor religioase, \nStimați invitați, \nStimați colegi senatori și deputați care ați mai rămas în sală, \nDrag popor român din Europa și de pretutindeni, \nVreau să vă transmit un salut sincer din partea Grupului pe \ncare îl reprezint și mai ales din partea unuia dintre președinți, care, cu \nregret, nu a putut să fie astăzi aici, domnul George Simion, dar a ținut \nsă vă salute, prin intermediul meu, și să vă roage să transmiteți, la \nrândul  dumneavoastră,  domnule  ministru,  un  salut  sincer  către \nDomnia Sa, Éric Zemmour, cel mai bun președinte pe care Franța îl va \navea din luna iunie încolo! (Râsete. Vociferări. Aplauze.) \nRespect  pentru  demnitatea  umană,  toleranță,  solidaritate, \nnediscriminare, libertate, democrație, egalitate, stat de drept, drepturile \nomului - sunt valori care au stat la baza constituirii Uniunii Europene \n                                                                                             49                                                                                          \n     \nși care sunt împărtășite de toate statele Uniunii Europene și așa ne \ndorim să și rămână. \nPoate unii cred că aderarea la Uniunea Europeană a venit așa, \nde la sine, pur și simplu. \nGreșit,  domnilor!  De  fapt,  a  fost  voința  poporului  român, \nsătul de comunismul umilitor și josnic al ultimelor zeci de ani și a \nunor lideri ai României, de a duce și de a îndrepta țara noastră către \nVest. \nA  fost  Cererea  oficială  de  aderare  la  Uniunea  Europeană, \nsemnată în iunie 1995, a fost Planul de la Snagov, lansat în anul 2000, \na fost Summitul din 1999 de la Helsinki și altele. Dar înainte de asta a \nfost  gândirea  strategică  a  unor  lideri  europeni  și  români,  în  orice \nlumină s-ar afla ei astăzi. \nUnde este România după 15 ani de la aderarea la Uniunea \nEuropeană?  Ce  am  câștigat?  Ce  am  pierdut?  Sau  încotro  mergem? \nSunt întrebări legitime pe care orice cetățean al Uniunii Europene de \nbună-credință și le poate pune. \nPIB-ul și bugetul țării, este adevărat, sunt duble, dacă nu mai \nmari, față de 2007, anul aderării. \nBanii  pentru  agricultură,  pentru  proiecte  de  infrastructură, \nsănătate, educație s-au dublat, la rândul lor. \nÎnsă  foarte  mulți  oameni  -  i-am  văzut  chiar  și  săptămâna \ntrecută, în Europa -, sunt nemulțumiți, deși țările în care locuiesc le \nconferă și le oferă o protecție socială deosebită, ei se simt părăsiți de \n                                                                                             50                                                                                          \n     \nGuvernul nostru și de oamenii noștri de stat. Ei trimit acasă către 3-4 \nmiliarde de euro, mai mult decât investițiile străine în România. \nSalariul mediu s-a dublat, puterea de cumpărare a românilor a \ncrescut până la un moment dat. \nDar noi toți ar trebui să fim mândri că facem parte dintr-o \nEuropă unită, în care drepturile să ne fie respectate. La fel, și valorile \ncreștine și morale. Să ne mândrim că facem parte dintr-o Europă a \npopoarelor  care  să  se  respecte  reciproc,  în  care  libera  exprimare  a \nopiniilor fiecăruia dintre noi să fie luată în considerare ca un lucru bun \nși constructiv, și nu ca un afront menit să dezbine  ceea ce  alții au \nreușit să clădească. \nRenunțând la metafore, trebuie să vă spun răspicat că cei 15 \nani  de  apartenență  la  Uniunea  Europeană  ne-au  adus  foarte  multe \navantaje, atât României, cât și poporului român, dar totuși, din varii \nmotive,  nu  am  reușit  să  facem  saltul  preconizat  pentru  a  avea  o \nadministrație  reală  și  prosperă,  o  dezvoltare  durabilă,  fără  decalaje \nîntre nivelul nostru de trai și nivelul de trai al concetățenilor noștri \neuropeni. \nNe dorim să stăm drept, să fim respectați și consultați în mod \negal, ca membrii celorlalte țări, la masa tratativelor și a negocierilor și \nnu  am  vrea  să  credem  vreodată  că  suntem  considerați  o  țară  și  un \npopor de o categorie inferioară. \nNu în ultimul rând, aș dori să reiterez faptul că Alianța pentru \nUnirea Românilor este o construcție politică pro-europeană și așa va \nrămâne atâta timp cât această relație a Uniunii Europene și a României \n                                                                                             51                                                                                          \n     \nse  bazează  pe  respect  reciproc  între  membrii  ei  și  atâta  timp  cât \nvalorile creștine și morale, precum și pilonii pe care a fost construită \naceastă fortăreață a națiunilor rămân ca temelie în gândirea și acțiunea \nliderilor ei. \nNe iubim poporul, iubim România și ne mândrim că facem \nparte din Europa. \nLa  mulți  ani...,  (Aplauze.)  ...România...,  (Aplauze.)  ...într-o \nEuropă... (Aplauze.) ...a tuturor... (Aplauze.) ...românilor... (Aplauze.)  \n...și a tuturor europenilor! (Aplauze.) \nMulțumesc. (Aplauze.) \nDomnul Florin-Vasile Cîțu: \nDin  partea  Grupurilor  parlamentare  ale  UDMR,  domnul \ndeputat Csoma Botond. \nDomnul Csoma Botond: \nDoamnelor și domnilor, \nStimați colegi,  \nStimate colege, \nStimați invitați, \nS-au  împlinit  15  ani  de  la  aderarea  României  la  Uniunea \nEuropeană. După 1990, intrarea în Alianța Nord-Atlantică și aderarea \nla Uniunea Europeană au fost obiectivele esențiale ale țării noastre. \nAderarea la Uniunea Europeană a însemnat pentru România o \nrecunoaștere, dincolo de granițele estului, un pas important pe drumul \n                                                                                             52                                                                                          \n     \nunei dezvoltări durabile și deschiderea spre un nou model social, spre \nnoi perspective în beneficiul tuturor cetățenilor acestei țări. \nAu trecut 15 ani în care am fost martorii unor transformări \nmajore. Au fost 15 ani de dezvoltare și de consolidare – dezvoltare și \nconsolidare  a  democrației,  firește!  -,  dar  trebuie  să  vă  spun  că  au \nexistat și anumite puncte nevralgice. Și aici m-aș referi în principal la \nanumite aspecte privind drepturile minorităților naționale din această \nțară. \nCel mai mare avantaj al aderării, în sens material, firește, au \nfost fondurile europene, menite să contribuie la dezvoltarea țării și la \nrecuperarea decalajelor față de statele cu vechime ale Uniunii, însă - \ntrebuie să spunem și chestia asta - România nu a reușit întotdeauna să \natragă  toate  sumele  alocate  de  Bruxelles,  situându-se  pe  ultimele \nlocuri între țările Uniunii la acest capitol. \nUn alt avantaj al cetățenilor din România este libera circulație \nîn spațiul UE, dar, în același timp, acest fapt a însemnat și plecarea a \nmilioane de cetățeni români să lucreze în alte țări europene. \nCa orice membru al Uniunii Europene, România are drepturi, \ndar și obligații, față de toți cetățenii ei, însă nu întotdeauna au fost \nrespectate aceste obligații asumate. \nRomânia încă așteaptă intrarea în spațiul Schengen, deziderat \ncare, în acest moment, se situează la nivelul de promisiuni. \nCu toate acestea, însă, după 15 ani, România susține ferm că \nnu  există  alternativă  la  această  Uniune  politică  și  economică.  Însă \ntotul evoluează și într-o direcție pentru care și noi,  cetățenii țărilor \n                                                                                             53                                                                                          \n     \nmembre, suntem responsabili. De aceea, când vorbim despre viitorul \nUniunii Europene, este nevoie de un dialog amplu și de implicare. \nPentru că, stimați colegi, trăim vremuri complicate. Pandemia \nde  coronavirus  ne-a  afectat  grav,  ne-a  dat  multe  lecții,  însă  datoria \nnoastră  este  să  învățăm  din  faptul  că  Uniunea  Europeană,  țările \nmembre, nu au fost suficient de pregătite și nu am avut un răspuns \nprompt în fața acestei situații fără precedent. \nTrebuie  să  învățăm  și  din  lecțiile  trecutului  cu  privire  la \nistoria și dezvoltarea Uniunii Europene. În fața provocărilor vechi și \nnoi,  pe  baza  unor  valori  democratice  solide  și  libertăți  comune, \nUniunea Europeană trebuie să sprijine statele membre acolo unde este \nnevoie  și  cât  este  nevoie,  cu  delimitarea  clară  a  competențelor \nexercitate în comun și a competențelor ce revin fiecărui stat membru. \nCooperarea statelor  membre  ale UE trebuie să rămână una \npragmatică, orientată spre dezvoltarea comună a societăților noastre și \nîntărirea poziției Uniunii pe scena globală. \nPoate ne-am fi descurcat mult mai bine pe plan global dacă \nam fi avut o politică externă mai bine coagulată. Și poate am fi putut \nsă evităm o serie de pericole dacă am avea o armată europeană de \nanvergură. \nUDMR  salută  președinția  franceză  la  Consiliul  Uniunii \nEuropene  și  în  special  eforturile  depuse  de  Franța  în  vederea \nconsolidării  și  dezvoltării  proiectului  armatei  europene,  un  proiect \ndificil, dar, credem noi, în același timp foarte necesar. \nStimați colegi, \n                                                                                             54                                                                                          \n     \nSunt câteva lecții pe care trebuie să le învățăm, avem nevoie \nde o colaborare mai strânsă între actorii politici, atât pe plan intern, cât \nși în cadrul forului comunitar. \nÎntr-adevăr, este mult mai ușor să explici ce nu este Uniunea \nEuropeană, decât ceea ce este. Dacă vă amintiți, fostul președinte al \nComisiei Europene, Jacques Delors, a denumit Uniunea Europeană, \naceastă construcție, „un obiect politic neidentificat”. Avem deci în față \no construcție originală, fără precedent și fără corespondent în lume. \nUniunea  Europeană  trece  dincolo  de  cadrul  de  concepte  politice \ntradiționale. Ea este o valoare unică, iar noi,  ce îi suntem cetățeni, \ntrebuie să o apreciem și să ne străduim să o dezvoltăm. \nCa  stat  membru  al  Uniunii  Europene,  trebuie  să  putem \nasigura calitatea vieții cetățenilor noștri și, în acest sens, trebuie să ne \nasigurăm că deținem suficientă putere economică și strategii care să \nfie concretizate în planuri concrete, în planuri de acțiune cu termene \nclare.  Astfel,  rolul  actorilor  economici  este  foarte  important  și, \nadăugând  politici  sociale  viabile  și  strategii  de  dezvoltare  durabilă, \nimplementarea responsabilă a acestora, cu siguranță se vor înregistra \nrezultate. Iar rezultatele se măsoară în siguranța, bunăstarea și nivelul \nde trai al cetățenilor noștri și, în același timp, putem asigura un viitor \nsigur generațiilor următoare. \nAcum, când tendințele extremiste se accentuează - și trebuie \nsă vorbim și despre acest fenomen, stimați colegi,  - iar la frontiera \nestică a Uniunii sunt încercări de a declanșa un conflict armat, credem \ncă este nevoie de mai multă unitate și de dialog. \n                                                                                             55                                                                                          \n     \nÎn ceea ce privește creșterea tot mai vizibilă a partidelor de \nextremă dreapta, trebuie să ne punem câteva întrebări, stimați colegi: \ncare  sunt  motivele  pentru  care  oamenii  sunt  deschiși  la  asemenea \nretorici?  Unde  a  greșit,  eventual  –  poate  că  a  greșit  –  și  Uniunea \nEuropeană? Este oare departe de cetățeni, pare netransparentă? \nUnde am greșit noi, politicienii? \nCred că la aceste întrebări trebuie să ne gândim și trebuie să \nîncercăm să formulăm un răspuns cât de cât concludent și bazat pe \nargumente. \nRomânia și-a exprimat ferm poziția în regiune prin susținerea \nunei Uniuni Europene stabile atât din punct de vedere economic, cât și \ngeopolitic. \nReiterez, Uniunea Europeană reprezintă o valoare unică, iar \nnoi,  cetățenii  săi,  avem  datoria  să  o  păstrăm  și  să  contribuim  la \ndezvoltarea ei. Avem datoria morală să o apărăm, ca să nu cadă pradă \ncelor ce vor să o distrugă, deși susțin altceva. \nÎnsă  toate  acestea  nu  înseamnă  că  nu  ne  putem  strădui  să \nîmbunătățim Uniunea noastră. Și noi, cetățenii europeni, ne dorim o \nUniune  Europeană  tot  mai  perfectă,  mai  apropiată  de  cetățeni,  și, \nsigur, mai implicată în viața noastră cotidiană. \nRomânia, prin obligațiile asumate odată cu aderarea la UE \nacum  15  ani,  își  propune  să  contribuie  la  consolidarea  acestei \nconstrucții  europene  și  să  contribuie  la  protejarea  ei  în  fața  tuturor \npericolelor  ce  apar  pe  parcurs.  O  putem  face  noi,  cetățenii,  noi, \ndecidenții, și o putem face noi, cetățenii europeni. \n                                                                                             56                                                                                          \n     \nVă mulțumesc, stimați colegi, pentru atenție. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  Grupului  parlamentar  al  minorităților  naționale, \ndomnul deputat Ovidiu Victor Ganț. \nDomnul Ovidiu Victor Ganț: \nVă mulțumesc frumos. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule  ministru pentru Europa și al afacerilor externe al \nRepublicii Franceze,  \nDoamnă, domnilor miniștri, \nDoamnelor și domnilor ambasadori, \nStimați invitați, \nDoamnelor și domnilor senatori și deputați,  \nAm  avut  inițiativa  organizării  acestei  ședințe  festive  de \nsărbătorire a 15 ani de la aderarea României la Uniunea Europeană, \npentru că acest eveniment reprezintă în opinia noastră, a deputaților \ndin Grupul parlamentar al minorităților naționale, un moment crucial \nîn istoria României. El este șansa unică de a reînnoda relația noastră \nde apartenență ca națiune la lumea occidentală, o năzuință istorică, \nmanifestată  permanent,  începând  cu  secolul  al  XIX-lea  în  Țările \nRomâne. Principalii intelectuali și politicieni români ai acelui secol au \n                                                                                             57                                                                                          \n     \nstudiat  la  universități  franceze,  germane,  austriece  sau  italiene, \npromovând  ulterior  în  țară,  în  mod  asiduu,  valorile  civilizației \noccidentale. \nLa  sfârșitul  anilor  ʾ30,  tot  acest  proces  de  integrare  și \ndezvoltare a României ca parte a spațiului de valori europene a fost \ncurmat brusc de instaurarea succesivă a fascismului și comunismului, \ndublată de pierderea unei părți a teritoriului național și impunerea unui \nfel  de  a  gândi  străin  de  orice  tradiție  de  la  noi.  A  fost  o  perioadă \nîntunecată  din  istoria  noastră,  atunci  când  am  avut  parte  doar  de \ndictaturi de tip fascist și comunist, cu tot reculul pe care acestea l-au \nadus în plan uman, social și economic. \nDin  fericire,  național-comunismul  a  luat  sfârșit  datorită \nRevoluției  din  decembrie  1989  și  sacrificiului  pe  care  l-au  făcut \ncetățenii țării noastre atunci, indiferent de apartenența lor etnică sau \nreligioasă, creștini, evrei sau musulmani. \nA urmat o perioadă foarte grea, marcată de crize sociale și \neconomice - mineriade, falimentul economiei socialiste, hiperinflație -\npe care am depășit-o cu greu, dar care s-a terminat prin două realizări \nmajore:  intrarea  în  NATO  și  Uniunea  Europeană.  Au  fost  două \nmomente  de  consens  național,  de  altfel  foarte  rare  în  politica \nromânească. Să reamintim faptul că Tratatul de aderare la Uniunea \nEuropeană  a  fost  ratificat  în  unanimitate  de  către  Parlamentul \nRomâniei.  În  ceea  ce  ne  privește,  am  susținut  activ  demersul,  prin \nrelațiile pe care le avem cu țările membre de care suntem legați prin \nlimbă și cultură. \n                                                                                             58                                                                                          \n     \nAstfel s-a deschis calea spre o democrație de tip occidental și \no dezvoltare economico-socială fără precedent. \nȘi  perioada  de  preaderare,  de  adoptare  a  legislației,  de \npreluare  a  aquis-ului  comunitar  și  de  transformare  instituțională \ntrebuie  amintită  ca  fiind  un  efort  comun  al  tuturor  forțelor  politice \nproeuropene  și  evident  al  Parlamentului  României,  ca  expresie  a \nsuveranității  națiunii  române.  Ne-am  asumat  toate  prevederile  din \ntratatul de aderare, inclusiv ceea ce scrie în art. 148 din Constituția \nRomâniei,  alin.  (2):  „Ca  urmare  a  aderării,  prevederile  tratatelor \nconstitutive  ale  Uniunii  Europene,  precum  și  celelalte  reglementări \ncomunitare  cu  caracter  obligatoriu,  au  prioritate  față  de  dispozițiile \ncontrare  din  legile  interne,  cu  respectarea  prevederilor  actului  de \naderare”.  \nPentru că niciodată aici nu s-au reliefat două aspecte, doresc \nsă  o  fac  eu  astăzi,  pentru  că  le-am  trăit  în  mod  nemijlocit.  Regret \nabsența domnului profesor doctor Vasile Pușcaș, negociatorul șef al \nRomâniei, care a reușit, împreună cu echipa sa, să finalizeze la timp \nnegocierile  de  aderare  în  decembrie  2004  și  doresc  să-i  mulțumesc \npublic pentru această realizare, care a permis semnarea tratatului de \naderare în timp util, pentru respectarea termenului de 1 ianuarie 2007. \nAl  doilea  aspect  pe  care  doresc  să-l  amintesc  este  munca \nechipei  de  observatori  la  Parlamentul  European,  într-un  efort \ntranspartinic, dar și multietnic al delegației noastre. \nA fost o onoare deosebită pentru mine faptul că, desemnat \nfiind de către Grupul parlamentar al minorităților naționale, am făcut \n                                                                                             59                                                                                          \n     \nparte  din  delegație,  alături  de  alți  parlamentari  români,  care  își \ncontinuă și astăzi activitatea parlamentară: doamnele senator Roberta \nAnastase și Gabriela Crețu și domnii senatori Vasile Dîncu și Titus \nCorlățean.  Împreună  am  reușit  să  combatem  prejudecăți  și  să \nschimbăm  opinii  asupra  aderării  țării  noastre,  inclusiv  votul  unor \nîntregi delegații naționale din grupurile noastre politice asupra acestui \nsubiect, de la avizul conform, unde a fost împotrivă, la ultimul raport \nMoscovici,  unde  a  fost  pentru.  Am  convingerea  că  sunt  în \nasentimentul colegilor mei, foști observatori, față de cele afirmate.  \nMomentul  aderării  la  1  ianuarie  2007  a  fost  sărbătorit  la \nBucurești  împreună  cu  ministrul  federal  de  externe  al  Germaniei, \nFrank-Walter Steinmeier, astăzi președinte federal, care asigura la data \nrespectivă  președinția  Consiliului  Uniunii  Europene.  Din  păcate, \nseparat:  într-un  loc  cu  președintele  României,  în  alt  loc  cu  prim-\nministrul de atunci. Un semn de rău augur pentru ce avea să urmeze \natât  în  politica  internă,  cât  și  în  ceea  ce  privește  demersul  politic \neuropean al României. \nPoate că acum, la 15 ani după, vom înțelege ce mare rău îl \nreprezintă permanentele disensiuni și crize politice. \nMă  bucur  să  sărbătorim  astăzi  15  ani  de  la  aderare,  în \nprezența  ministrului  de  externe  al  Franței,  domnul  Jean-Yves  Le \nDrian, într-un arc peste timp simbolic și doresc să-i mulțumesc în mod \ndeosebit  pentru  efortul  de  a  fi  alături  de  noi.  Vedem  în  prezența \nDomniei Sale un nou gest de prietenie al Franței față de România.  \nDoamnelor și domnilor, \n                                                                                             60                                                                                          \n     \nReconcilierea  franco-germană  reprezintă  fundamentul \nUniunii  Europene  de  astăzi.  Cred  că  Robert  Schuman  și  Konrad \nAdenauer  ar  fi  mândri  de  cele  realizate,  însă  ar  exprima  și  unele \nnemulțumiri legate de Uniunea Europeană. \nDespre acestea din urmă doresc să vă vorbesc. Am pierdut \nrecent un membru, Marea Britanie, care într-un demers unilateral a \ndecis  să  ne  părăsească  -  lucru  pe  care  îl  regret.  Avem  tot  felul  de \nexcepții și opt out-uri pentru anumiți membri. Nu se respectă întocmai \ntratatele,  birocrația  rămâne  sufocantă,  uneori  există  un  tratament \ndiferențiat aplicat unor state membre sau opinii grav divergente între \nanumite state membre, în chestiunea valorilor fundamentale care stau \nla baza construcției europene. \nDoresc  să  fac  apel  la  solidaritate  și  echitate  în  interiorul \nUniunii  Europene,  foarte  bune  exemple  fiind  lupta  împotriva \npandemiei și finanțarea planurilor naționale de redresare și reziliență \nale statelor membre. \nTotuși, cred că a venit timpul să punem capăt discriminării la \ncare este supusă România, prin neacceptarea în spațiul Schengen, deși \nam  investit  sute  de  milioane  de  euro  în  aplicarea  sistemului  și  în \npofida faptului că din 2011 satisfacem criteriile de aderare. Această \nstare de fapt nu face decât să scadă încrederea cetățenilor români în \nUniunea  Europeană,  afectând  libera  circulație  a  persoanelor  și  a \nbunurilor. \nTotodată  pledăm  ca  pe  baza  unor  rezultate  concrete  – \nsubliniez, pe baza unor rezultate concrete – pe care le va obține țara \n                                                                                             61                                                                                          \n     \nnoastră în perioada următoare să se încheie aplicarea mecanismului de \ncooperare  și  verificare.  În  ceea  ce  ne  privește,  vom  susține  orice \nmăsură legislativă necesară în acest sens. \nSper să ne facem și noi treaba în plan intern și să ducem la \nbun  sfârșit  reformele  anunțate:  modificarea  Constituției,  reforma \nadministrativă,  în  sensul  aplicării  în  mod  real  a  principiului \nsubsidiarității și al unei descentralizări mult clamate în anii din urmă, \ndezvoltarea infrastructurii rutiere și feroviare, a celei din sănătate și \nînvățământ, a digitalizării etc. \nNe  dorim,  totodată,  ca  procesul  de  extindere  al  Uniunii \nEuropene în Balcanii de Vest să fie dinamizat, permițând oamenilor \ndin regiune să se bucure de șansa de a fi cetățeni ai Uniunii Europene, \ndiminuând în același timp influențe externe nefaste asupra regiunii.  \nSperăm că președinția Franței a Consiliului Uniunii Europene \nsă ne ajute în rezolvarea unei părți din aceste probleme, respectiv să \naducă progrese importante la aceste capitole. \nConform unui sondaj recent, încrederea cetățenilor români în \nUniunea Europeană este în continuare la una din cele mai înalte cote \ndin statele membre, iar în ceea ce privește încrederea lor în alte state \nde pe mapamond Germania este pe locul întâi, iar Franța pe locul trei. \nDoamnelor și domnilor, \nÎn concluzie, avem convingerea că apartenența României la \nUniunea Europeană este garanția pentru noi de a beneficia de pace, \ndemocrație  și  bunăstare  și  deci  Grupul  parlamentar  al  minorităților \n                                                                                             62                                                                                          \n     \nnaționale  va  continua  să  susțină  necondiționat  demersurile \nproeuropene ale României. \nVă mulțumesc frumos pentru atenție. (Aplauze.) \nDomnul Florin-Vasile Cîțu: \nMulțumim, domnule deputat. \nTot  din  partea  Grupului  parlamentar  al  minorităților \nnaționale, domnul Silviu Vexler.  \nDomnul Silviu Vexler: \nDoamnelor și domnilor, \nAm  învățat  și  am  crezut  întotdeauna  în  faptul  că  Uniunea \nEuropeană este construită pe șase valori fundamentale: respect pentru \ndemnitatea  umană,  libertate,  democrație,  egalitate,  stat  de  drept, \nrespectarea drepturilor omului, inclusiv cele ale minorităților. \nȘi  îmi  aduc  aminte,  în  acest  moment,  înmormântarea \ndoamnei  Simone  Veil,  prima  femeie  președinte  a  Parlamentului \nEuropean,  reprezentând  Franța,  supraviețuitor  al  lagărelor  de  la \nAuschwitz și Bergen-Belsen, și  mai ales un fragment din cuvintele \nspuse de președintele Macron, respectiv că este aici „pentru a exprima \no imensă recunoștință, în numele poporului francez, pentru unul din \ncei mai iubiți copii ai săi”. \nTotuși, în acest moment deosebit, aniversar, și care ar trebui \nsă fie vesel, domnule ministru Le Drian, doamnă ambasador Auer, îmi \ncer scuze și regret că a trebuit să fiți martor la declarațiile mistico-\nreligioase  ale  unui  coleg  care  atunci  când  nu  elogiază  criminali  de \n                                                                                             63                                                                                          \n     \nrăzboi și nu neagă Holocaustul, încearcă să șteargă din viziunea unei \nEurope moderne existența comunităților musulmane și evreiești. \nDomnule  senator  Lavric,  cu  toată  dorința  dumneavoastră, \nregret! \nSuntem aici și vom continua să fim aici, cu aceeași demnitate \ncu  care  am  contribuit  întotdeauna  la  construirea  și  modernizarea \nUniunii Europene. \nÎmi cer scuze pentru această intervenție! \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  deputaților  și  senatorilor  neafiliați,  doamna \nsenator Diana Șoșoacă. (Rumoare.) \nDoamna Diana Iovanovici-Șoșoacă: \nVă  mulțumesc.  (Este  îmbrăcată  în  ie  și  poartă  drapelul \nRomâniei pe umeri.) \nNu  credeam  că  arborarea  steagului  României  vă  va  stârni \natâtea  râsete!  Este  rușinos,  dar  ce  poți  să  îi  ceri  unui  astfel  de \nParlament?! \nMi  s-a  părut  inoportună  intervenția  domnului  Vexler,  în \ncondițiile în care nici măcar nu i s-a pronunțat numele! Mă fac și eu \navocatul domnului Lavric, pro bono, de data asta! \n                                                                                             64                                                                                          \n     \nSuntem la o aniversare de 15 ani și am auzit aici discursuri \ncare  mi-au  adus  aminte  de  Congresul  al  XIV-lea  al  Partidului \nComunist Român. \nMă așteptam la ceva mai mult din partea dumneavoastră, mai \nales că unii aveți vreo trei-patru legislaturi pe aici, deci ați putea cel \npuțin să învățați să nu mai citiți de pe hârtie, ci să și aveți un pic de \ninspirație pentru a purta discursuri. \nNu am auzi însă... elogii, bunăstare, deci trăim într-adevăr în \nlumi paralele. \nPoporul român trăiește într-o lume pe care dumneavoastră nu \no vedeți. Uniunea Europeană s-a format - și era bine cum s-a format - \npentru a avea o dezvoltare economică bună, să existe bunăstare, pentru \na concura Statele Unite ale Americii. Din păcate, după 15 ani în care \nni se spune că suntem parteneri egali ai statelor Uniunii Europene, nu \navem acces în Schengen. În schimb, avem firme austriece care ne-au \npreluat cam tot ce înseamnă petrol, gaz, bogății, avem firme franceze \ncare ne-au luat alte bogății, avem firme italiene care ne-au luat alte \nbogății. Nu e prost cine le ia, e prost cine le dă! În toți acești 15 ani, \nRomânia a pierdut cel mai mult. Da, într-adevăr, avem posibilitatea să \nne plimbăm în afara granițelor țării, dar, - ce să vezi?! - avem peste 10 \nmilioane de români în afara granițelor țării. Suntem țara cu cea mai \nmare migrație pe timp de pace, iar românii noștri sunt discriminați în \nUniunea Europeană! Nu am văzut ambasadele României că se luptă \npentru români și n-am văzut nici UE că se luptă pentru români, care \nsunt cetățeni egali în drepturi cu ceilalți cetățeni ai statelor europene. \n                                                                                             65                                                                                          \n     \nMai mult decât atât, în ultimii doi ani suntem siderați, mai \nales noi, juriștii, să vedem cum drepturile și libertățile fundamentale, \natât  din  Carta  drepturilor  omului,  dar  și  din  Carta  europeană  a \ndrepturilor  fundamentale  ale  Uniunii  Europene,  sunt  încălcate  cu \nobstinație! Se încalcă orice drept, în numele unui interes colectiv s-au \nanulat drepturile personale, ceea ce nu poate fi admis, pentru că asta \nfăceau comuniștii. \nNe-am  întors  în  timp,  iar  Uniunea  Europeană,  dacă  nu  se \ntrezește, va rămâne fără foarte multe state pentru că, îmi pare rău să o \nspun, nu că o doresc eu, eu încă mai cred că Uniunea Europeană poate \nsă se trezească și să revină la ceea ce a început. Dar 60% din români \nîși doresc ROExit. Atenție foarte mare! Și aveți grijă că anul acesta, \ndoamnelor  de  la  PNL  care  doriți  să  fiți  judecător  la  Curtea \nConstituțională și trageți sfori pentru acest lucru, pentru că vi s-a cerut \nsă anulați Constituția României în favoarea dreptului european. Așa \nceva... îi spun Uniunii Europene: „Pe aici nu se trece!”. Constituția \nRomâniei este cea mai de preț lege. În Constituție se află drepturi și \nlibertăți fundamentale europene. Respectăm dreptul european - dreptul \neuropean  poate  fi  cel  mult  complementar  -,  dar  nu  să  fie  superior \nConstituției României! \nMai mult decât atât, ...(Vociferări.) \nLăsați,  doamnă,  că  n-o  să  vă  aleagă  nimeni  la  Curtea \nConstituțională! \nMai mult decât atât... \n                                                                                             66                                                                                          \n     \nDoamna  Scântei,  lăsați,  că  știm...  Știți,  cu  milionul  ăla  de \neuro într-un an! \nVreau  să-i  amintesc  Uniunii  Europene  ce  înseamnă  aceste \nmotive de pe o ie românească. (Arată pe ia pe care o poartă.)  \nDa, fă-ți cruce! Poate așa vei deveni creștin, domnule! \nAceste  motive  sunt  milenare.  Aici,  pe  pământul  acesta \nromânesc,  s-au  descoperit  plăcuțele  de  la  Tărtăria,  primul  scris  din \nlume. Nici nu se inventase civilizația sumeriană! (Râsete.) \nAici... \nAșa este! Râdeți! Prostul râde când nu știe! \nPuneți mâna pe carte și citiți, că ați făcut de râs Parlamentul \nRomâniei!  \nPentru  România  steagul  României  este  acesta!  (Arată \ndrapelul.) Alt steag nu există! Pentru acest tricolor s-a murit! Și să-i \nmai  aducem  aminte  Uniunii  Europene  de  cruciadele  creștine,  când \ndomnitorii români stăteau aici de pavăză, astfel încât țările Europei să \nse dezvolte și să-și înalțe catedrale, unde acum ori sunt închise, ori \nsunt baruri și restaurante! \nUniunea Europeană trebuie să se trezească!  \nUitați-vă cum Ursula von der Leyen este într-un dosar penal \npentru contracte cu Pfizer! \nAți adus vaccinarea obligatorie ca unic drept și unică condiție \npentru a trăi! \nDomnul Florin-Vasile Cîțu: \nDoamnă senator, vă rog să vă îndreptați către sfârșit... \n                                                                                             67                                                                                          \n     \nDoamna Diana Iovanovici-Șoșoacă: \nO să mă îndrept către sfârșit, sfârșitul dumneavoastră! \nDomnul Florin-Vasile Cîțu: \nCele 10 milioane de români din străinătate vă mulțumesc. \nDoamna Diana Iovanovici-Șoșoacă: \nȘi voiam să vă mai spun un lucru. Pentru toți cei din Uniunea \nEuropeană care solicitați să ne vaccinăm și nu ne mai lăsați nici să \nrespirăm decât dacă ne vaccinăm: Dumnezeu nu este vaccinat și nu va \nfi niciodată! \nTrăiască România liberă și suverană! (Aplauze.) \nDomnul Florin-Vasile Cîțu: \nDin  partea  Grupului  parlamentar  al  PNL,  doamna  senator \nAlina Gorghiu. \nDoamna Alina-Ștefania Gorghiu: \nBună seara, stimați colegi! \nStimați invitați, \nÎntotdeauna  populismul  are  un  nume!  Dar  vă  asigur  că \nultimele minute vor fi ale unui discurs proeuropean, onest și autentic. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule ministru Le Drian,  \nStimată doamnă ambasador a Republicii Franceze,  \nStimați colegi, \n                                                                                             68                                                                                          \n     \n1 ianuarie 2007 a fost, într-adevăr, un moment de excepție \npentru noi toți și sunt, așa cum spuneau toți colegii mei, 15 ani  de \nUniune Europeană pentru România. \nCa națiune europeană, am aderat la un proiect politic care are \nla bază valori precum demnitatea, statul de drept, libertatea, egalitatea, \ntoleranța și, poate cel mai important dintre toate acestea, respectarea \ndrepturilor omului. Mult mai recent, spiritul Declarației de la Sibiu, \nadoptată în mai 2019, în România, a consfințit ceea ce este Europa de \nastăzi - o uniune a valorilor și a libertăților. \nStimați colegi senatori,  \nStimați colegi deputați, \nRezultatele  la  care  au  ajuns  statele  membre  ale  Uniunii \nEuropene, datorită integrării europene, vorbesc de la sine. Și pentru \nRomânia acest lucru a însemnat o creștere de aproape trei ori a PIB-\nului României, o creștere de patru ori a PIB-ului pe cap de locuitor, \nam beneficiat de fonduri europene pentru dezvoltare cu peste 46 de \nmiliarde  de  euro  mai  mult  decât  a  contribuit  România  la  bugetul \nUniunii, iar expresia „din fonduri europene” aduce multă mândrie și \ncertifică un lucru necesar și bine făcut. \nA fi european înseamnă însă multe lucruri, unele extrem de \nsimple, unele însă ceva mai complicate și provocatoare. \nCertificatul verde este un proiect european. \nDrepturile minorităților, de orice fel ar fi aceste minorități, și \ntoleranța, sunt valori europene. \nLa fel și respingerea discriminării și a excluziunii sociale. \n                                                                                             69                                                                                          \n     \nRespectarea  principiului  supremației  dreptului  european  în \ndomeniile stabilite prin tratate și cedarea de suveranitate, da, sunt, de \nasemenea,  principii  de  bază  ale  ideii  unității  europene.  La  fel  și \nrespectarea deplină a deciziilor Curții de Justiție a Uniunii Europene. \nNu poți, stimați colegi, să fii astăzi european o zi și a doua zi \nsă-ți  dai  haina  jos,  deși  mai  vedem  lucrul  acesta  în  discursuri  din \npricina populismului. Și atunci, în loc de oameni politici de stat, în loc \nde oameni politici înțelepți, vizionari, vezi lideri populiști care se bat \ncu  pumnul  în  piept,  nu  doar  în  România,  riscând  destrămarea \nproiectului european.  \nAcum, când lumea întreagă se confruntă cu noi și noi crize de \nsănătate,  economice,  ecologice,  tensiuni  geopolitice,  România  vă \nasigur că va contribui din plin la proiectul viitorului Europei.  \nVom  avea  o  Uniune  mai  puternică,  mai  rezilientă,  mai \nconvergentă, mai solidară. Și când vorbim de viitor trebuie să știm \nlimpede că avem ca stat european și obligații, dar avem și drepturi. \nSunt speranțe puse în 2007 și unele dintre ele încă nematerializate.  \nVorbea colegul nostru de la UDMR despre aderarea la spațiul \nSchengen. \nDa, este un drept al României, îndeplinim de mult timp toate \ncriteriile și condițiile tehnice și îi rugăm pe partenerii europeni să țină \ncont de acest lucru și să ne sprijine în acest demers al României.  \nȘi adoptarea monedei euro este un alt proiect pentru care ne \npregătim și probabil că o să ne pregătim mai serios de acum încolo. \n                                                                                             70                                                                                          \n     \nDeși  în  acești  15  ani  au  existat  foarte  multe  provocări, \nRomânia rămâne în continuare, în ciuda celor pe care le-ați auzit mai \ndevreme, una dintre cele mai favorabile țări pentru construcția Uniunii \nEuropene. \nUn  sondaj  recent,  de  acum  două  zile,  arată  că  peste  75% \ndintre români susțin în continuare proiectul european. \nDa,  e  îmbucurător  că  noi,  românii,  credem  în  această \nconstrucție,  iar  eu,  ca  un  cetățean  proeuropean  convins,  cred  că  și \nEuropa își va onora la rândul său toate obligațiile față de România. \nVă mulțumesc, stimați colegi, pentru această oportunitate. \nMulțumesc, domnule ministru, Excelență, pentru îngăduință. \nO seară plăcută! (Aplauze.) \nDomnul Florin-Vasile Cîțu: \nMulțumim, doamnă senator. \nDoamnelor și domnilor,  \nAm încheiat intervențiile. \nMulțumindu-vă pentru participare, vă rog să-mi permiteți să \ndeclar închisă ședința solemnă – așa se voia – comună a Senatului și \nCamerei Deputaților. \nVă mulțumesc.  \n \nȘedința s-a încheiat la ora 19.43. \n \n \n \n "
    },
    "20": {
        "start_text": "Domnul Daniel-Gheorghe Rusu:",
        "start_index": -1,
        "end_text": "Domnul Florin-Vasile Cîțu:",
        "end_index": -1,
        "text": "                                                               1                                                                                          \n     \n02 februarie 2022 – ședință comună \n \n \nS U M A R \n \n1.  Alocuţiuni consacrate aniversării a 15 ani de  2. \nla aderarea României la Uniunea Europeană. \n \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \nS T E N O G R A M A \nședinței solemne comune \n a Camerei Deputaților și Senatului \nconsacrată aniversării a 15 ani \nde la aderarea României la Uniunea Europeană. \n \nȘedința a început la ora 17.37. \nLucrările şedinţei au fost conduse de domnul senator Florin-\nVasile Cîțu, președintele Senatului, asistat de domnul deputat Andrei-\nRăzvan Lupu, secretar al Camerei Deputaților, și de domnul senator \nIon-Narcis Mircescu, secretar al Senatului.  \nDin  prezidiu  a  făcut  parte  și  domnul  deputat  Ion-Marcel \nCiolacu, preşedintele Camerei Deputaţilor. \nDomnul Florin-Vasile Cîțu: \nStimați colegi, \nVă rog să luați loc, să începem. \nDomnule președinte al Camerei Deputaților, \nDomnule prim-ministru, \nDomnule  Jean-Yves  Le  Drian,  ministrul  pentru  Europa  și \nafaceri externe al Republicii Franceze, \nDistinși reprezentanți ai cultelor religioase, \nDoamnelor și domnilor senatori și deputați, \nDoamnelor şi domnilor miniștri, \n                                                                                             3                                                                                          \n     \nExcelențele  Voastre,  doamnelor  și  domnilor  ambasadori, \nreprezentanți ai misiunilor diplomatice, \nStimați invitați, \nOnorată asistență, \nVă  rog  să-mi  permiteţi  să  declar  deschisă  şedinţa  solemnă \ncomună  de  astăzi,  a  Senatului  și  Camerei  Deputaților,  dedicată \naniversării a 15 ani de la aderarea României la Uniunea Europeană. \nDoamnelor şi domnilor, \nVă  invit  să  ascultăm  Imnul  naţional  al  României  și  Imnul \nUniunii Europene! \n(Se intonează Imnul naţional „Deşteaptă-te, române!”. \nSe intonează Imnul Uniunii Europene.) \nDoamnelor și domnilor senatori și deputați, \nOnorați invitați, \nÎl  invit  la  tribună  pe  Excelența  Sa,  domnul  Jean-Yves  Le \nDrian,  ministrul  pentru  Europa  și  afaceri  externe  al  Republicii \nFranceze. \nDomnul  Jean-Yves  Le  Drian  (ministrul  pentru  Europa  și \nafaceri externe al Republicii Franceze): \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDoamnelor și domnilor miniștri, \nDoamnelor și domnilor deputați și senatori, \n15 ani după aderarea României la Uniunea Europeană. \n                                                                                             4                                                                                          \n     \nSunt  deosebit  de  fericit  să  fiu  astăzi  la  București  pentru  a \nsărbători împreună cu dumneavoastră acest eveniment care a fost un \nprogres pentru toți europenii, pentru că de 15 ani încoace Uniunea \nnoastră  este  mai  puternică  și  mai  completă  pentru  că  și \ndumneavoastră, România, faceți parte din ea. \nȘi nu spun acest lucru numai în numele prieteniei care unește \nnațiunile  noastre,  o  prietenie  înrădăcinată  în  istoria  culturală, \nintelectuală și politică pe care o împărtășim împreună. Prietenie care \nne amintește de tinerețea petrecută la Paris a părinților fondatori ai \nRomâniei  moderne  –  Alexandru  Ioan  Cuza,  Vasile  Alecsandri  sau \nchiar și Brătianu, familia Brătianu, tată și fiu. O prietenie care ni se \namintește de fiecare dată când pronunțăm numele lui Enescu, Brâncuși \nsau Cioran, care ne-au adus atât de mult cu toții. O prietenie care, \ndupă Revoluția Română, s-a exprimat prin numeroase manifestări de \nsolidaritate, de care eu îmi amintesc încă și acum, păstrez o amintire \nfoarte proaspătă a acestor manifestări. Și o prietenie care adeseori - și \neste o mare onoare pentru noi - se pronunță, se vorbește „en français” \n-  în  franceză,  această  limbă  care  a  fost  o  limbă  de  libertate  și  de \ncunoaștere  pentru  tinerii  români  care  au  studiat-o  în  anii  cei  mai \nsumbri  ai  istoriei  dumneavoastră  și  care  astăzi  vă  înscrie  pe  mulți \ndintre  dumneavoastră  într-o  comunitate  de  300  de  milioane  de \nfrancofoni de peste tot în lume. \nSpun acest lucru, de asemenea, pentru că Franța prezidează \nastăzi  Consiliul  Uniunii  Europene,  și  această  responsabilitate  ne \n                                                                                             5                                                                                          \n     \npermite  să  apreciem  atuurile,  avantajele  care  dau  putere  Europei \nnoastre. \nIncontestabil, economia dumneavoastră s-a poziționat treptat \npe sectoare de viitor, și angajarea dumneavoastră în Europa Apărării, \ninclusiv în Sahel, se numără printre toate aceste atuuri ale Europei. \nCând  v-ați  alăturat  Uniunii,  în  2007,  România  și-a  reluat \nlocul  care  îi  corespunde  în  inima  Europei  noastre.  A  fost  un  pas \nsuplimentar pe drumul care v-a permis să dați pagina, să lăsați în urma \ndumneavoastră  mai  multe  decenii  de  dictatură,  penurii  și  regim \narbitrar. A fost, de asemenea, un pas în plus pe drumul care, după un \nsecol de conflicte și despărțiri, ne-a condus împreună la reunificarea \nEuropei noastre. Și, într-adevăr, vorbesc despre reunificare. Am spus \nacest  lucru  la  Praga,  când  comemoram  revoluțiile  din  1989,  ca,  de \nexemplu, cea care a început pentru dumneavoastră la Timișoara, în \nstrigăte de libertate și dreptate. \nȘi  repet  în  fața  dumneavoastră  astăzi  -  decât  să  folosesc \ncuvântul „extindere”, care oarecum ne îndepărtează unii de ceilalți, eu \nprefer termenul „reunificare”, pentru că el ne apropie unii de ceilalți. \nMomentul istoric din 2007, pe care îl sărbătorim astăzi, a fost \npregătit de momentul istoric din 1989, când Europa noastră a putut, în \nsfârșit, să se regăsească pe sine însăși, când în sfârșit am început să \nvindecăm  împreună  această  rană  deschisă  în  1945  în  inima \ncontinentului european deja greu încercat și dezorientat de 3 decenii \nde  tragic  război  civil.  Când,  în  sfârșit,  Cortina  de  Fier  care  ne \n                                                                                             6                                                                                          \n     \ndespărțea  s-a  prăbușit,  s-a  prăbușit  și  noțiunea  total  artificială  de \n„Europa de Est”, care ne despărțea și ea, de asemenea. \nÎntr-adevăr, națiunile noastre sunt diferite, sunt diverse, dar \nnu  a  existat  dintotdeauna  decât  o  singură  Europă,  cea  pe  care \nîmpreună o numim „a noastră”, cea pe care ne-a înapoiat-o anul 1989. \nAceste două drumuri, în realitate, se confundă și nu fac decât \nunul  singur.  Este  calea  pe  care  ne-o  deschidem  noi,  în  calitate  de \neuropeni, înspre un orizont de progres care ne reunește. Un orizont de \nlibertate  și  de  democrație  ordonat  în  funcție  de  principiile \nfundamentale  ale  Uniunii  noastre  -  respectarea  statului  de  drept,  a \ndrepturilor  omului,  a  drepturilor  minorităților,  respectarea  libertății \npresei  și  libertăților  universitare.  Un  orizont  de  progres  social \nîmpărtășit, pentru că concetățenii așteaptă în mod legitim de la Europa \nca ea să fie prosperitatea în serviciul solidarității, în dimensiunea cea \nmai concretă a vieților lor. Și un orizont, de asemenea, de reunificare a \nmemoriilor noastre în toată diversitatea lor, ca să putem regăsi firul \nistoriei  europene  și  pentru  a  putea  scrie  împreună  noi  pagini  din \naceastă istorie. \nAcest orizont comun ne permite să mergem înainte, astăzi, \nîntr-o  lume  plină  de  amenințări  și  de  provocări  legate  de  mediu, \ntehnologice, economice și geopolitice, afirmând această suveranitate \neuropeană care astăzi, în fața noului context internațional, este cea mai \nbună  garanție  a  suveranităților  noastre  naționale,  pe  care  ea  le \nconsolidează fără să le știrbească. \n                                                                                             7                                                                                          \n     \nȚările  care,  cum  a  fost  cazul  în  România,  au  fost  supuse \njugului  funestei  doctrine  Brejnev  știu  că  suveranitatea  nu  poate  fi \nlimitată, ea există sau nu există, și dacă ni se confiscă, atunci trebuie \nsă o recucerim, așa cum ați făcut-o și dumneavoastră. \nÎn schimb, dacă hotărâm cu toții, împreună, putem să-i dăm o \nprelungire colectivă, pentru a o apăra mai bine, adică pentru a apăra \nmai bine capacitatea noastră de a ne face propriile alegeri și să nu ne \nsupunem strategiilor de dependență, de predare, de exploatare și de \ningerință,  care  conturează  astăzi  o  sălbăticire  îngrijorătoare  a  vieții \ninternaționale. \nAfirmând împreună suveranitatea noastră, împreună, cei 27, \nne acordăm mijloacele pentru a rezista acestei schimbări. \nSuveranitatea    europeană  este,  pur  și  simplu,  condiția \nposibilității  exercitării  depline  a  suveranităților  naționale  în  secolul \nXXI.  Acesta  este  sensul  pe  care  dorim  să-l  dăm  celei  de-a  13-a \npreședinții franceze a Consiliului UE, să declinăm, să afirmăm acest \nprincipiu imperativ politic și geopolitic de suveranitate europeană în \ntoate  domeniile,  împreună  cu  dumneavoastră  și  cu  toți  cei  27  de \nparteneri. Acesta este sensul marilor întâlniri pe care le pregătim  – \nSummitul  UE  -  Uniunea  Africană,  Forumul  ministerial  pentru \ncooperare  în  Indo-Pacific  și,  de  asemenea,  Summitul  privind  noul \nmodel european de creștere și, de asemenea, apărarea de către șefii de \nstat și de Guvern a Primei Cărți Albe a Apărării Europene, busola \nnoastră strategică. \n                                                                                             8                                                                                          \n     \nCe mă surprinde, uitându-mă la drumul pe care l-am parcurs \nîmpreună din 2007, este că proiectul nostru european este suficient de \nputernic  pentru  a  fi  atât  ceea  ce  ne  permite  să  vindecăm  rănile \nsecolului XX și, de asemenea, ne permite să intrăm în secolul XXI \nputernici, mulțumită identității noastre. \nȘi, bineînțeles, avem această dublă forță, și de aceea susținem \nperspectiva europeană a Balcanilor de Vest, care are un sens deplin, \navând în vedere trecutul și viitorul. \nPreședintele Macron a repetat acest lucru acum câteva zile, la \nParlamentul European de la Strassbourg - pentru noi, Balcanii de Vest \nîși au locul în Uniunea Europeană. \nIată  de  ce,  sub  președinție  franceză,  vom  organiza,  de \nasemenea, o conferință care va avea ca obiectiv să avansăm împreună \nînspre această nouă etapă a reunificării noastre europene, bazându-ne \nîn  special  pe  principiile  metodologiei  revizuite  a  negocierilor  de \nadeziune. \nIată  de  ce,  din  punctul  meu  de  vedere,  iată  ce  sărbătorim \nastăzi – un progres european. \nDar  actualitatea  ne  amintește  că  acest  imens  progres  se \nlovește astăzi de riscul unei regresiuni majore. \nUnii,  într-adevăr,  ar  vrea  să  ne  tragă  înapoi  înspre  lumea \nstabilită la Ialta, din care curajul și angajamentul dumneavoastră în \nconstrucția  europeană  ne-au  smuls.  Și  nu  vom  putea  accepta  acest \nlucru fără să renunțăm la tot ceea ce am construit împreună și la toate \nperspectivele de viitor pe care le-am adoptat. \n                                                                                             9                                                                                          \n     \nIată de ce, din punctul meu de vedere, una dintre cele mai \nmari provocări, căreia trebuie să-i răspundem astăzi, este să restabilim \no relație de stabilitate și de previzibilitate cu Rusia. Este o provocare \ncare se adresează unei întregi generații, dar este, în același timp, o \nprovocare urgentă, deoarece este din ce în ce mai clar, de mai mulți \nani, și cu atât mai mult astăzi, că vecinul nostru rus a hotărât să se \npoarte ca o putere care cauzează dezechilibre, refuzând să respecte \nmarile principii ale securității europene, pe care, amintesc, sunt fapte, \nRusia acceptase aceste principii, cu noi, la Helsinki, în '75, la Paris, în \n1990.  Ea  încearcă  astăzi  să  impună  o  logică  de  zone  de  influență \nfondată  pe  slăbirea  și  limitarea  suveranității  statelor  limitrofe  și \namenințând  anumiți  aliați  ai  noștri,  ai  NATO  și  parteneri  ai  UE  și \ndesfășurând manevre de ingerință chiar pe teritoriul Uniunii Europene \nși al NATO. \nPentru a găsi un nou echilibru cu vecinul nostru rus trebuie să \nformulăm  principii  cu  aliații  și  partenerii  noștri.  Și  tocmai  aceasta \nfacem. \nDar trebuie, de asemenea, ca noi, europenii, așa cum am început \ndeja să facem, trebuie să articulăm conținutul acestor principii, pentru \ncă această sarcină ne duce la chestiuni care nu afectează pe nimeni atât \nde  mult  ca  pe  noi  -  chestiunea  reunificării  continentului  nostru,  al \ncărui preț l-am amintit, chestiunea securității într-o lume de jocuri de \nputere și de raport de forțe care, în această lume, ia o cotitură înspre \nsălbăticire. Numai aceasta ne permite să rămânem actori ai destinului \nnostru, stăpâni pe destinul nostru, tocmai pentru că suntem uniți. \n                                                                                             10                                                                                          \n     \nȘi întrebarea care ni se pune astăzi este următoarea - cum să \nfacem față împreună? \nDin  punctul  meu  de  vedere,  răspunsul  se  declină  în  trei \npuncte. \nMai întâi, arătând că principiile fundamentale ale organizării \nsecurității  colective  în  Europa  nu  sunt  negociabile.  Mă  gândesc  la \nsuveranitatea  statelor,  care  trebuie  să  fie  pe  deplin  respectată, \ninviolabilitatea  frontierelor  și  integritatea  teritorială  a  statelor, \nlibertatea  pe  care  o  are  fiecare  stat,  să-și  hotărască  alianțele  și \norganizațiile la care dorește să adere și, în plus, la drepturile omului și \nlibertățile fundamentale, a căror aplicare este universală. \nNimic, astăzi, nu ar putea justifica slăbirea acestor principii \ncare se află în centrul, repet, Actului Final al Helsinki și al Cartei de la \nParis,  pe  care  Rusia  le-a  acceptat.  Tocmai  aceste  principii  sunt \namenințate astăzi de către Rusia. \nÎn ceea ce privește Ucraina, vreau să fiu deosebit de clar - \nRusia trebuie să fie conștientă de lovitura pe care și-ar da-o sie însăși \ndacă ar purta un nou atac împotriva acestei țări, pentru că europenii nu \nar accepta acest lucru, ne-am luat cu toții angajamentul solemn și încă \nde pe acum am început să pregătim sancțiunile masive pe care le-am \nadopta, fără să ezităm față de Rusia, dacă se va ajunge până acolo. \nPe  baza  acestor  principii,  responsabilitatea  noastră  este  să \nîncercăm să definim împreună cu Rusia termenii unui dialog exigent \nprivind reglementarea relației noastre de concurență strategică. Acest \ndialog este indispensabil, cu condiția ca el să fie purtat pe baza unei \n                                                                                             11                                                                                          \n     \nordini de zi pe care am hotărât-o noi, împreună, pentru că vedem că \nastăzi, fără reguli, o coabitare cu Rusia este o coabitare instabilă și \npericuloasă. \nPe termen scurt, prioritatea noastră trebuie să fie să căutăm \ncalea unei detensionări. Este efortul căruia ne consacrăm, în cadrul \nformatului Normandia, împreună cu Germania, pentru a obține gesturi \ncare să permită să ajungem la implementarea Acordurilor de la Minsk. \nAceste eforturi au fost reluate la Reuniunea de la Paris, acum câteva \nzile, și se vor continua. \nMai pe larg, de 20 de ani am asistat la distrugerea treptată a \ntuturor regulilor care încadrau concurența strategică, ceea ce ne-a dus \nîn fond la o lume care este cea a anilor '60, adică la o lume unde \ncompetiția militară și strategică riscă să se exprime în stare pură, fără \nnicio regulă, fără nicio constrângere. \nÎntr-adevăr, tratatele care ne legau nu mai există sau nu mai \nsunt în concordață cu realitățile militare contemporane. \nTrebuie, deci, fără să cedăm nimic din respectul pe care îl \ndatorăm  marilor  principii  menționate  adineauri,  trebuie,  deci,  să \nnegociem  regulile  adaptate  provocărilor  actuale,  că  e  vorba  de \narmamentele nucleare strategice, care fac obiectul unui dialog între \nRusia  și  Statele  Unite,  pe  care  și  noi  ne  coordonăm  strâns  cu \nWashingtonul,  sau  că  este  vorba  de  armamentele  convenționale, \nexercițiile militare sau mecanismele de previzibilitate ale activităților \nmilitare. \n                                                                                             12                                                                                          \n     \nÎn cadrul acestui dialog, europenii trebuie să poarte o viziune \nși  poziții  comune,  folosindu-se  de  mecanismele  de  coordonare \nexistente. \nȘi, în sfârșit, având în vedere că ne angajăm în acest dialog \ncu  Rusia  alături  de  aliații  noștri,  dar  și  în  calitate  de  europeni, \nîncercăm să facem să se audă un singur glas european de fiecare dată \ncând este vorba de securitatea europeană, reafirmând, în același timp, \nangajamentul  nostru  deplin  în  cadrul  NATO  și  al  politicii  sale  de \napărare și de descurajare. \nPrima  etapă  a  integrării  României  într-o  comunitate \neuroatlantică  de  solidaritate  și  responsabilitate  a  fost  aderarea  sa  la \nNATO,  în  2004.  Este  mândria  noastră  că  am  contribuit  la  această \nintegrare și, de asemenea, suntem mândri astăzi, în calitate de aliat, \npartener  european  și  țară  prietenă,  să  ne  aflăm  alături  de \ndumneavoastră  în  aceste  vremuri  când  contextul  de  securitate  se \ndegradează  la  frontierele  dumneavoastră,  și  ele  sunt  astăzi  și \nfrontierele noastre. \nAcesta este sensul anunțului făcut de președintele republicii, \nprivind  disponibilitatea  noastră,  să  contribuim  la  noi  măsuri  de \nreasigurare  în  beneficiul  României.  Acest  angajament  se  înscrie  în \ncontinuitatea acțiunii noastre pentru securitatea noastră comună, ca și \nmisiunile de poliție aeriană și în cadrul misiunilor eFP, prezențelor \navansate în Estonia și Lituania pe care Franța le va menține. \nSpun, de asemenea, că intransigența față de principii, atunci \ncând  stabilitatea  și  securitatea  continentului  nostru  se  află  în  joc, \n                                                                                             13                                                                                          \n     \ncăutarea unui dialog exigent cu Rusia, un angajament concret, atât în \nApărarea  Europeană,  cât  și  în  Alianța  Atlantică,  numai  astfel  vom \nputea să afirmăm ceea ce suntem în mod colectiv, adică o mare putere \ncapabilă să-și apere propriile interese și să se facă respectată, o putere \nde  echilibru  și  de  stabilitate  care  își  manifestă  atașamentul  față  de \nreguli. \nIată, dragi prieteni, ceea ce doream să vă spun la această a \n15-a aniversare a aderării României la Uniunea noastră. \nÎn numele istoriei europene care ne-a reunificat, în numele \nviitorului  de  suveranitate  pe  care  îl  putem  construi  împreună  și  în \nnumele  fermității  și  unității  pe  care  o  demonstrăm  astăzi  pentru  a \npăstra aceste cuceriri și pentru a apăra acest orizont, vă mulțumesc. \n(Aplauze.) \nDomnul Ion-Marcel Ciolacu: \nÎl  invit  la  tribună  pe  domnul  Florin  Cîțu,  președintele \nSenatului României. \nDomnul Florin-Vasile Cîțu: \n(Coboară la tribună.) \nDomnule președinte al Camerei Deputaților, \nDomnule prim-ministru, \nDomnule  Jean-Yves  Le  Drian,  ministrul  pentru  Europa  și \nafaceri externe al Republicii Franceze, \nDistinși reprezentanți ai cultelor religioase, \nDoamnelor și domnilor senatori și deputați, \n                                                                                             14                                                                                          \n     \nDoamnelor şi domnilor miniștri, \nExcelențele  Voastre,  doamnelor  și  domnilor  ambasadori  și \nreprezentanți ai misiunilor diplomatice, \nStimați invitați, \nOnorată asistență, \nIntrarea  în  Uniunea  Europeană  este  benefică  pentru  toți \nromânii, dar în același timp necesară, chiar dacă unii dintre noi au alte \nopinii. \nPoate prea des, în ultimii ani, unii politicieni s-au folosit sau \nau promovat negativ aderarea României la Uniunea Europeană. \nTotuși, este o realitate de necontestat faptul că aderarea la \nUniunea Europeană a adus bunăstare, libertate, securitatea României, \ncare  astăzi  este  mai  importantă  decât  oricând,  și  a  românilor, \nindiferent de forma ei, definită de Constituție, alimentară, financiară, \nsocială sau sanitară. \nCele mai mari câștiguri pentru România și români sunt cele 3 \nmari libertăți care nu au existat înainte de aderare – libera circulație a \npersoanelor, a mărfurilor și a capitalurilor. \nDacă ne uităm în jurul României, toate țările au luat o decizie \nimportantă. Noi am luat decizia că suntem o țară europeană. A fost \nprima dată în istoria României când a existat consens transpartinic, \ntoate partidele politice s-au pus de acord cu privire la drumul european \nal țării noastre. \nAceastă aderare a atins și a pătruns toate nivelurile societății \nromânești. \n                                                                                             15                                                                                          \n     \nNivelul politic - România face parte acum din marile familii \npolitice europene. \nTotuși, în România, unii politicieni au tendința să dea vina pe \nUniunea  Europeană  pentru  toate  nerealizările  lor,  pentru  lucruri  ca \ndistrugerea  industriei  și  pentru  faptul  că  nu  se  mai  cumpără  doar \nproduse românești, ci și produse străine. \nAdevărul este exact invers - aderarea la Uniunea Europeană a \ncreat calea pentru ca poporul român să vorbească și să aplice lucruri \nca: standarde internaționale, competență, profesionalism, meritocrație, \nevaluare, piață liberă, cu care am început să ne obișnuim la doar câțiva \nani după aderare. \nPentru mine și pentru Partidul Național Liberal, aderarea la \nUniunea  Europeană  a  constituit  un  prilej  prin  care  fundamentele \nliberale au avut ocazia să se afirme și să demonstreze că fac parte din \npolitica europeană. \nȘi, da, astăzi ia românească este una dintre cele mai apreciate \nproduse românești în Uniunea Europeană, iar Dacia Duster - care, nu \nștiu,  este  o  mașină  românească  făcută  de  o  firmă  franțuzească  sau \ninvers - este în topul preferințelor cumpărătorilor din Franța, Olanda și \nGermania. \nCel mai mare câștig al României și al românilor este că nu ne \nmai  bucurăm  doar  noi  de  produsele  românești  și  le-am  dat  ocazia \ntuturor să se bucure de acestea. \nÎn esență, lucrul important este că Uniunea Europeană ne-a \nadus împreună. Împreună cu marile națiuni cu tradiții din Europa, de \n                                                                                             16                                                                                          \n     \nla egal la egal. Ne-a permis practic să ne întoarcem într-un loc căruia \nRomânia i-a aparținut dintotdeauna. \nEuropa înseamnă că ne apărăm împreună, creștem împreună, \nfacem planuri pentru viitor împreună. \nA  permis  multor  români  care  nu-și  găseau  satisfacția \nprofesională  sau  materială  în  țară  să  o  facă  în  interiorul  familiei \nUniunii Europene, dar ei neuitând niciodată că sunt români. \nTinerii noștri, viitorul nostru, pot astăzi să se formeze și să \nstudieze ușor și liber oriunde în Europa. \nÎn ultimii 15 ani, România a progresat ca națiune europeană, \noportunitățile de muncă, de studiu, de investiții au crescut exponențial. \nDecalajul economic - așa cum s-a văzut și în cel mai recent \nraport al OECD  - și social, în comparație cu țările occidentale,  s-a \nmicșorat.  Am  devenit  o  societate  mai  atractivă  pentru  investitorii \nstrăini  și  pentru  marile  companii  internaționale,  iar  demnitatea, \nlibertatea,  drepturile  individuale  ale  omului  și  egalitatea  au  devenit \nvalori de necontestat. \nRomânia a contribuit în mod constant, prin acțiuni comune, la \nîmbunătățirea mecanismelor de dezvoltare ale UE și la perfecționarea \ninstrumentelor politice stabilite la nivel comunitar. \nPrin unitate și solidaritate, am gestionat una dintre cele mai \ndificile crize sanitare pe care UE le-a traversat încă de la fondarea \nComunității Europene. \nPrin reformele pe care și le-a asumat, România este astăzi un \nactor  european  care  poate  să  asigure  continuitate  în  susținerea \n                                                                                             17                                                                                          \n     \nstabilității și predictibilității sistemului fiscal. Continuă să faciliteze un \ndialog onest și echilibrat cu toți investitorii și să identifice soluții de \ndezvoltare economică pe termen mediu și lung. \nSuntem puternic angajați în asigurarea securității și stabilității \ngranițelor de est, iar evoluția complexă și imprevizibilă a situației din \nproximitatea țării noastre ne determină să ne consolidăm și postura de \nfurnizor important de securitate și stabilitate. \nDe aceea, vă spun foarte clar - viitorul României este strâns \nlegat de viitorul construcției europene. \nEforturile  noastre  trebuie  concentrate  pe  identificarea  unor \ndirecții care să faciliteze creșterea sustenabilă a calității vieții tuturor \ncetățenilor. \nÎn  același  timp,  viziunea  și  acțiunile  noastre  comune  la \nnivelul UE trebuie să fie calibrate schimbărilor ample care se produc \nchiar acum, sub ochii noștri, la nivel regional și european. \nPentru  mine  și  pentru  Partidul  Național  Liberal,  Uniunea \nEuropeană este singura opțiune. \nVă mulțumesc. (Aplauze.) \n(Revine la prezidiu.) \nÎl invit la tribună pe Excelența Sa, domnul Marcel Ciolacu, \npreședintele Camerei Deputaților. (Râsete. Aplauze. Vociferări.) \nDomnul Ion-Marcel Ciolacu: \nDomnule ministru pentru Europa și afaceri externe al Franței, \nExcelența Voastră, domnule președinte al Senatului,  \nDomnule prim-ministru,  \n                                                                                             18                                                                                          \n     \nDoamnelor și domnilor miniștri, \nStimați reprezentanți ai cultelor religioase, \nDoamnelor și domnilor europarlamentari,  \nStimați reprezentanți ai Corpului Diplomatic, \nDistinși invitați, \nDomnule prim-ministru Adrian Năstase,  \nDomnule prim-ministru Călin Popescu-Tăriceanu, (Aplauze.) \nCu mare bucurie vă urez un călduros bine ați venit la ședința \nsolemnă comună pentru aniversarea a 15 ani de la aderarea României \nla Uniunea Europeană! \nÎncă de la apariția statului român modern, poporul român a \nîmbrățișat, cu entuziasm și pasiune, cultura occidentală și, în special, \npe cea franceză.  \nÎn perioada pașoptiștilor, în cea a regalității, în timpul și între \ncele  două  Războaie  Mondiale,  alegerea  românilor  a  fost  mereu \nEuropa.  \nDupă o îndepărtare forțată în anii comunismului, anul 1989 a \nînsemnat  reafirmarea,  cu  toată  puterea  și  determinarea  unui  popor \ndornic de libertate, apartenenței la proiectul european.  \nA  urmat  un  drum  lung,  marcat  de  numeroase  decizii  și \nreforme dificile, dar care a culminat, în anul 2007, cu unul dintre cele \nmai  semnificative  momente  ale  istoriei  noastre  recente,  aderarea  la \nUniunea Europeană. Acel moment a fost o mare victorie a României, \ndar, în egală măsură, și o victorie a Europei.  \n                                                                                             19                                                                                          \n     \nÎn contextul prezenței la București a domnului ministru Le \nDrian, aș dori să remarc faptul că țara Domniei Sale a fost, în istorie, \nunul dintre marii susținători ai României. \nDe aceea, domnule ministru, vă mulțumesc pentru gestul de \nmare prietenie de a vă alătura în cadrul acestei ședinței solemne, mai \nales având în vedere agenda dumneavoastră atât de complexă în acest \nsemestru al președinției franceze a Consiliului Uniunii Europene.  \nDistinsă audiență, \nUniunea Europeană este un proiect în continuă dezvoltare, al \ncărei viitor îl conturăm împreună.  \nÎn  vremurile  bune  ne  bucurăm  de  prosperitate,  de  libera \ncirculație, de oportunitatea de a avea studii și cariere paneuropene, iar \nîn vremurile grele ne bucurăm de protecția și solidaritatea europeană.  \nMecanismul  european  de  redresare  și  reziliență,  și  din \nperspectiva României, PNRR, reprezintă o șansă extraordinară pentru \nalinierea economiei noastre la cele mai moderne standarde.  \nAcum traversăm un context geopolitic extrem de complicat. \nMai întâi criza pandemică, la care se adaugă evoluțiile deosebit de \nîngrijorătoare de la frontiera de est. \nDupă cum știți, România este un partener de încredere atât \ndin punct de vedere militar și al prezenței sale în NATO, cât și din \npostura de gardian al frontierelor externe ale Uniunii Europene, prin \nparticiparea la misiunile Frontex.  \nSuntem convinși că o vecinătate sigură, cu țări prospere și \nstabile, reprezintă cea mai bună cale spre propria pace.  \n                                                                                             20                                                                                          \n     \nSalut,  cu  acest  prilej,  acțiunile  care  vizează  avansarea \nparcursului european al statelor din Balcanii de Vest și intensificarea \ndialogului cu statele Parteneriatului Estic.  \nStimați oaspeți,  \nNe  aflăm  în  Anul  european  al  tineretului,  un  moment  de \nrecunoaștere  a  provocărilor  pe  care  le-au  avut  tinerii  pe  perioada \npandemiei. \nEste  un  moment  cu  atât  mai  bun  să  ne  amintim  că  tinerii \nnoștri  sunt  cei  care  vor  trăi  în  lumea  pe  care  noi  o  construim.  Ei \ntrebuie să se regăsească atât în valorile generoase care au condus la \ncrearea Uniunii, cât și în deciziile cele mai concrete care vor avea un \nimpact direct asupra vieții lor de zi cu zi.  \nLa  15  ani  de  la  aderarea  României  la  Uniunea  Europeană \navem nevoie de un nou pact politic, precum momentul Snagov, care să \ndea direcție României în Uniunea Europeană în perioada următoare – \no  nouă  agendă  europeană  pentru  țara  noastră,  care  să  asigure \ndezvoltarea României și folosirea oportunităților disponibile la nivel \neuropean în interesul românilor. \nDe  aceea,  închei  acest  discurs  cu  gândul  că  trebuie  să  le \noferim tinerilor noștri tot sprijinul de care au nevoie, pentru ca și ei să \nlupte la rândul lor pentru visul Europei unite.  \nVă mulțumesc. (Aplauze.) \nDomnul Florin-Vasile Cîțu: \nMulțumim. \n                                                                                             21                                                                                          \n     \nÎl invit la tribună pe Excelența Sa, domnul Nicolae  Ciucă, \nprim-ministrul României. \nDomnul Nicolae Ionel Ciucă (prim-ministrul României): \nDomnule președinte al Camerei Deputaților,  \nDomnule președinte al Senatului României, \nDomnule ministru Le Drian,  \nDistinși membri ai Parlamentului României, \nDistinși membri ai Guvernului, \nDistinși reprezentanți ai cultelor religioase, \nStimați membri ai Corpului diplomatic acreditat la București, \nDoamnelor și domnilor, \nȘedința solemnă de astăzi este un moment important de bilanț \nși perspectivă. Cei 15 ani de la  aderarea României au echivalat cu \ntransformări  semnificative  în  beneficiul  cetățenilor  noștri.  De \nasemenea,  a  fost  o  perioadă  în  care  am  înțeles  importanța  și  am \nsusținut o Uniune Europeană puternică, solidară, coezivă. România și-\na  dorit  să  intre  în  Uniune  și  a  fost  primită  ca  urmare  a  voinței \nromânilor  care  și-au  dorit  democrație,  libertate,  economie  de  piață \natunci  când  au  ieșit  în  stradă  pentru  a  răsturna  regimul  totalitar \ncomunist. \nUniunea Europeană se află astăzi într-un moment definitoriu \nal  existenței  sale,  dacă  privim  experiența  recentă  determinată  de \npandemia de COVID-19 sau ambițiile legate de tranziția ecologică și \ndigitală. Aș putea spune că este un moment important nu doar pentru \nrelansarea  proiectului  european  după  dificultățile  generate  de  criza \n                                                                                             22                                                                                          \n     \nsanitară,  ci  și  un  context  de  turnură  către  ceea  ce  va  trebui  să  fie \nEuropa  viitorului  -  conectată,  ecologică,  inovatoare.  Sunt  profund \nconvins  că  acest  semestru  al  Președinției  franceze  a  Consiliului \nUniunii  Europene  va  contribui  la  consolidarea  inițiativelor  noastre \ncomune  necesare  creșterii  rezilienței  Uniunii  Europene  și  pregătirii \nacesteia pentru economia viitorului. \nAnul acesta a debutat cu o serie de evoluții îngrijorătoare în \nvecinătatea Uniunii Europene. Suntem martorii unui narativ pe care îl \ncredeam o manifestare a secolelor trecute: sfere de influență, negarea \ndreptului suveran al statelor de a-și alege alianțele din care doresc să \nfacă parte. Aceste atitudini, declarații și posturi de forță ne confirmă, o \ndată în plus, două lucruri.  \nÎn  primul  rând,  stabilitatea,  prosperitatea  și  securitatea \nRomâniei  sunt  garantate  prin  apartenența  noastră  la  Uniunea \nEuropeană și la NATO.  \nÎn  al  doilea  rând,  unitatea  și  solidaritatea  europeană  și \ntransatlantică  sunt  unica  opțiune  viabilă  pentru  a  putea  gestiona \neficient  provocările  și  a  valorifica  oportunitățile.  Uniunea  și \nparteneriatele sunt răspunsul! \nUniunea Europeană a fost o opțiune fără echivoc a cetățenilor \nromâni, confirmată prin orientarea proeuropeană constantă a opiniei \npublice. Înainte de aderarea la UE, această opțiune europeană reflecta \ndorința românilor de a fi parte a spațiului de valori și prosperitate al \nUniunii. După aderare, europenismul României  a fost consolidat de \n                                                                                             23                                                                                          \n     \nexperimentarea  directă  de  către  cetățeni  a  beneficiilor  concrete  ale \napartenenței la Uniunea Europeană. \nExpertiza  și  finanțarea  europeană  și-au  pus  indisolubil \namprenta în aproape toate domeniile economice, fie că vorbim despre \nproiecte  de  reabilitare  și  infrastructură  la  nivel  local  sau  regional, \ndespre susținerea dezvoltării și modernizării agriculturii românești sau \ndespre  participarea  la  proiecte  de  cercetare.  Mai  mult  decât  atât, \nmilioane de români lucrează, învață ori își petrec vacanțele în alte țări \ndin  Uniunea  Europeană.  Majoritatea  exporturilor  românești  sunt \noperate  de  către  state  membre  ale  Uniunii  Europene.  Piața  Unică \nEuropeană  este  deschisă  antreprenorilor  români  care  beneficiază  de \nacces liber și sprijin acordat prin finanțările europene. Tinerii români \nparticipă intens în schimburile universitare finanțate prin programele \nErasmus. \nDupă aderarea la Uniunea Europeană, Produsul Intern Brut al \nRomâniei s-a triplat: 2006 - 342,7 miliarde lei; 2021 - 1.190 miliarde \nlei, iar PIB-ul pe cap de locuitor a devenit de aproape patru ori mai \nmare: 2006 - 16.170 lei; 2021 - 61.368 lei. \nÎn calitatea sa de membru al Uniunii Europene, România nu \neste  numai  beneficiar  al  prosperității  economice  generate  de  cadrul \neuropean,  ci  are  astăzi  șansa  de  a  contribui  direct  la  conturarea \npoliticilor europene și la construcția unui viitor al Uniunii.  \nDezbaterile  în  desfășurare  din  cadrul  Conferinței  privind \nviitorul Europei ne confirmă că cetățenii români, la fel ca majoritatea \n                                                                                             24                                                                                          \n     \ncetățenilor  europeni,  doresc  mai  multă  Europă  și  mai  multă \nconvergență în dezvoltarea sa. \nUnitatea  în  protejarea  valorilor  europene,  în  promovarea \nelementelor  fundamentale  ale  democrației  și  statului  de  drept  în \nUniune  și  în  vecinătatea  acesteia  este  esențială  pentru  a  răspunde \nașteptărilor cetățenilor. De asemenea, obiectivele vizând o Uniune mai \nputernică  pot  fi  atinse  doar  prin  manifestarea  unei  veritabile \nsolidarități și unități europene. \nDoamnelor și domnilor, \nLa 15 ani de la aderarea la Uniunea Europeană, avem o nouă \nperspectivă  determinantă  pentru  viitorul  României.  Avem \noportunitatea  de  a  recupera  în  dezvoltarea  de  infrastructură  care  să \nasigure conectarea fizică a României la rețelele de transport europene. \nAvem șansa unor progrese importante în sfera digitalizării, a educației \nși  pentru  oferirea  unor  servicii  de  sănătate  de  calitate.  Avem  și \nposibilitatea  de  a  avansa  către  decarbonizarea  economiei,  prin \ninvestiții  în  tehnologii  cu  emisii  reduse  de  CO .  Într-adevăr,  prin \n2\naceste reforme și investiții, România poate să garanteze o dezvoltare \nincluzivă, de care să beneficieze pe termen mediu și lung toți românii, \nindiferent dacă locuiesc în zonele urbane sau rurale, în oricare parte a \nRomâniei.  În  același  timp,  avem  datoria  să  ne  asigurăm  că  aceste \nschimbări  sunt  implementate  de  o  manieră  echilibrată  și  justă,  cu \nluarea în considerare a realităților și provocărilor cu care se confruntă \nastăzi cetățenii noștri. \n                                                                                             25                                                                                          \n     \nPentru  a  implementa  reforme  și  investiții,  România  va \nbeneficia, în perioada 2021-2027, de aproape 80 de miliarde de euro, \nprin  intermediul  celor  două  mari  instrumente  agreate  la  nivelul \nUniunii Europene: bugetul multianual pe 7 ani și Planul European de \nRedresare. \nTotodată, acțiunea României în plan european va continua să \nfie ghidată de respectul deplin pentru statul de drept, pentru principiile \nși valorile înscrise în Tratatele Uniunii Europene, ca piloni de bază ai \nUniunii, precum și pentru dreptul european, în general. \nParticiparea directă la Uniunea Europeană, în calitatea de stat \nmembru, ne-a reconfirmat și faptul că solidaritatea și unitatea sunt un \nparcurs  cu  dublu  sens.  Prin  exercitarea  Președinției  Consiliului \nUniunii Europene în 2019, România a confirmat că are  maturitatea \nnecesară  de  a  susține,  promova  și  ghida  Uniunea  în  atingerea \nobiectivelor  sale  strategice.  Declarația  de  la  Sibiu  a  reușit,  de \nasemenea,  să  contureze  liniile  strategice  pentru  evoluția  Uniunii, \nconfirmând  ambiția  pentru  a  avansa  proiectul  european.  În  egală \nmăsură,  pregătirea  pentru  aderarea  la  Spațiul  Schengen,  ca  și \nobiectivul  de  integrare  în  Zona  Euro,  sunt  contribuții  directe  la \naprofundarea integrării europene. \nRomânia continuă să rămână angajată în sprijinirea activă a \nobiectivului  de  consolidare  a  Uniunii  Europene.  Aceasta  este  și  o \nașteptare confirmată în cursul dezbaterilor recente la nivel național, în \ncontextul Conferinței privind viitorul Europei, care evidențiază nevoia \nde  unitate  și  convergență  în  Uniunea  Europeană.  Este  imperativ  să \n                                                                                             26                                                                                          \n     \nrăspundem așteptărilor cetățenilor prin inițiative și soluții concrete la \nnivel european. \nAcest lucru mă determină să reamintesc aprecierile europene \nale lui Robert Schuman, părintele fondator al Europei unite și ministru \nde  externe  al  Republicii  Franceze:  „Lecțiile  dure  de  istorie  m-au \nînvățat  să  mă  feresc  de  improvizațiile  pripite,  de  proiectele  prea \nambițioase, dar m-au învățat și că, atunci când o judecată obiectivă, \nmatură,  bazată  pe  realitatea  faptelor  și  a  interesului  superior  al \noamenilor  ne  conduce  la  inițiative  noi,  chiar  revoluționare,  este \nimportant  –  chiar  dacă  acestea  contravin  obiceiurilor  consacrate, \nantagonismelor seculare și vechilor rutine – să rămânem fermi și să \nperseverăm”. \nDoamnelor și domnilor, \nForța Uniunii Europene și a României, ca stat membru, este \ndeterminată  și  de  capacitatea  sa  de  a-și  proiecta  valorile  și  de  a \nconsolida  parteneriatele  în  vecinătatea  sa.  Ca  stat  care  valorifică \nexperiența propriei aderări la Uniune, suntem pregătiți să acționăm în \ncontinuare  pentru  a  transmite  mai  departe  valorile  și  principiile \neuropene în vecinătatea noastră, către partenerii noștri care au făcut o \nopțiune  strategică  solidă,  pe  calea  reformelor  și  a  proceselor  de \nmodernizare europeană. \nÎn  egală  măsură,  sunt  convins  că  Uniunea  Europeană  și \nstatele  sale  membre  trebuie  să  continue  să  lucreze  cu  partenerii \nstrategici – state și organizații cu care avem în comun valori și cu care \nîmpărtășim  obiectivul  unei  societăți  echitabile  și  durabile, \n                                                                                             27                                                                                          \n     \nfundamentată  pe  democrație,  drepturile  omului,  stat  de  drept  și \neconomie  de  piață.  Avem  nevoie  de  aceste  parteneriate,  inclusiv \npentru a capacita Uniunea să proiecteze mai departe modelul său de \ndezvoltare, care a generat prosperitate și stabilitate mai mult de 50 de \nani și care continuă să rămână valid. \nÎn concluzie, parcurgem momente istorice din toate punctele \nde  vedere:  tehnologic,  social,  securitar.  Traversăm  provocări  fără \nprecedent, fie că vorbim de pandemie sau de impactul transformărilor \ndigitale. Prezentul necesită o atenție particulară, pentru că ne definește \nviitorul.  În  același  timp,  trebuie  să  învățăm  din  erorile  trecutului \npentru a creiona un viitor mai bun, iar Uniunea Europeană are forța \nintrinsecă de a asigura o perspectivă de creștere și stabilitate pentru \ngenerațiile  viitoare.  Pentru  aceasta  avem  nevoie  de  aportul  tuturor \nstatelor membre ale Uniunii Europene, de unitate și de solidaritate. \nÎnsă, mai cu seamă, este nevoie de păstrarea valorilor democratice ale \nUniunii, care sunt fundamentul păcii, securității și prosperității noastre \ncomune.  Acest  lucru  nu  trebuie  uitat.  Valorile  Uniunii  trebuie  să \nreprezinte  punctul  de  gravitație  al  acțiunilor  noastre  prezente  și \nviitoare. \nAș dori să închei acest mesaj cu reflecția unui mare promotor \nromân al unității europene. Politicianul și diplomatul Grigore Gafencu \nscria în jurnalul său din 1941-1943, la un moment de mare răscruce \npentru continentul nostru: „Europa e trecutul nostru; ea trebuie să fie \nși viitorul. Ea cuprinde o idee de unitate, după cum cuprinde o idee de \ndiversitate și de echilibru”.  \n                                                                                             28                                                                                          \n     \nVă mulțumesc. (Aplauze.) \nDomnul Florin-Vasile Cîțu: \nMulțumesc, domnule prim-ministru. \nDoamnelor și domnilor senatori și deputați, \nOnorați invitați, \nPotrivit celor convenite, în această ședință solemnă vor avea \nintervenții reprezentanți ai grupurilor parlamentare reunite, în limita a \n10  minute  pentru  fiecare  grup  parlamentar,  iar  deputaților  și \nsenatorilor  neafiliați  li  se  alocă  3  minute,  cu  o  singură  intervenție \nprintr-un reprezentant comun. \nDau  cuvântul,  din  partea  Grupului  parlamentar  al  PSD, \ndomnului senator Angel Tîlvăr. \nDomnul Angel Tîlvăr: \nVă mulțumesc.  \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDoamnelor și domnilor senatori și deputați, \nDomnule ministru pentru Europa și afaceri externe,  \nDomnilor miniștri,  \nStimați reprezentanți ai cultelor religioase,  \nDoamnelor și domnilor europarlamentari, \nStimați reprezentanți ai Corpului diplomatic,  \nDistinși invitați, \n                                                                                             29                                                                                          \n     \nMarcăm astăzi unul dintre cele  mai importante evenimente \ndin  istoria  României,  eveniment  care  a  produs  schimbări  ample  la \nnivelul  societății  românești,  în  ansamblu,  dar  mai  ales  la  nivelul \nfiecăruia dintre noi, aderarea la Uniunea Europeană. \nOpțiunea  firească  de  a  se  îndrepta  spre  Occident,  afirmată \nîncă din 1989, se bazează pe dorința poporului român de a construi o \ndemocrație funcțională și de a-și asigura prosperitatea. \nProcesul de aderare nu a fost unul ușor. A început în 1993, \ncând a fost semnat acordul de asociere la Uniunea Europeană. \nÎn 1995, România a depus oficial cererea de aderare, iar în \n1999, Consiliul European, la Helsinki, a decis începerea negocierilor \npentru ca, după semnarea Tratatului de aderare, în 2005, România să \ndevină stat membru al Uniunii Europene, la 1 ianuarie 2007. \nAm menționat acest parcurs pentru că el a avut la bază un \nacord  larg  al  clasei  politice  românești,  o  situație  de  convergență, \nexprimând voința românilor. \nDoamnelor și domnilor, \nAderarea României la Uniunea Europeană a fost un obiectiv \nasumat de întreaga clasă politică, a fost o dovadă a responsabilității, a \ncapacității de a coopera și de a acționa unitar în vederea atingerii unui \nobiectiv de interes național. \nAderarea  a  fost  un  pas  important.  El  a  însemnat \nimplementarea  de  reforme  necesare  țării  noastre,  dar,  cred  eu, \nimportant  este  procesul  continuu  al  integrării,  al  recuperării \n                                                                                             30                                                                                          \n     \ndecalajului de dezvoltare, al racordării complete a României la spațiul \neuropean.  \nÎn  acești  15  ani,  România  a  făcut  pași  evidenți  în  această \ndirecție. Poate viteza nu a fost cea dorită, ne-am mai poticnit, am mai \ngreșit,  dar  pașii  înainte  sunt  evidenți.  România  se  află  astăzi  într-o \npoziție mai bună decât acum 15 ani. Sunt multe date care ne trimit la \naceastă afirmație. Dar ceea ce contează însă este ca românii să simtă și \nsă  conștientizeze  evoluția  și  beneficiile  care  vin  ca  urmare  a \napartenenței la Uniunea Europeană. \nAvem de lucru în continuare pentru a reduce decalajele de \ndezvoltare dintre regiuni, atât în interiorul țării, cât și dintre România \nși  alte  țări  membre,  așa  cum  sunt  multe  de  îmbunătățit  în  ceea  ce \nprivește utilizarea instrumentelor financiare europene. \nImpactul  pozitiv  al  aderării  la  Uniune  rămâne  unul \nperceptibil, fie prin proiectele pe care România le implementează, cu \nfinanțare europeană, fie prin beneficiile pe care sistemul de valori și \nlibertăți europene le aduc.  \nTotuși, toți acești ani au dus la modernizarea României, la \nîmbunătățirea capacității instituționale și administrative, la dezvoltarea \neconomică și, nu în ultimul rând, la consolidarea democrației. \nDoamnelor și domnilor, \nProcesul de integrare a însemnat și o participare consistentă \nla  mecanismele  decizionale  europene  și  vreau  să  reamintesc \nexercitarea  de  către  țara  noastră,  pentru  prima  dată,  a  președinției \nrotative  a  Consiliului  Uniunii  Europene,  din  ianuarie  până  în  iunie \n                                                                                             31                                                                                          \n     \n2019. Spun asta pentru că România trebuie să rămână proactivă în \nconturarea agendei europene. \nPentru  că,  după  15  ani,  țara  noastră  are,  cred  eu, \ninstrumentele necesare pentru a deveni inițiator de măsuri și politici de \ndezvoltare economică. \nRomânia are nevoie de Uniunea Europeană, așa cum Uniunea \nEuropeană  are nevoie de România, iar provocările ultimei perioade \ndovedesc  că  viitorul  României  este  strâns  legat  de  viitorul  Uniunii \nEuropene.  \nSper  ca  reflecția  asupra  proiectului  european,  generată  de \nconferința privind viitorul Europei, să ne permită să ne exprimăm în \ndomenii  care  merită  toată  atenția:  schimbări  climatice,  sănătate, \nsecuritate  comună,  transformare  digitală,  democrație,  migrație, \neducație, cultură, tineret, sport și rolul parlamentelor naționale. \nDoamnelor și domnilor,  \nRomânia  este  un  stat  european  responsabil  și  implicat  în \ncontextul în care avem nevoie de o Uniune întărită în interior, dar și în \nplan global, pentru că o Uniune Europeană  puternică este  esențială \npentru  prosperitatea  și  stabilitatea  regională.  Criza  actuală  de \nsecuritate din vecinătate confirmă acest lucru. \nConsider că Uniunea Europeană poate fi  mai puternică, de \naceea  ușa  Uniunii  Europene  trebuie  să  rămână  deschisă  pentru \npartenerii care împărtășesc valorile noastre comune. \nTotodată,  Uniunea  Europeană  are  vocația  de  a  proiecta  în \njurul său stabilitate, democrație, dezvoltare economică și prosperitate. \n                                                                                             32                                                                                          \n     \nLucrurile pe care le-am adus în atenția dumneavoastră cred că \nvorbesc  despre  o  realitate  care  încurajează  susținerea  proiectului \neuropean.  Această  realitate  trebuie  întărită  și  dezvoltată  în \npermanență,  zi  de  zi,  mai  ales  în  contextul  presiunilor  la  care  este \nsupusă în prezent Uniunea Europeană, a tendințelor distructive care-i \namenință unitatea și a încercărilor permanente de destabilizare. \nAlături de NATO sau Parteneriatul Strategic cu Statele Unite \nale Americii, apartenența României la Uniunea Europeană este o șansă \nde dezvoltare, și acest lucru trebuie afirmat și transpus în beneficii \npentru români. \nÎnchei  în  spiritul  dezideratului  exprimat  de  Jean  Monnet: \n„Continuați, continuați! Nu există alt viitor pentru popoarele Europei \ndecât în Uniune”. \nVă mulțumesc foarte mult. (Aplauze.) \nDomnul Florin-Vasile Cîțu: \nMulțumim, domnule senator. \nDin partea Grupurilor parlamentare ale PNL, domnul deputat \nIonuț-Marian Stroe. \nDomnul Ionuț-Marian Stroe: \nDomnule președinte al Senatului, \nDomnule președinte al Camerei Deputaților, \nDomnule prim-ministru Nicolae Ciucă, \nDomnule ministru Jean-Yves Le Drian, \nStimați invitați, \n                                                                                             33                                                                                          \n     \nExcelențele  Dumneavoastră,  doamnelor  și  domnilor \nambasadori, \nDragi colegi din Executiv și din Parlament, \nRomânia este Uniunea Europeană. \n Este o afirmație atât de simplă, dar care, după 15 ani, vedem \nși simțim, în viața de zi cu zi, înseamnă mult mai mult decât ne-am fi \nputut imagina atunci. \nEuropa a fost „acasă” pentru noi, românii, întotdeauna, chiar \ndacă aspirațiile noastre europene s-au împlinit abia în anul 2007. \nTocmai  de  aceea,  în  astfel  de  momente  precum  cel  al \nintegrării, deciziile au venit normal, natural pentru că sunt lucruri care \nne definesc ca nație, pentru că sunt lucruri care ne aparțin, pentru că \nsunt lucruri pe care cu toții ni le-am dorit. \nEuropa este aici, iar progresul României este în acești 15 ani \nevident, chiar dacă sunt - și trebuie să o spunem și să o recunoaștem - \nîncă foarte multe lucruri de făcut. \nFie  că  trăiești  într-un  oraș  modernizat  grație  fondurilor \neuropene, fie că tinerii studiază într-o universitate modernă sau mergi \nla o competiție sportivă, pe unul dintre stadioanele modernizate, fie că \nmergi  pe  o  autostradă,  pe  un  drum  reabilitat,  într-o  stațiune  cu \nobiective turistice realizate din bani europeni, ori într-o comună cu \nșcoli modernizate, în localități unde au fost introduse rețele de apă și \ncanalizare  sau  fie  că  întâlnești  antreprenori  care  au  putut  să  își \ndezvolte afaceri sau să-și instruiască angajații, vei afla atunci că foarte \n                                                                                             34                                                                                          \n     \nmulte  dintre  ele  au  fost  posibile  pentru  că  banii,  proiectele  și \nprogramele europene au funcționat în România. \nChiar și așa, bineînțeles, am fi putut avea o absorbție mult \nmai  mare  și,  cu  siguranță,  rezultatele  ar  fi  putut  fi  sau  ar  fi  putut \ndeveni spectaculoase. \nDin  fericire  pentru  noi,  dragi  colegi,  timpul  nu  este  încă \npierdut. \nLa fel cum vei afla, vorbind cu orice român, că libertatea de a \ncircula, de a călători și - un lucru foarte important - libertatea de a \nmunci în spațiul european, acest drept, au devenit pentru noi, românii, \nnormalități. Ne-am bucurat de ele, beneficiem de ele. \nÎn cei 15 ani de apartenență la Uniunea Europeană, România \ns-a bucurat de cea mai mare ascensiune economică din istoria ei. În \n2006, PIB-ul abia se apropia de 100 de miliarde de euro, iar în 2021 \nam făcut deja un salt de două ori și jumătate, ajungând la un PIB de \n240 de miliarde de euro. \nÎn  veniturile  românilor  vedem  aceeași  creștere.  În  2007, \nsalariul mediu abia atingea 300 de euro. Astăzi, în schimb, am ajuns la \nborna de 600 de euro. \nUniunea Europeană a fost în acești 15 ani un partener generos \nși  corect  cu  țara  noastră.  Am  primit  finanțări  din  partea  Uniunii \nEuropene de aproape 3 ori mai mult decât am contribuit - un plus de \n40 de miliarde de euro. \nPutem să ne uităm, de exemplu, la agricultură, unul dintre \ndomeniile care a avut cel mai mult de câștigat – pe lângă banii din \n                                                                                             35                                                                                          \n     \nproiecte, aproape 11 miliarde de euro au intrat direct în buzunarele \nfermierilor printr-un mecanism simplu și ușor de accesat, subvenția. \nPrin programele adresate tinerilor - Erasmus - zeci de mii de \ntineri din România au reușit să se formeze ca specialiști în universități \nde top din Europa. \nLa început, una dintre cele  mai importante priorități a fost \nreforma  justiției  și  lupta  anti-corupție.  Am  ajuns  astăzi  la  rezultate \npalpabile, chiar dacă sunt încă necesare anumite corecturi și reforme. \nPandemia, dragi colegi, ne-a arătat  și ea cât de importantă \neste solidaritatea europeană în momente de criză. Solidaritate care s-a \ntradus  în  acces  rapid  la  medicamente,  la  echipamente  medicale  și, \nbineînțeles, la vaccin. \nȘi poate cel mai important, privind acum spre viitor, avem \nacces pentru următorii ani la cel mai mare program de finanțare pentru \ndezvoltare - PNRR. \nTrebuie  să  facem  tot  ceea  ce  este  în  puterea  și  pasiunea \nnoastră, bineînțeles, pentru a împlini și a ne împlini noi, românii, în \nEuropa și pentru a deveni o forță, de ce nu? (Aplauze.) \nHai  să  lămurim  puțin  lucrurile...  (Aplauze.  Vociferări.)    - \nnimeni nu ne dă teme pentru a ne... (Aplauze. Vociferări.) \nHai să ne lămurim - nimeni nu ne dă teme în Europa și noi \nsuntem singurii responsabili de reușita noastră. \nRomânia  trebuie  să  aibă  curajul  de  a  deveni  influentă  în \ndeciziile europene, de a-și asuma proiecte ambițioase care să aducă un \nviitor mai sigur, mai bun și mai curat generațiilor viitoare. \n                                                                                             36                                                                                          \n     \nPe  lângă  prioritățile  clare  -  modernizarea  localităților,  a \neconomiei românești - țara trebuie să privească înainte, să investească \nîntr-un viitor sustenabil. \nTranziția  verde,  digitalizarea,  securitatea  energetică  sunt \nsubiecte  care  nu  trebuie  pierdute  din  vedere  și  care  fac  parte, \nbineînțeles, din proiectul nostru de viitor. \nAceastă nouă generație, sută la sută europeană, și cea care a \nreușit acum 15 ani integrarea în Uniune nu pot intra în conflict sau \nîntr-o  competiție,  este  absolut  necesar  să  colaboreze  pentru  că \nRomânia trebuie să fie parte a viitorului secol european. Depinde doar \nde noi. \nLa mulți ani României europene! (Aplauze.) \nDomnul Florin-Vasile Cîțu: \nMulțumesc, domnule deputat. \nDin partea Grupurilor parlamentare ale USR, domnul deputat  \nIlie Dan Barna. \nDomnul Ilie Dan Barna: \nExcelența Voastră, domnule ministru pentru Europa și afaceri \nexterne al Republicii Franceze, \nDomnilor prea excelenți președinți ai Camerei Deputaților și \nSenatului, \n(Râsete. Aplauze.) \nDomnule premier, \nDomnilor miniștri și doamnelor miniștri, \n                                                                                             37                                                                                          \n     \nStimați colegi, \nDragi invitați, \nVă  provoc  astăzi  la  un  exercițiu  de  imaginație  –  să  ne \nînchipuim  cum  ar  fi  fost  România  fără  structurile  europene  și \neuroatlantice. \nVă  invit  să  vă  uitați  la  ce  se  întâmplă  cu  statele  din  jurul \nnostru care au ratat acest tren. \nNiciuna  dintre  țările  din  regiune  care  au  ratat  aderarea  nu \npoate să spună astăzi că a avut o strategie înțeleaptă. Toate aceste țări \nse zbat astăzi în incertitudine și nesiguranță. \nRomânia, din fericire, la momentul acela, nu a ezitat. \nMai corect spus, de fapt, românii nu au ezitat. Pentru că statul \nnostru a tratat adesea integrarea neconvins și neentuziast, mai mult ca \nslogan decât ca angajament ferm. \nȘi, chiar dacă această ședință solemnă e cumva, ca o lecție la \nclasă, în care, având inspecție, fiecare vorbește frumos și politicos, ca \nsă  arătăm  ce  clasă  bună  suntem,  cred  că  o  imagine  realistă  despre \nacești  15  ani  ar  fi,  de  asemenea,  utilă  pentru  România  și  pentru \nEuropa. \nȘi o să punctez câteva lucruri. \nSpun  asta  pentru  că  politicienii  de  rit  vechi,  în  momentul \nintegrării, au înțeles că o lupă uriașă va veni asupra României, care va \nface foarte vizibile și nepotismul și corupția și incompetența. Și, din \nacest moment, în loc să aderăm cu premianții din centrul Europei, în \n                                                                                             38                                                                                          \n     \n2004, am reușit acest lucru alături de Bulgaria, doar în 2007. Dar a \nfost un lucru excelent. \nÎnsă  am  aderat  cu  tinicheaua  MCV  de  coadă.  Pentru  că \nreprezentanții  noștri,  ai  statului  român,  nu  au  fost  în  stare  să  dea \ngaranții că România va avea cu adevărat un stat de drept funcțional. \nAstăzi, astăzi, 15 ani mai târziu, încă suportăm această rușine. \nȘi, mai grav, dacă ne uităm la acțiunile Guvernului nostru, \nvedem că nu sunt semne că vom scăpa prea curând de această tinichea \nși nici de perspectiva de a intra în Schengen nu... ne îngrijorăm. \nInclusiv în această onorată adunare încă mai sunt oameni care \ncred și încearcă să ne convingă că „Secția Specială” de investigare și \nșantajare  a  magistraților  este  ceva  ce  poate  fi  păstrat,  în  ciuda \navertismentelor Comisiei Europene și a Comisiei de la Veneția. \nNu!  Nu,  dragi  colegi  și  invitați!  „Secția  Specială”  nu  face \ndecât  să  prelungească  MCV  și,  odată  cu  el,  imaginea  aceasta \npăcătoasă, dar reală, că în sânul clasei politice românești, inclusiv la \nvârful  ei,  nu  există  nici  voința  și  nici  putința  de  a  consolida  cu \nadevărat statul de drept în România, așa, european, cum îl pretindem. \nDoamnelor și domnilor, \nLa 15 ani de la aderarea la Uniunea Europeană, scopul nostru \nastăzi  ar  fi  trebuit  să  fie  o  integrare  mai  profundă  într-un  bloc \ncomunitar care, ne place sau nu, a început de ani de zile să vorbească \ndespre o Europă cu mai multe viteze. Și, în loc să mărim viteza, părem \ncă dorim cu tot dinadinsul să intrăm în marșarier. Nu e o metaforă, e \npurul adevăr pe care îl trăiesc cetățenii noștri. \n                                                                                             39                                                                                          \n     \nUitați-vă la exemplul cu eforturile de aderare la moneda euro! \nÎn  2016,  îndeplineam  4  din  cele  5  criterii  de  convergență. \nAstăzi, abia mai îndeplinim unul din ele. Iar șansa ca termenul anunțat \nde actualul ministru de finanțe - 2029 - să fie unul real este ridicol de \nmică. \nAproape  toate  Guvernele  care  s-au  succedat  de  la  aderare \nîncoace au preferat să pice în capcana ieftină a scandalurilor ieftine și \nzilnice, a scandalurilor populiste și au abandonat viziunea pe termen \nlung. \nO responsabilitate colectivă - să nu uităm din când în când să \nmai privim și dincolo de ziua de azi - lipsește cu desăvârșire. \nDacă nu ne înțelegem între noi pe aceste obiective importante \nnu rămâne prea multă speranță pentru România. \nV-o  spun  cu  toată  responsabilitatea  că  e  timpul  să  ne \nîntoarcem la obiective majore, să ne definim clar ce proiect de țară are \naceastă  generație.  Pentru  că  dacă  nu  o  facem,  o  să  ne  pierdem  în \ncontinuare inginerii și muncitorii și medicii, care aleg să meargă acolo \nunde Uniunea Europeană chiar funcționează. \nPentru mulți dintre compatrioții noștri - și o știți fiecare foarte \nbine  -  România  e  locul  în  care  se  mimează  reguli.  E  locul  acelui \npârdalnic „Merge și așa!”, țara în care dezastrul  este așteptat să se \nîntâmple. Oamenii, pe bună dreptate, s-au săturat și nu mai îndrăznesc \nsă mai spere. \nPlecarea fiecăruia dintre românii care aleg să trăiască în altă \nparte, indiferent de pregătirea sau aspirațiile lor, este un vot de blam la \n                                                                                             40                                                                                          \n     \nadresa administrațiilor publice - și centrale și locale - și avem astăzi \nmilioane de voturi de blam. \nAminteam  de  proiectul  de  țară.  Da,  aderarea  la  Uniunea \nEuropeană a fost un astfel de proiect reușit. Din păcate, ultimul mare \nproiect reușit. \nApoi,  ni  s-au  prezentat  diverse  propuneri,  pe  care  ne  tot \nchinuim  să  le  transformăm  în  reușite.  „România  Educată”  e  unul \ndintre ele. \nCât de ridicoli putem fi să vorbim de o Românie educată într-\no țară în care plagiatul a devenit aproape un standard! O țară în care \npână și femeia de serviciu trebuie să fie membră de partid ca să-și \npăstreze jobul! Sau la managementul Deltei numim persoane care nu \nau nicio legătură cu domeniul! \nTrebuie să înțelegem că din nou, din nou ni se oferă o mare \nșansă.  Mă  refer  la  PNRR,  la  acest  Plan  Național  de  Redresare  și \nReziliență. La cele 30 de miliarde pentru a avea autostrăzi, spitale, \nșcoli și o modernizare a administrației, care a intrat în secolul XXI cu \ndosar cu șină. \nSunt  deja  destule  semnale  de  alarmă  însă  cu  privire  la \njaloanele pe care ne-am angajat să le atingem. Și folosesc acest prilej \npentru  a  atrage  atenția  că  orice  ratare  se  calculează  în  bani  pentru \ndezvoltarea României. Și nu în puțini bani! \nDoamnelor și domnilor, \nEuropa  a  avut  și  încă  are  încredere  în  noi.  Prezența \nministrului  de  externe  al  Republicii  Franceze  este  un  foarte  bun \n                                                                                             41                                                                                          \n     \nargument. Încă ne mai acordă încredere. Una dintre dovezi este exact \nacest PNRR despre care am vorbit. \nRomânii însă nu mai au răbdare. Și vedem asta din sondaje în \ncare  încrederea  în  Uniunea  Europeană  crește,  iar  încrederea  în \ninstituțiile naționale stagnează sau scade. \nRomânii sunt sceptici când se uită spre această clădire de care \nsuntem atât de mândri și, dacă nu  schimbăm ceva repede, în curând și \nalții își vor pierde răbdarea și încrederea. \nCum să pretindem că avem un sistem educațional, de sănătate \nfuncțional când avem elevi de clasa a opta care nu înțeleg ce citesc? \nCum să pretindem că avem un climat economic cinstit când \nîn Parlament se pregătește să se pună ștampila pe un tun imobiliar așa \ncum este Romexpo? \nCum să pretindem că e stat de drept când judecătorii cinstiți \nsunt dați afară din Magistratură, sub pretexte ridicole? \nCum  să  pretindem  că  practicăm  democrația  când  sunt  unii \noameni din partide care amenință femei politicieni în cel mai josnic \nmod posibil? (Vociferări.) \nSă mai spun că avem aici colegi, în sală, care cred că e o idee \nbună să se asocieze cu indivizi care ne țin predici despre înțelepciunea \ndictaturii rusești? (Vociferări.) \nSe  întreabă  unii  cât  am  câștigat  de  pe  urma  aderării  la \nUniunea Europeană. \nPremierul a prezentat câteva cifre. \n                                                                                             42                                                                                          \n     \nÎn 2007, PIB-ul României era 120 de miliarde. Astăzi, la 15 \nani  după,  e  240.  Practic,  o  dublare  a  ceea  ce  înseamnă  beneficiul \nnostru, ca stat. \nDoamnelor și domnilor, \nAderarea la Uniunea Europeană a fost cel mai bun lucru care \ni s-a întâmplat României în ultimii 30 de ani. \nÎnsă,  doamnelor  și  domnilor,  dacă  ținem  seama  doar  de \ndrepturi, nu și de obligații, nu ar trebui să ne mirăm că vocea noastră \nlipsește din conversațiile mari. Nu ar trebui să ne mirăm că discuțiile \ndespre război și pace se poartă mai mult pe lângă noi, fără noi. \nNu e vina niciunei conspirații, ci doar a noastră. Când te ții de \ncuvânt doar pe jumătate, nu poți avea pretenția să fii luat în serios \nfoarte mult. \nȘi  s-a  promis  românilor  și  lumii  că  România  va  fi  o  țară \nprosperă și democratică. Am reușit doar parțial și foarte puțin. \nUniunea Salvați România este de la înființare un partid ferm, \npro-occidental,  pro-european  și  pro-democratic,  și  atunci  când  ne \nauziți  criticându-vă,  vă  asigur  că  asta  se  întâmplă  pentru  că  ne-am \nsăturat, alături de miile de români, ca dezvoltarea să se facă în ritm de \nmelc. Vrem ca România să se dezvolte rapid și în folosul cetățenilor. \nO  Românie  înscrisă  cu  încăpățânare  pe  drumul  acesta \neuropean folosește și cetățenilor ei și Europei. \nDragi colegi, \nTrăim de prea multă vreme întrebându-ne ca Ilie Moromete - \n„Niculae, unde mergem noi, domnule?”. \n                                                                                             43                                                                                          \n     \nHaideți  să  nu  ne  mai  întrebăm  și  să  trecem  la  acele  fapte \ndespre care doar vorbim! La faptele pentru care ne-am angajat atunci \ncând am aderat la Uniunea Europeană. \nPeste alți 15 ani, sper să nu mai căutăm România la coada \nclasamentelor țărilor dezvoltate din Europa! Le suntem datori cu acest \nlucru generațiilor actuale și generațiilor viitoare! \nVă mulțumesc. (Aplauze.) \nDomnul Florin-Vasile Cîțu: \nDin partea Grupurilor parlamentare AUR, timpul alocat - 10 \nminute, domnul senator Sorin Lavric. \nDomnul Sorin Lavric: \nVă mulțumesc, domnule președinte. \nDragi colegi, \nDomnule prim-ministru, \nDomnilor miniștri, \nÎntr-adevăr, suntem la o ședință solemnă, însă vă mărturisesc \ncă  e  o  mică  tortură  ca  să  vedem  atâția  politicieni  cum  vin  și \nrostogolesc aici, citind de pe hârtii, niște texte atât de convenționale, \nde protocolare și, firesc, plicticoase. \nDacă  v-aș  întreba  pe  fiecare  dintre  dumneavoastră  ce  ați \nreținut din ce s-a vorbit până acum, când tot timpul ați stat cu ochii în \ntelefon, mă îndoiesc că puteți să-mi spuneți. \nEu  sper  să  nu  vă  spun  niște  clișee,  așa  cum  au  făcut \nantevorbitorii mei. \n                                                                                             44                                                                                          \n     \nSingurul care a dat impresia că nu este un robot, rostogolind \ndiscursuri terne, a fost domnul Barna. \nȘi  sper  ca  dânsului  și  dumneavoastră  să  vă  răspund  la \nîntrebarea - unde mergem, încotro ne îndreptăm? \nȘi am să încerc să vă descriu lapidar viziunea Partidului AUR \nîn privința Uniunii Europene și a locului României în această Uniune. \nCu atât mai mult cu cât știți foarte bine că a devenit un laitmotiv ca \ndespre  cei  de  la  AUR  să  se  spună  că  sunt  eurosceptici,  că  sunt \nantioccidentali, că ni s-a cuibărit în cap ideea ROExit-ului, că trebuie \nmusai ca România să iasă din Uniunea Europeană. \nȘi,  firește,  ca  tacâmul  să  fie  complet,  domnul  Barna,  cu \n„înțelepciunea rusească” - noi, ce la AUR, suntem rusofili și, firește, \nputiniști. \nȚin să vă spulber toate aceste temeri și să vă spun din capul \nlocului - AUR este un partid pro-european, în mod răspicat... (Râsete. \nAplauze.) \nPăi, lăsați-mă să vă argumentez! (Vociferări.) \nEste un partid devotat valorilor... (Vociferări.) ...europene... \n(Râsete.) ...nici nu ne trece prin cap... (Vociferări.) ...să fim adepții \nROExit-ului pe care ni-l imputați atâta și cu atât mai putin... (Râsete.) \n...puțin... (Râsete.) ...nu putem să fim... (Râsete.) ...putiniști... (Râsete.)  \n...de vreme ce suntem în NATO. Știm prea bine că de fiecare dată \ncând am avut de-a face cu rușii lucrurile s-au sfârșit prost pentru noi. \nSuntem  în  tabăra  NATO  și  suntem  loiali  partenerilor  noștri.  Nici \nvorbă de a privi cu simpatie către Rusia. (Aplauze.) \n                                                                                             45                                                                                          \n     \nDa, locul României este în Uniunea Europeană, nu există altă \ndirecție,  este  singura  opțiune.  Dar  noi  când  spunem  „Uniunea \nEuropeană” ne gândim la acel proiect inițial pe care părinții fondatori \nai Uniunii Europene l-au avut în minte - este vorba de o coaliție, de un \nclub select de națiuni creștine și de state suverane. \nNiciun  antevorbitor...  (Aplauze.)  ...vorbind  despre  unitatea \nEuropei  și  despre  solidaritatea  Europei,  n-a  vorbit  despre  națiuni \ncreștine și despre state suverane. Nu s-a vorbit decât despre unitatea \nEuropei și atât. \nNu! AUR împărtășește proiectul inițial al părinților fondatori \n- al lui Adenauer, al lui Schuman, al lui Monnet - și anume o uniune \neuropeană  alcătuită  din  națiuni  creștine  și  state  suverane.  Este \nesențial... (Aplauze.) ... acest lucru. (Aplauze.) \nTocmai de aceea  suntem pro-europeni, domnule Barna sau \ndomnule Bulai,  chiar dacă vă stârnesc râsul!  Suntem pro-europeani \nîntr-o asemenea Uniune Europeană. \nFără suveranitatea statelor și fără religia creștină, Europa se \nduce de-a berbeleacul. \nVă  amintesc  simbolul  Uniunii  Europene.  Simbolul  Uniunii \nEuropene este cununa, diadema de 12 stele. Acele 12 stele nu se referă \nla  numărul  statelor,  că  suntem  27  de  state  în  Uniunea  Europeană. \nAcele stele se referă la cei 12 Apostoli și, în același timp, la Cununa \nMaicii Domnului. (Aplauze.) \n                                                                                             46                                                                                          \n     \nPărinții  fondatori  ai  Uniunii  Europene  erau  catolici \npracticanți. Ei credeau în Uniunea Europeană și erau încredințați că \nreligia creștină va fi un liant al Uniunii Europene. \nAcest  simbol  a  fost  votat,  a  fost  adoptat  de  către  părinții \nfondatori pe care i-am pomenit, pe 8 decembrie 1955. Pe 8 decembrie \n1955, când au votat, ei s-au gândit la această zi - de ce? - pentru că în \ncalendarul catolic, 8 Decembrie este Ziua Zămislirii Maicii Domnului. \nNu  ștergeți  din  memoria  românilor  acest  act  fondator  cu \nrezonanță creștină pentru că este esențial! \nVă spuneam că vă argumentez de ce nu suntem eurosceptici, \nba dimpotrivă, suntem pro-europeni și de ce suntem devotați valorilor \neuropene. \nCând  spunem  valori  europene  ne  referim  la  acel  canon \nvaloric  care  este  axat  pe  adevăr,  frumos  și  bine,  care  sunt  valori \ngrecești, iar acest canon valoric care a fost consacrat și verificat de-a \nlungul mileniilor stă pe 3 temelii, pe 3 piloni - filosofia greacă, dreptul \nroman și religia creștină. (Aplauze.) \nO Europă din care scoateți... (Aplauze.) ...aceste 3 temelii... \n(Aplauze.) ...nu va mai fi Europa pe care o gândim noi, cei de la AUR. \nPentru noi, progresul în Uniunea Europeană înseamnă să dăm \nviață  proiectului  și  valorilor  pe  care  le-au  avut  în  minte  părinții \nfondatori. Este esențial acest lucru. Asta înseamnă progres pentru noi. \nÎn  schimb,  dacă  progres  înseamnă  atingerea  unei  uniuni \neuropene înțelese ca un stat suprafederal, cu o singură capitală, cu un \n                                                                                             47                                                                                          \n     \nsingur  Parlament  și  cu  un  singur  președinte,  noi  nu  împărtășim  o \nasemenea idee. \nAmintiți-vă, vă rog, de precursorul doamnei Ursula von der \nLeyen!  Vă  mai  amintiți  de  el?  Jean-Claude  Juncker,  acel  grotesc \ndrăgălaș  președinte  al  Comisiei  Europene.  Vă  amintiți  când  se \nîmpleticea,  mort  de  beat,  și  era  ținut  de  colegi,  pentru  că,  nu,  se \nclătina? \nDacă Uniunea Europeană va fi privită ca un stat suprafederal, \ndestinul ei va fi destinul împleticirii lui Jean-Claude Juncker. (Râsete. \nAplauze.) \nPentru  noi,  singurul  viitor  este  cel  al  Uniunii  Europene \nînțelese  ca  un  club  select  de  națiuni  creștine  și  de  state  suverane. \nAltfel nu se poate, vom avea destinul acestui sinistru și foarte prost \npolitician care a condus, din păcate, Uniunea Europeană, mai mulți \nani. \nCred că am fost destul de limpede. \nÎn privința putinismului pe care ni-l tot imputați, v-am spus, \nde  vreme  ce  suntem  în  NATO  și  în  tabăra  aceasta,  suntem  loiali \npartenerilor noștri, nu se pune problema de a privi cu simpatie tendința \nimperialistă rusească. \nȘi nu ne  mai bănuiți că avem în spate cine știe ce agenții \nvenite de la Moscova! \nÎnchei  spunându-vă:  trăiască  România  într-o  Uniune  a \nnațiunilor creștine și a statelor suverane! \nVă mulțumesc. (Aplauze.) \n                                                                                             48                                                                                          \n     \nVoci din sală: \nBravo! Bravo! (Aplauze.) \nDomnul Florin-Vasile Cîțu: \nMulțumim pentru scuze și explicații. \nUrmează domnul deputat Daniel-Gheorghe Rusu. \nDomnul Daniel-Gheorghe Rusu: \nDomnule ministru francez pentru Europa și afaceri externe, \nDomnule prim-ministru al României, \nDomnilor miniștri, \nDomnilor președinți, \nStimați reprezentanți ai cultelor religioase, \nStimați invitați, \nStimați colegi senatori și deputați care ați mai rămas în sală, \nDrag popor român din Europa și de pretutindeni, \nVreau să vă transmit un salut sincer din partea Grupului pe \ncare îl reprezint și mai ales din partea unuia dintre președinți, care, cu \nregret, nu a putut să fie astăzi aici, domnul George Simion, dar a ținut \nsă vă salute, prin intermediul meu, și să vă roage să transmiteți, la \nrândul  dumneavoastră,  domnule  ministru,  un  salut  sincer  către \nDomnia Sa, Éric Zemmour, cel mai bun președinte pe care Franța îl va \navea din luna iunie încolo! (Râsete. Vociferări. Aplauze.) \nRespect  pentru  demnitatea  umană,  toleranță,  solidaritate, \nnediscriminare, libertate, democrație, egalitate, stat de drept, drepturile \nomului - sunt valori care au stat la baza constituirii Uniunii Europene \n                                                                                             49                                                                                          \n     \nși care sunt împărtășite de toate statele Uniunii Europene și așa ne \ndorim să și rămână. \nPoate unii cred că aderarea la Uniunea Europeană a venit așa, \nde la sine, pur și simplu. \nGreșit,  domnilor!  De  fapt,  a  fost  voința  poporului  român, \nsătul de comunismul umilitor și josnic al ultimelor zeci de ani și a \nunor lideri ai României, de a duce și de a îndrepta țara noastră către \nVest. \nA  fost  Cererea  oficială  de  aderare  la  Uniunea  Europeană, \nsemnată în iunie 1995, a fost Planul de la Snagov, lansat în anul 2000, \na fost Summitul din 1999 de la Helsinki și altele. Dar înainte de asta a \nfost  gândirea  strategică  a  unor  lideri  europeni  și  români,  în  orice \nlumină s-ar afla ei astăzi. \nUnde este România după 15 ani de la aderarea la Uniunea \nEuropeană?  Ce  am  câștigat?  Ce  am  pierdut?  Sau  încotro  mergem? \nSunt întrebări legitime pe care orice cetățean al Uniunii Europene de \nbună-credință și le poate pune. \nPIB-ul și bugetul țării, este adevărat, sunt duble, dacă nu mai \nmari, față de 2007, anul aderării. \nBanii  pentru  agricultură,  pentru  proiecte  de  infrastructură, \nsănătate, educație s-au dublat, la rândul lor. \nÎnsă  foarte  mulți  oameni  -  i-am  văzut  chiar  și  săptămâna \ntrecută, în Europa -, sunt nemulțumiți, deși țările în care locuiesc le \nconferă și le oferă o protecție socială deosebită, ei se simt părăsiți de \n                                                                                             50                                                                                          \n     \nGuvernul nostru și de oamenii noștri de stat. Ei trimit acasă către 3-4 \nmiliarde de euro, mai mult decât investițiile străine în România. \nSalariul mediu s-a dublat, puterea de cumpărare a românilor a \ncrescut până la un moment dat. \nDar noi toți ar trebui să fim mândri că facem parte dintr-o \nEuropă unită, în care drepturile să ne fie respectate. La fel, și valorile \ncreștine și morale. Să ne mândrim că facem parte dintr-o Europă a \npopoarelor  care  să  se  respecte  reciproc,  în  care  libera  exprimare  a \nopiniilor fiecăruia dintre noi să fie luată în considerare ca un lucru bun \nși constructiv, și nu ca un afront menit să dezbine  ceea ce  alții au \nreușit să clădească. \nRenunțând la metafore, trebuie să vă spun răspicat că cei 15 \nani  de  apartenență  la  Uniunea  Europeană  ne-au  adus  foarte  multe \navantaje, atât României, cât și poporului român, dar totuși, din varii \nmotive,  nu  am  reușit  să  facem  saltul  preconizat  pentru  a  avea  o \nadministrație  reală  și  prosperă,  o  dezvoltare  durabilă,  fără  decalaje \nîntre nivelul nostru de trai și nivelul de trai al concetățenilor noștri \neuropeni. \nNe dorim să stăm drept, să fim respectați și consultați în mod \negal, ca membrii celorlalte țări, la masa tratativelor și a negocierilor și \nnu  am  vrea  să  credem  vreodată  că  suntem  considerați  o  țară  și  un \npopor de o categorie inferioară. \nNu în ultimul rând, aș dori să reiterez faptul că Alianța pentru \nUnirea Românilor este o construcție politică pro-europeană și așa va \nrămâne atâta timp cât această relație a Uniunii Europene și a României \n                                                                                             51                                                                                          \n     \nse  bazează  pe  respect  reciproc  între  membrii  ei  și  atâta  timp  cât \nvalorile creștine și morale, precum și pilonii pe care a fost construită \naceastă fortăreață a națiunilor rămân ca temelie în gândirea și acțiunea \nliderilor ei. \nNe iubim poporul, iubim România și ne mândrim că facem \nparte din Europa. \nLa  mulți  ani...,  (Aplauze.)  ...România...,  (Aplauze.)  ...într-o \nEuropă... (Aplauze.) ...a tuturor... (Aplauze.) ...românilor... (Aplauze.)  \n...și a tuturor europenilor! (Aplauze.) \nMulțumesc. (Aplauze.) \nDomnul Florin-Vasile Cîțu: \nDin  partea  Grupurilor  parlamentare  ale  UDMR,  domnul \ndeputat Csoma Botond. \nDomnul Csoma Botond: \nDoamnelor și domnilor, \nStimați colegi,  \nStimate colege, \nStimați invitați, \nS-au  împlinit  15  ani  de  la  aderarea  României  la  Uniunea \nEuropeană. După 1990, intrarea în Alianța Nord-Atlantică și aderarea \nla Uniunea Europeană au fost obiectivele esențiale ale țării noastre. \nAderarea la Uniunea Europeană a însemnat pentru România o \nrecunoaștere, dincolo de granițele estului, un pas important pe drumul \n                                                                                             52                                                                                          \n     \nunei dezvoltări durabile și deschiderea spre un nou model social, spre \nnoi perspective în beneficiul tuturor cetățenilor acestei țări. \nAu trecut 15 ani în care am fost martorii unor transformări \nmajore. Au fost 15 ani de dezvoltare și de consolidare – dezvoltare și \nconsolidare  a  democrației,  firește!  -,  dar  trebuie  să  vă  spun  că  au \nexistat și anumite puncte nevralgice. Și aici m-aș referi în principal la \nanumite aspecte privind drepturile minorităților naționale din această \nțară. \nCel mai mare avantaj al aderării, în sens material, firește, au \nfost fondurile europene, menite să contribuie la dezvoltarea țării și la \nrecuperarea decalajelor față de statele cu vechime ale Uniunii, însă - \ntrebuie să spunem și chestia asta - România nu a reușit întotdeauna să \natragă  toate  sumele  alocate  de  Bruxelles,  situându-se  pe  ultimele \nlocuri între țările Uniunii la acest capitol. \nUn alt avantaj al cetățenilor din România este libera circulație \nîn spațiul UE, dar, în același timp, acest fapt a însemnat și plecarea a \nmilioane de cetățeni români să lucreze în alte țări europene. \nCa orice membru al Uniunii Europene, România are drepturi, \ndar și obligații, față de toți cetățenii ei, însă nu întotdeauna au fost \nrespectate aceste obligații asumate. \nRomânia încă așteaptă intrarea în spațiul Schengen, deziderat \ncare, în acest moment, se situează la nivelul de promisiuni. \nCu toate acestea, însă, după 15 ani, România susține ferm că \nnu  există  alternativă  la  această  Uniune  politică  și  economică.  Însă \ntotul evoluează și într-o direcție pentru care și noi,  cetățenii țărilor \n                                                                                             53                                                                                          \n     \nmembre, suntem responsabili. De aceea, când vorbim despre viitorul \nUniunii Europene, este nevoie de un dialog amplu și de implicare. \nPentru că, stimați colegi, trăim vremuri complicate. Pandemia \nde  coronavirus  ne-a  afectat  grav,  ne-a  dat  multe  lecții,  însă  datoria \nnoastră  este  să  învățăm  din  faptul  că  Uniunea  Europeană,  țările \nmembre, nu au fost suficient de pregătite și nu am avut un răspuns \nprompt în fața acestei situații fără precedent. \nTrebuie  să  învățăm  și  din  lecțiile  trecutului  cu  privire  la \nistoria și dezvoltarea Uniunii Europene. În fața provocărilor vechi și \nnoi,  pe  baza  unor  valori  democratice  solide  și  libertăți  comune, \nUniunea Europeană trebuie să sprijine statele membre acolo unde este \nnevoie  și  cât  este  nevoie,  cu  delimitarea  clară  a  competențelor \nexercitate în comun și a competențelor ce revin fiecărui stat membru. \nCooperarea statelor  membre  ale UE trebuie să rămână una \npragmatică, orientată spre dezvoltarea comună a societăților noastre și \nîntărirea poziției Uniunii pe scena globală. \nPoate ne-am fi descurcat mult mai bine pe plan global dacă \nam fi avut o politică externă mai bine coagulată. Și poate am fi putut \nsă evităm o serie de pericole dacă am avea o armată europeană de \nanvergură. \nUDMR  salută  președinția  franceză  la  Consiliul  Uniunii \nEuropene  și  în  special  eforturile  depuse  de  Franța  în  vederea \nconsolidării  și  dezvoltării  proiectului  armatei  europene,  un  proiect \ndificil, dar, credem noi, în același timp foarte necesar. \nStimați colegi, \n                                                                                             54                                                                                          \n     \nSunt câteva lecții pe care trebuie să le învățăm, avem nevoie \nde o colaborare mai strânsă între actorii politici, atât pe plan intern, cât \nși în cadrul forului comunitar. \nÎntr-adevăr, este mult mai ușor să explici ce nu este Uniunea \nEuropeană, decât ceea ce este. Dacă vă amintiți, fostul președinte al \nComisiei Europene, Jacques Delors, a denumit Uniunea Europeană, \naceastă construcție, „un obiect politic neidentificat”. Avem deci în față \no construcție originală, fără precedent și fără corespondent în lume. \nUniunea  Europeană  trece  dincolo  de  cadrul  de  concepte  politice \ntradiționale. Ea este o valoare unică, iar noi,  ce îi suntem cetățeni, \ntrebuie să o apreciem și să ne străduim să o dezvoltăm. \nCa  stat  membru  al  Uniunii  Europene,  trebuie  să  putem \nasigura calitatea vieții cetățenilor noștri și, în acest sens, trebuie să ne \nasigurăm că deținem suficientă putere economică și strategii care să \nfie concretizate în planuri concrete, în planuri de acțiune cu termene \nclare.  Astfel,  rolul  actorilor  economici  este  foarte  important  și, \nadăugând  politici  sociale  viabile  și  strategii  de  dezvoltare  durabilă, \nimplementarea responsabilă a acestora, cu siguranță se vor înregistra \nrezultate. Iar rezultatele se măsoară în siguranța, bunăstarea și nivelul \nde trai al cetățenilor noștri și, în același timp, putem asigura un viitor \nsigur generațiilor următoare. \nAcum, când tendințele extremiste se accentuează - și trebuie \nsă vorbim și despre acest fenomen, stimați colegi,  - iar la frontiera \nestică a Uniunii sunt încercări de a declanșa un conflict armat, credem \ncă este nevoie de mai multă unitate și de dialog. \n                                                                                             55                                                                                          \n     \nÎn ceea ce privește creșterea tot mai vizibilă a partidelor de \nextremă dreapta, trebuie să ne punem câteva întrebări, stimați colegi: \ncare  sunt  motivele  pentru  care  oamenii  sunt  deschiși  la  asemenea \nretorici?  Unde  a  greșit,  eventual  –  poate  că  a  greșit  –  și  Uniunea \nEuropeană? Este oare departe de cetățeni, pare netransparentă? \nUnde am greșit noi, politicienii? \nCred că la aceste întrebări trebuie să ne gândim și trebuie să \nîncercăm să formulăm un răspuns cât de cât concludent și bazat pe \nargumente. \nRomânia și-a exprimat ferm poziția în regiune prin susținerea \nunei Uniuni Europene stabile atât din punct de vedere economic, cât și \ngeopolitic. \nReiterez, Uniunea Europeană reprezintă o valoare unică, iar \nnoi,  cetățenii  săi,  avem  datoria  să  o  păstrăm  și  să  contribuim  la \ndezvoltarea ei. Avem datoria morală să o apărăm, ca să nu cadă pradă \ncelor ce vor să o distrugă, deși susțin altceva. \nÎnsă  toate  acestea  nu  înseamnă  că  nu  ne  putem  strădui  să \nîmbunătățim Uniunea noastră. Și noi, cetățenii europeni, ne dorim o \nUniune  Europeană  tot  mai  perfectă,  mai  apropiată  de  cetățeni,  și, \nsigur, mai implicată în viața noastră cotidiană. \nRomânia, prin obligațiile asumate odată cu aderarea la UE \nacum  15  ani,  își  propune  să  contribuie  la  consolidarea  acestei \nconstrucții  europene  și  să  contribuie  la  protejarea  ei  în  fața  tuturor \npericolelor  ce  apar  pe  parcurs.  O  putem  face  noi,  cetățenii,  noi, \ndecidenții, și o putem face noi, cetățenii europeni. \n                                                                                             56                                                                                          \n     \nVă mulțumesc, stimați colegi, pentru atenție. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  Grupului  parlamentar  al  minorităților  naționale, \ndomnul deputat Ovidiu Victor Ganț. \nDomnul Ovidiu Victor Ganț: \nVă mulțumesc frumos. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule  ministru pentru Europa și al afacerilor externe al \nRepublicii Franceze,  \nDoamnă, domnilor miniștri, \nDoamnelor și domnilor ambasadori, \nStimați invitați, \nDoamnelor și domnilor senatori și deputați,  \nAm  avut  inițiativa  organizării  acestei  ședințe  festive  de \nsărbătorire a 15 ani de la aderarea României la Uniunea Europeană, \npentru că acest eveniment reprezintă în opinia noastră, a deputaților \ndin Grupul parlamentar al minorităților naționale, un moment crucial \nîn istoria României. El este șansa unică de a reînnoda relația noastră \nde apartenență ca națiune la lumea occidentală, o năzuință istorică, \nmanifestată  permanent,  începând  cu  secolul  al  XIX-lea  în  Țările \nRomâne. Principalii intelectuali și politicieni români ai acelui secol au \n                                                                                             57                                                                                          \n     \nstudiat  la  universități  franceze,  germane,  austriece  sau  italiene, \npromovând  ulterior  în  țară,  în  mod  asiduu,  valorile  civilizației \noccidentale. \nLa  sfârșitul  anilor  ʾ30,  tot  acest  proces  de  integrare  și \ndezvoltare a României ca parte a spațiului de valori europene a fost \ncurmat brusc de instaurarea succesivă a fascismului și comunismului, \ndublată de pierderea unei părți a teritoriului național și impunerea unui \nfel  de  a  gândi  străin  de  orice  tradiție  de  la  noi.  A  fost  o  perioadă \nîntunecată  din  istoria  noastră,  atunci  când  am  avut  parte  doar  de \ndictaturi de tip fascist și comunist, cu tot reculul pe care acestea l-au \nadus în plan uman, social și economic. \nDin  fericire,  național-comunismul  a  luat  sfârșit  datorită \nRevoluției  din  decembrie  1989  și  sacrificiului  pe  care  l-au  făcut \ncetățenii țării noastre atunci, indiferent de apartenența lor etnică sau \nreligioasă, creștini, evrei sau musulmani. \nA urmat o perioadă foarte grea, marcată de crize sociale și \neconomice - mineriade, falimentul economiei socialiste, hiperinflație -\npe care am depășit-o cu greu, dar care s-a terminat prin două realizări \nmajore:  intrarea  în  NATO  și  Uniunea  Europeană.  Au  fost  două \nmomente  de  consens  național,  de  altfel  foarte  rare  în  politica \nromânească. Să reamintim faptul că Tratatul de aderare la Uniunea \nEuropeană  a  fost  ratificat  în  unanimitate  de  către  Parlamentul \nRomâniei.  În  ceea  ce  ne  privește,  am  susținut  activ  demersul,  prin \nrelațiile pe care le avem cu țările membre de care suntem legați prin \nlimbă și cultură. \n                                                                                             58                                                                                          \n     \nAstfel s-a deschis calea spre o democrație de tip occidental și \no dezvoltare economico-socială fără precedent. \nȘi  perioada  de  preaderare,  de  adoptare  a  legislației,  de \npreluare  a  aquis-ului  comunitar  și  de  transformare  instituțională \ntrebuie  amintită  ca  fiind  un  efort  comun  al  tuturor  forțelor  politice \nproeuropene  și  evident  al  Parlamentului  României,  ca  expresie  a \nsuveranității  națiunii  române.  Ne-am  asumat  toate  prevederile  din \ntratatul de aderare, inclusiv ceea ce scrie în art. 148 din Constituția \nRomâniei,  alin.  (2):  „Ca  urmare  a  aderării,  prevederile  tratatelor \nconstitutive  ale  Uniunii  Europene,  precum  și  celelalte  reglementări \ncomunitare  cu  caracter  obligatoriu,  au  prioritate  față  de  dispozițiile \ncontrare  din  legile  interne,  cu  respectarea  prevederilor  actului  de \naderare”.  \nPentru că niciodată aici nu s-au reliefat două aspecte, doresc \nsă  o  fac  eu  astăzi,  pentru  că  le-am  trăit  în  mod  nemijlocit.  Regret \nabsența domnului profesor doctor Vasile Pușcaș, negociatorul șef al \nRomâniei, care a reușit, împreună cu echipa sa, să finalizeze la timp \nnegocierile  de  aderare  în  decembrie  2004  și  doresc  să-i  mulțumesc \npublic pentru această realizare, care a permis semnarea tratatului de \naderare în timp util, pentru respectarea termenului de 1 ianuarie 2007. \nAl  doilea  aspect  pe  care  doresc  să-l  amintesc  este  munca \nechipei  de  observatori  la  Parlamentul  European,  într-un  efort \ntranspartinic, dar și multietnic al delegației noastre. \nA fost o onoare deosebită pentru mine faptul că, desemnat \nfiind de către Grupul parlamentar al minorităților naționale, am făcut \n                                                                                             59                                                                                          \n     \nparte  din  delegație,  alături  de  alți  parlamentari  români,  care  își \ncontinuă și astăzi activitatea parlamentară: doamnele senator Roberta \nAnastase și Gabriela Crețu și domnii senatori Vasile Dîncu și Titus \nCorlățean.  Împreună  am  reușit  să  combatem  prejudecăți  și  să \nschimbăm  opinii  asupra  aderării  țării  noastre,  inclusiv  votul  unor \nîntregi delegații naționale din grupurile noastre politice asupra acestui \nsubiect, de la avizul conform, unde a fost împotrivă, la ultimul raport \nMoscovici,  unde  a  fost  pentru.  Am  convingerea  că  sunt  în \nasentimentul colegilor mei, foști observatori, față de cele afirmate.  \nMomentul  aderării  la  1  ianuarie  2007  a  fost  sărbătorit  la \nBucurești  împreună  cu  ministrul  federal  de  externe  al  Germaniei, \nFrank-Walter Steinmeier, astăzi președinte federal, care asigura la data \nrespectivă  președinția  Consiliului  Uniunii  Europene.  Din  păcate, \nseparat:  într-un  loc  cu  președintele  României,  în  alt  loc  cu  prim-\nministrul de atunci. Un semn de rău augur pentru ce avea să urmeze \natât  în  politica  internă,  cât  și  în  ceea  ce  privește  demersul  politic \neuropean al României. \nPoate că acum, la 15 ani după, vom înțelege ce mare rău îl \nreprezintă permanentele disensiuni și crize politice. \nMă  bucur  să  sărbătorim  astăzi  15  ani  de  la  aderare,  în \nprezența  ministrului  de  externe  al  Franței,  domnul  Jean-Yves  Le \nDrian, într-un arc peste timp simbolic și doresc să-i mulțumesc în mod \ndeosebit  pentru  efortul  de  a  fi  alături  de  noi.  Vedem  în  prezența \nDomniei Sale un nou gest de prietenie al Franței față de România.  \nDoamnelor și domnilor, \n                                                                                             60                                                                                          \n     \nReconcilierea  franco-germană  reprezintă  fundamentul \nUniunii  Europene  de  astăzi.  Cred  că  Robert  Schuman  și  Konrad \nAdenauer  ar  fi  mândri  de  cele  realizate,  însă  ar  exprima  și  unele \nnemulțumiri legate de Uniunea Europeană. \nDespre acestea din urmă doresc să vă vorbesc. Am pierdut \nrecent un membru, Marea Britanie, care într-un demers unilateral a \ndecis  să  ne  părăsească  -  lucru  pe  care  îl  regret.  Avem  tot  felul  de \nexcepții și opt out-uri pentru anumiți membri. Nu se respectă întocmai \ntratatele,  birocrația  rămâne  sufocantă,  uneori  există  un  tratament \ndiferențiat aplicat unor state membre sau opinii grav divergente între \nanumite state membre, în chestiunea valorilor fundamentale care stau \nla baza construcției europene. \nDoresc  să  fac  apel  la  solidaritate  și  echitate  în  interiorul \nUniunii  Europene,  foarte  bune  exemple  fiind  lupta  împotriva \npandemiei și finanțarea planurilor naționale de redresare și reziliență \nale statelor membre. \nTotuși, cred că a venit timpul să punem capăt discriminării la \ncare este supusă România, prin neacceptarea în spațiul Schengen, deși \nam  investit  sute  de  milioane  de  euro  în  aplicarea  sistemului  și  în \npofida faptului că din 2011 satisfacem criteriile de aderare. Această \nstare de fapt nu face decât să scadă încrederea cetățenilor români în \nUniunea  Europeană,  afectând  libera  circulație  a  persoanelor  și  a \nbunurilor. \nTotodată  pledăm  ca  pe  baza  unor  rezultate  concrete  – \nsubliniez, pe baza unor rezultate concrete – pe care le va obține țara \n                                                                                             61                                                                                          \n     \nnoastră în perioada următoare să se încheie aplicarea mecanismului de \ncooperare  și  verificare.  În  ceea  ce  ne  privește,  vom  susține  orice \nmăsură legislativă necesară în acest sens. \nSper să ne facem și noi treaba în plan intern și să ducem la \nbun  sfârșit  reformele  anunțate:  modificarea  Constituției,  reforma \nadministrativă,  în  sensul  aplicării  în  mod  real  a  principiului \nsubsidiarității și al unei descentralizări mult clamate în anii din urmă, \ndezvoltarea infrastructurii rutiere și feroviare, a celei din sănătate și \nînvățământ, a digitalizării etc. \nNe  dorim,  totodată,  ca  procesul  de  extindere  al  Uniunii \nEuropene în Balcanii de Vest să fie dinamizat, permițând oamenilor \ndin regiune să se bucure de șansa de a fi cetățeni ai Uniunii Europene, \ndiminuând în același timp influențe externe nefaste asupra regiunii.  \nSperăm că președinția Franței a Consiliului Uniunii Europene \nsă ne ajute în rezolvarea unei părți din aceste probleme, respectiv să \naducă progrese importante la aceste capitole. \nConform unui sondaj recent, încrederea cetățenilor români în \nUniunea Europeană este în continuare la una din cele mai înalte cote \ndin statele membre, iar în ceea ce privește încrederea lor în alte state \nde pe mapamond Germania este pe locul întâi, iar Franța pe locul trei. \nDoamnelor și domnilor, \nÎn concluzie, avem convingerea că apartenența României la \nUniunea Europeană este garanția pentru noi de a beneficia de pace, \ndemocrație  și  bunăstare  și  deci  Grupul  parlamentar  al  minorităților \n                                                                                             62                                                                                          \n     \nnaționale  va  continua  să  susțină  necondiționat  demersurile \nproeuropene ale României. \nVă mulțumesc frumos pentru atenție. (Aplauze.) \nDomnul Florin-Vasile Cîțu: \nMulțumim, domnule deputat. \nTot  din  partea  Grupului  parlamentar  al  minorităților \nnaționale, domnul Silviu Vexler.  \nDomnul Silviu Vexler: \nDoamnelor și domnilor, \nAm  învățat  și  am  crezut  întotdeauna  în  faptul  că  Uniunea \nEuropeană este construită pe șase valori fundamentale: respect pentru \ndemnitatea  umană,  libertate,  democrație,  egalitate,  stat  de  drept, \nrespectarea drepturilor omului, inclusiv cele ale minorităților. \nȘi  îmi  aduc  aminte,  în  acest  moment,  înmormântarea \ndoamnei  Simone  Veil,  prima  femeie  președinte  a  Parlamentului \nEuropean,  reprezentând  Franța,  supraviețuitor  al  lagărelor  de  la \nAuschwitz și Bergen-Belsen, și  mai ales un fragment din cuvintele \nspuse de președintele Macron, respectiv că este aici „pentru a exprima \no imensă recunoștință, în numele poporului francez, pentru unul din \ncei mai iubiți copii ai săi”. \nTotuși, în acest moment deosebit, aniversar, și care ar trebui \nsă fie vesel, domnule ministru Le Drian, doamnă ambasador Auer, îmi \ncer scuze și regret că a trebuit să fiți martor la declarațiile mistico-\nreligioase  ale  unui  coleg  care  atunci  când  nu  elogiază  criminali  de \n                                                                                             63                                                                                          \n     \nrăzboi și nu neagă Holocaustul, încearcă să șteargă din viziunea unei \nEurope moderne existența comunităților musulmane și evreiești. \nDomnule  senator  Lavric,  cu  toată  dorința  dumneavoastră, \nregret! \nSuntem aici și vom continua să fim aici, cu aceeași demnitate \ncu  care  am  contribuit  întotdeauna  la  construirea  și  modernizarea \nUniunii Europene. \nÎmi cer scuze pentru această intervenție! \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  deputaților  și  senatorilor  neafiliați,  doamna \nsenator Diana Șoșoacă. (Rumoare.) \nDoamna Diana Iovanovici-Șoșoacă: \nVă  mulțumesc.  (Este  îmbrăcată  în  ie  și  poartă  drapelul \nRomâniei pe umeri.) \nNu  credeam  că  arborarea  steagului  României  vă  va  stârni \natâtea  râsete!  Este  rușinos,  dar  ce  poți  să  îi  ceri  unui  astfel  de \nParlament?! \nMi  s-a  părut  inoportună  intervenția  domnului  Vexler,  în \ncondițiile în care nici măcar nu i s-a pronunțat numele! Mă fac și eu \navocatul domnului Lavric, pro bono, de data asta! \n                                                                                             64                                                                                          \n     \nSuntem la o aniversare de 15 ani și am auzit aici discursuri \ncare  mi-au  adus  aminte  de  Congresul  al  XIV-lea  al  Partidului \nComunist Român. \nMă așteptam la ceva mai mult din partea dumneavoastră, mai \nales că unii aveți vreo trei-patru legislaturi pe aici, deci ați putea cel \npuțin să învățați să nu mai citiți de pe hârtie, ci să și aveți un pic de \ninspirație pentru a purta discursuri. \nNu am auzi însă... elogii, bunăstare, deci trăim într-adevăr în \nlumi paralele. \nPoporul român trăiește într-o lume pe care dumneavoastră nu \no vedeți. Uniunea Europeană s-a format - și era bine cum s-a format - \npentru a avea o dezvoltare economică bună, să existe bunăstare, pentru \na concura Statele Unite ale Americii. Din păcate, după 15 ani în care \nni se spune că suntem parteneri egali ai statelor Uniunii Europene, nu \navem acces în Schengen. În schimb, avem firme austriece care ne-au \npreluat cam tot ce înseamnă petrol, gaz, bogății, avem firme franceze \ncare ne-au luat alte bogății, avem firme italiene care ne-au luat alte \nbogății. Nu e prost cine le ia, e prost cine le dă! În toți acești 15 ani, \nRomânia a pierdut cel mai mult. Da, într-adevăr, avem posibilitatea să \nne plimbăm în afara granițelor țării, dar, - ce să vezi?! - avem peste 10 \nmilioane de români în afara granițelor țării. Suntem țara cu cea mai \nmare migrație pe timp de pace, iar românii noștri sunt discriminați în \nUniunea Europeană! Nu am văzut ambasadele României că se luptă \npentru români și n-am văzut nici UE că se luptă pentru români, care \nsunt cetățeni egali în drepturi cu ceilalți cetățeni ai statelor europene. \n                                                                                             65                                                                                          \n     \nMai mult decât atât, în ultimii doi ani suntem siderați, mai \nales noi, juriștii, să vedem cum drepturile și libertățile fundamentale, \natât  din  Carta  drepturilor  omului,  dar  și  din  Carta  europeană  a \ndrepturilor  fundamentale  ale  Uniunii  Europene,  sunt  încălcate  cu \nobstinație! Se încalcă orice drept, în numele unui interes colectiv s-au \nanulat drepturile personale, ceea ce nu poate fi admis, pentru că asta \nfăceau comuniștii. \nNe-am  întors  în  timp,  iar  Uniunea  Europeană,  dacă  nu  se \ntrezește, va rămâne fără foarte multe state pentru că, îmi pare rău să o \nspun, nu că o doresc eu, eu încă mai cred că Uniunea Europeană poate \nsă se trezească și să revină la ceea ce a început. Dar 60% din români \nîși doresc ROExit. Atenție foarte mare! Și aveți grijă că anul acesta, \ndoamnelor  de  la  PNL  care  doriți  să  fiți  judecător  la  Curtea \nConstituțională și trageți sfori pentru acest lucru, pentru că vi s-a cerut \nsă anulați Constituția României în favoarea dreptului european. Așa \nceva... îi spun Uniunii Europene: „Pe aici nu se trece!”. Constituția \nRomâniei este cea mai de preț lege. În Constituție se află drepturi și \nlibertăți fundamentale europene. Respectăm dreptul european - dreptul \neuropean  poate  fi  cel  mult  complementar  -,  dar  nu  să  fie  superior \nConstituției României! \nMai mult decât atât, ...(Vociferări.) \nLăsați,  doamnă,  că  n-o  să  vă  aleagă  nimeni  la  Curtea \nConstituțională! \nMai mult decât atât... \n                                                                                             66                                                                                          \n     \nDoamna  Scântei,  lăsați,  că  știm...  Știți,  cu  milionul  ăla  de \neuro într-un an! \nVreau  să-i  amintesc  Uniunii  Europene  ce  înseamnă  aceste \nmotive de pe o ie românească. (Arată pe ia pe care o poartă.)  \nDa, fă-ți cruce! Poate așa vei deveni creștin, domnule! \nAceste  motive  sunt  milenare.  Aici,  pe  pământul  acesta \nromânesc,  s-au  descoperit  plăcuțele  de  la  Tărtăria,  primul  scris  din \nlume. Nici nu se inventase civilizația sumeriană! (Râsete.) \nAici... \nAșa este! Râdeți! Prostul râde când nu știe! \nPuneți mâna pe carte și citiți, că ați făcut de râs Parlamentul \nRomâniei!  \nPentru  România  steagul  României  este  acesta!  (Arată \ndrapelul.) Alt steag nu există! Pentru acest tricolor s-a murit! Și să-i \nmai  aducem  aminte  Uniunii  Europene  de  cruciadele  creștine,  când \ndomnitorii români stăteau aici de pavăză, astfel încât țările Europei să \nse dezvolte și să-și înalțe catedrale, unde acum ori sunt închise, ori \nsunt baruri și restaurante! \nUniunea Europeană trebuie să se trezească!  \nUitați-vă cum Ursula von der Leyen este într-un dosar penal \npentru contracte cu Pfizer! \nAți adus vaccinarea obligatorie ca unic drept și unică condiție \npentru a trăi! \nDomnul Florin-Vasile Cîțu: \nDoamnă senator, vă rog să vă îndreptați către sfârșit... \n                                                                                             67                                                                                          \n     \nDoamna Diana Iovanovici-Șoșoacă: \nO să mă îndrept către sfârșit, sfârșitul dumneavoastră! \nDomnul Florin-Vasile Cîțu: \nCele 10 milioane de români din străinătate vă mulțumesc. \nDoamna Diana Iovanovici-Șoșoacă: \nȘi voiam să vă mai spun un lucru. Pentru toți cei din Uniunea \nEuropeană care solicitați să ne vaccinăm și nu ne mai lăsați nici să \nrespirăm decât dacă ne vaccinăm: Dumnezeu nu este vaccinat și nu va \nfi niciodată! \nTrăiască România liberă și suverană! (Aplauze.) \nDomnul Florin-Vasile Cîțu: \nDin  partea  Grupului  parlamentar  al  PNL,  doamna  senator \nAlina Gorghiu. \nDoamna Alina-Ștefania Gorghiu: \nBună seara, stimați colegi! \nStimați invitați, \nÎntotdeauna  populismul  are  un  nume!  Dar  vă  asigur  că \nultimele minute vor fi ale unui discurs proeuropean, onest și autentic. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule ministru Le Drian,  \nStimată doamnă ambasador a Republicii Franceze,  \nStimați colegi, \n                                                                                             68                                                                                          \n     \n1 ianuarie 2007 a fost, într-adevăr, un moment de excepție \npentru noi toți și sunt, așa cum spuneau toți colegii mei, 15 ani  de \nUniune Europeană pentru România. \nCa națiune europeană, am aderat la un proiect politic care are \nla bază valori precum demnitatea, statul de drept, libertatea, egalitatea, \ntoleranța și, poate cel mai important dintre toate acestea, respectarea \ndrepturilor omului. Mult mai recent, spiritul Declarației de la Sibiu, \nadoptată în mai 2019, în România, a consfințit ceea ce este Europa de \nastăzi - o uniune a valorilor și a libertăților. \nStimați colegi senatori,  \nStimați colegi deputați, \nRezultatele  la  care  au  ajuns  statele  membre  ale  Uniunii \nEuropene, datorită integrării europene, vorbesc de la sine. Și pentru \nRomânia acest lucru a însemnat o creștere de aproape trei ori a PIB-\nului României, o creștere de patru ori a PIB-ului pe cap de locuitor, \nam beneficiat de fonduri europene pentru dezvoltare cu peste 46 de \nmiliarde  de  euro  mai  mult  decât  a  contribuit  România  la  bugetul \nUniunii, iar expresia „din fonduri europene” aduce multă mândrie și \ncertifică un lucru necesar și bine făcut. \nA fi european înseamnă însă multe lucruri, unele extrem de \nsimple, unele însă ceva mai complicate și provocatoare. \nCertificatul verde este un proiect european. \nDrepturile minorităților, de orice fel ar fi aceste minorități, și \ntoleranța, sunt valori europene. \nLa fel și respingerea discriminării și a excluziunii sociale. \n                                                                                             69                                                                                          \n     \nRespectarea  principiului  supremației  dreptului  european  în \ndomeniile stabilite prin tratate și cedarea de suveranitate, da, sunt, de \nasemenea,  principii  de  bază  ale  ideii  unității  europene.  La  fel  și \nrespectarea deplină a deciziilor Curții de Justiție a Uniunii Europene. \nNu poți, stimați colegi, să fii astăzi european o zi și a doua zi \nsă-ți  dai  haina  jos,  deși  mai  vedem  lucrul  acesta  în  discursuri  din \npricina populismului. Și atunci, în loc de oameni politici de stat, în loc \nde oameni politici înțelepți, vizionari, vezi lideri populiști care se bat \ncu  pumnul  în  piept,  nu  doar  în  România,  riscând  destrămarea \nproiectului european.  \nAcum, când lumea întreagă se confruntă cu noi și noi crize de \nsănătate,  economice,  ecologice,  tensiuni  geopolitice,  România  vă \nasigur că va contribui din plin la proiectul viitorului Europei.  \nVom  avea  o  Uniune  mai  puternică,  mai  rezilientă,  mai \nconvergentă, mai solidară. Și când vorbim de viitor trebuie să știm \nlimpede că avem ca stat european și obligații, dar avem și drepturi. \nSunt speranțe puse în 2007 și unele dintre ele încă nematerializate.  \nVorbea colegul nostru de la UDMR despre aderarea la spațiul \nSchengen. \nDa, este un drept al României, îndeplinim de mult timp toate \ncriteriile și condițiile tehnice și îi rugăm pe partenerii europeni să țină \ncont de acest lucru și să ne sprijine în acest demers al României.  \nȘi adoptarea monedei euro este un alt proiect pentru care ne \npregătim și probabil că o să ne pregătim mai serios de acum încolo. \n                                                                                             70                                                                                          \n     \nDeși  în  acești  15  ani  au  existat  foarte  multe  provocări, \nRomânia rămâne în continuare, în ciuda celor pe care le-ați auzit mai \ndevreme, una dintre cele mai favorabile țări pentru construcția Uniunii \nEuropene. \nUn  sondaj  recent,  de  acum  două  zile,  arată  că  peste  75% \ndintre români susțin în continuare proiectul european. \nDa,  e  îmbucurător  că  noi,  românii,  credem  în  această \nconstrucție,  iar  eu,  ca  un  cetățean  proeuropean  convins,  cred  că  și \nEuropa își va onora la rândul său toate obligațiile față de România. \nVă mulțumesc, stimați colegi, pentru această oportunitate. \nMulțumesc, domnule ministru, Excelență, pentru îngăduință. \nO seară plăcută! (Aplauze.) \nDomnul Florin-Vasile Cîțu: \nMulțumim, doamnă senator. \nDoamnelor și domnilor,  \nAm încheiat intervențiile. \nMulțumindu-vă pentru participare, vă rog să-mi permiteți să \ndeclar închisă ședința solemnă – așa se voia – comună a Senatului și \nCamerei Deputaților. \nVă mulțumesc.  \n \nȘedința s-a încheiat la ora 19.43. \n \n \n \n "
    },
    "21": {
        "start_text": "Domnul Florin-Vasile Cîțu:",
        "start_index": -1,
        "end_text": "Domnul Csoma Botond:",
        "end_index": -1,
        "text": "                                                                 1                                                                                          \n     \n02 februarie 2022 – ședință comună \n \n \nS U M A R \n \n1.  Alocuţiuni consacrate aniversării a 15 ani de  2. \nla aderarea României la Uniunea Europeană. \n \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \nS T E N O G R A M A \nședinței solemne comune \n a Camerei Deputaților și Senatului \nconsacrată aniversării a 15 ani \nde la aderarea României la Uniunea Europeană. \n \nȘedința a început la ora 17.37. \nLucrările şedinţei au fost conduse de domnul senator Florin-\nVasile Cîțu, președintele Senatului, asistat de domnul deputat Andrei-\nRăzvan Lupu, secretar al Camerei Deputaților, și de domnul senator \nIon-Narcis Mircescu, secretar al Senatului.  \nDin  prezidiu  a  făcut  parte  și  domnul  deputat  Ion-Marcel \nCiolacu, preşedintele Camerei Deputaţilor. \nDomnul Florin-Vasile Cîțu: \nStimați colegi, \nVă rog să luați loc, să începem. \nDomnule președinte al Camerei Deputaților, \nDomnule prim-ministru, \nDomnule  Jean-Yves  Le  Drian,  ministrul  pentru  Europa  și \nafaceri externe al Republicii Franceze, \nDistinși reprezentanți ai cultelor religioase, \nDoamnelor și domnilor senatori și deputați, \nDoamnelor şi domnilor miniștri, \n                                                                                             3                                                                                          \n     \nExcelențele  Voastre,  doamnelor  și  domnilor  ambasadori, \nreprezentanți ai misiunilor diplomatice, \nStimați invitați, \nOnorată asistență, \nVă  rog  să-mi  permiteţi  să  declar  deschisă  şedinţa  solemnă \ncomună  de  astăzi,  a  Senatului  și  Camerei  Deputaților,  dedicată \naniversării a 15 ani de la aderarea României la Uniunea Europeană. \nDoamnelor şi domnilor, \nVă  invit  să  ascultăm  Imnul  naţional  al  României  și  Imnul \nUniunii Europene! \n(Se intonează Imnul naţional „Deşteaptă-te, române!”. \nSe intonează Imnul Uniunii Europene.) \nDoamnelor și domnilor senatori și deputați, \nOnorați invitați, \nÎl  invit  la  tribună  pe  Excelența  Sa,  domnul  Jean-Yves  Le \nDrian,  ministrul  pentru  Europa  și  afaceri  externe  al  Republicii \nFranceze. \nDomnul  Jean-Yves  Le  Drian  (ministrul  pentru  Europa  și \nafaceri externe al Republicii Franceze): \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDoamnelor și domnilor miniștri, \nDoamnelor și domnilor deputați și senatori, \n15 ani după aderarea României la Uniunea Europeană. \n                                                                                             4                                                                                          \n     \nSunt  deosebit  de  fericit  să  fiu  astăzi  la  București  pentru  a \nsărbători împreună cu dumneavoastră acest eveniment care a fost un \nprogres pentru toți europenii, pentru că de 15 ani încoace Uniunea \nnoastră  este  mai  puternică  și  mai  completă  pentru  că  și \ndumneavoastră, România, faceți parte din ea. \nȘi nu spun acest lucru numai în numele prieteniei care unește \nnațiunile  noastre,  o  prietenie  înrădăcinată  în  istoria  culturală, \nintelectuală și politică pe care o împărtășim împreună. Prietenie care \nne amintește de tinerețea petrecută la Paris a părinților fondatori ai \nRomâniei  moderne  –  Alexandru  Ioan  Cuza,  Vasile  Alecsandri  sau \nchiar și Brătianu, familia Brătianu, tată și fiu. O prietenie care ni se \namintește de fiecare dată când pronunțăm numele lui Enescu, Brâncuși \nsau Cioran, care ne-au adus atât de mult cu toții. O prietenie care, \ndupă Revoluția Română, s-a exprimat prin numeroase manifestări de \nsolidaritate, de care eu îmi amintesc încă și acum, păstrez o amintire \nfoarte proaspătă a acestor manifestări. Și o prietenie care adeseori - și \neste o mare onoare pentru noi - se pronunță, se vorbește „en français” \n-  în  franceză,  această  limbă  care  a  fost  o  limbă  de  libertate  și  de \ncunoaștere  pentru  tinerii  români  care  au  studiat-o  în  anii  cei  mai \nsumbri  ai  istoriei  dumneavoastră  și  care  astăzi  vă  înscrie  pe  mulți \ndintre  dumneavoastră  într-o  comunitate  de  300  de  milioane  de \nfrancofoni de peste tot în lume. \nSpun acest lucru, de asemenea, pentru că Franța prezidează \nastăzi  Consiliul  Uniunii  Europene,  și  această  responsabilitate  ne \n                                                                                             5                                                                                          \n     \npermite  să  apreciem  atuurile,  avantajele  care  dau  putere  Europei \nnoastre. \nIncontestabil, economia dumneavoastră s-a poziționat treptat \npe sectoare de viitor, și angajarea dumneavoastră în Europa Apărării, \ninclusiv în Sahel, se numără printre toate aceste atuuri ale Europei. \nCând  v-ați  alăturat  Uniunii,  în  2007,  România  și-a  reluat \nlocul  care  îi  corespunde  în  inima  Europei  noastre.  A  fost  un  pas \nsuplimentar pe drumul care v-a permis să dați pagina, să lăsați în urma \ndumneavoastră  mai  multe  decenii  de  dictatură,  penurii  și  regim \narbitrar. A fost, de asemenea, un pas în plus pe drumul care, după un \nsecol de conflicte și despărțiri, ne-a condus împreună la reunificarea \nEuropei noastre. Și, într-adevăr, vorbesc despre reunificare. Am spus \nacest  lucru  la  Praga,  când  comemoram  revoluțiile  din  1989,  ca,  de \nexemplu, cea care a început pentru dumneavoastră la Timișoara, în \nstrigăte de libertate și dreptate. \nȘi  repet  în  fața  dumneavoastră  astăzi  -  decât  să  folosesc \ncuvântul „extindere”, care oarecum ne îndepărtează unii de ceilalți, eu \nprefer termenul „reunificare”, pentru că el ne apropie unii de ceilalți. \nMomentul istoric din 2007, pe care îl sărbătorim astăzi, a fost \npregătit de momentul istoric din 1989, când Europa noastră a putut, în \nsfârșit, să se regăsească pe sine însăși, când în sfârșit am început să \nvindecăm  împreună  această  rană  deschisă  în  1945  în  inima \ncontinentului european deja greu încercat și dezorientat de 3 decenii \nde  tragic  război  civil.  Când,  în  sfârșit,  Cortina  de  Fier  care  ne \n                                                                                             6                                                                                          \n     \ndespărțea  s-a  prăbușit,  s-a  prăbușit  și  noțiunea  total  artificială  de \n„Europa de Est”, care ne despărțea și ea, de asemenea. \nÎntr-adevăr, națiunile noastre sunt diferite, sunt diverse, dar \nnu  a  existat  dintotdeauna  decât  o  singură  Europă,  cea  pe  care \nîmpreună o numim „a noastră”, cea pe care ne-a înapoiat-o anul 1989. \nAceste două drumuri, în realitate, se confundă și nu fac decât \nunul  singur.  Este  calea  pe  care  ne-o  deschidem  noi,  în  calitate  de \neuropeni, înspre un orizont de progres care ne reunește. Un orizont de \nlibertate  și  de  democrație  ordonat  în  funcție  de  principiile \nfundamentale  ale  Uniunii  noastre  -  respectarea  statului  de  drept,  a \ndrepturilor  omului,  a  drepturilor  minorităților,  respectarea  libertății \npresei  și  libertăților  universitare.  Un  orizont  de  progres  social \nîmpărtășit, pentru că concetățenii așteaptă în mod legitim de la Europa \nca ea să fie prosperitatea în serviciul solidarității, în dimensiunea cea \nmai concretă a vieților lor. Și un orizont, de asemenea, de reunificare a \nmemoriilor noastre în toată diversitatea lor, ca să putem regăsi firul \nistoriei  europene  și  pentru  a  putea  scrie  împreună  noi  pagini  din \naceastă istorie. \nAcest orizont comun ne permite să mergem înainte, astăzi, \nîntr-o  lume  plină  de  amenințări  și  de  provocări  legate  de  mediu, \ntehnologice, economice și geopolitice, afirmând această suveranitate \neuropeană care astăzi, în fața noului context internațional, este cea mai \nbună  garanție  a  suveranităților  noastre  naționale,  pe  care  ea  le \nconsolidează fără să le știrbească. \n                                                                                             7                                                                                          \n     \nȚările  care,  cum  a  fost  cazul  în  România,  au  fost  supuse \njugului  funestei  doctrine  Brejnev  știu  că  suveranitatea  nu  poate  fi \nlimitată, ea există sau nu există, și dacă ni se confiscă, atunci trebuie \nsă o recucerim, așa cum ați făcut-o și dumneavoastră. \nÎn schimb, dacă hotărâm cu toții, împreună, putem să-i dăm o \nprelungire colectivă, pentru a o apăra mai bine, adică pentru a apăra \nmai bine capacitatea noastră de a ne face propriile alegeri și să nu ne \nsupunem strategiilor de dependență, de predare, de exploatare și de \ningerință,  care  conturează  astăzi  o  sălbăticire  îngrijorătoare  a  vieții \ninternaționale. \nAfirmând împreună suveranitatea noastră, împreună, cei 27, \nne acordăm mijloacele pentru a rezista acestei schimbări. \nSuveranitatea    europeană  este,  pur  și  simplu,  condiția \nposibilității  exercitării  depline  a  suveranităților  naționale  în  secolul \nXXI.  Acesta  este  sensul  pe  care  dorim  să-l  dăm  celei  de-a  13-a \npreședinții franceze a Consiliului UE, să declinăm, să afirmăm acest \nprincipiu imperativ politic și geopolitic de suveranitate europeană în \ntoate  domeniile,  împreună  cu  dumneavoastră  și  cu  toți  cei  27  de \nparteneri. Acesta este sensul marilor întâlniri pe care le pregătim  – \nSummitul  UE  -  Uniunea  Africană,  Forumul  ministerial  pentru \ncooperare  în  Indo-Pacific  și,  de  asemenea,  Summitul  privind  noul \nmodel european de creștere și, de asemenea, apărarea de către șefii de \nstat și de Guvern a Primei Cărți Albe a Apărării Europene, busola \nnoastră strategică. \n                                                                                             8                                                                                          \n     \nCe mă surprinde, uitându-mă la drumul pe care l-am parcurs \nîmpreună din 2007, este că proiectul nostru european este suficient de \nputernic  pentru  a  fi  atât  ceea  ce  ne  permite  să  vindecăm  rănile \nsecolului XX și, de asemenea, ne permite să intrăm în secolul XXI \nputernici, mulțumită identității noastre. \nȘi, bineînțeles, avem această dublă forță, și de aceea susținem \nperspectiva europeană a Balcanilor de Vest, care are un sens deplin, \navând în vedere trecutul și viitorul. \nPreședintele Macron a repetat acest lucru acum câteva zile, la \nParlamentul European de la Strassbourg - pentru noi, Balcanii de Vest \nîși au locul în Uniunea Europeană. \nIată  de  ce,  sub  președinție  franceză,  vom  organiza,  de \nasemenea, o conferință care va avea ca obiectiv să avansăm împreună \nînspre această nouă etapă a reunificării noastre europene, bazându-ne \nîn  special  pe  principiile  metodologiei  revizuite  a  negocierilor  de \nadeziune. \nIată  de  ce,  din  punctul  meu  de  vedere,  iată  ce  sărbătorim \nastăzi – un progres european. \nDar  actualitatea  ne  amintește  că  acest  imens  progres  se \nlovește astăzi de riscul unei regresiuni majore. \nUnii,  într-adevăr,  ar  vrea  să  ne  tragă  înapoi  înspre  lumea \nstabilită la Ialta, din care curajul și angajamentul dumneavoastră în \nconstrucția  europeană  ne-au  smuls.  Și  nu  vom  putea  accepta  acest \nlucru fără să renunțăm la tot ceea ce am construit împreună și la toate \nperspectivele de viitor pe care le-am adoptat. \n                                                                                             9                                                                                          \n     \nIată de ce, din punctul meu de vedere, una dintre cele mai \nmari provocări, căreia trebuie să-i răspundem astăzi, este să restabilim \no relație de stabilitate și de previzibilitate cu Rusia. Este o provocare \ncare se adresează unei întregi generații, dar este, în același timp, o \nprovocare urgentă, deoarece este din ce în ce mai clar, de mai mulți \nani, și cu atât mai mult astăzi, că vecinul nostru rus a hotărât să se \npoarte ca o putere care cauzează dezechilibre, refuzând să respecte \nmarile principii ale securității europene, pe care, amintesc, sunt fapte, \nRusia acceptase aceste principii, cu noi, la Helsinki, în '75, la Paris, în \n1990.  Ea  încearcă  astăzi  să  impună  o  logică  de  zone  de  influență \nfondată  pe  slăbirea  și  limitarea  suveranității  statelor  limitrofe  și \namenințând  anumiți  aliați  ai  noștri,  ai  NATO  și  parteneri  ai  UE  și \ndesfășurând manevre de ingerință chiar pe teritoriul Uniunii Europene \nși al NATO. \nPentru a găsi un nou echilibru cu vecinul nostru rus trebuie să \nformulăm  principii  cu  aliații  și  partenerii  noștri.  Și  tocmai  aceasta \nfacem. \nDar trebuie, de asemenea, ca noi, europenii, așa cum am început \ndeja să facem, trebuie să articulăm conținutul acestor principii, pentru \ncă această sarcină ne duce la chestiuni care nu afectează pe nimeni atât \nde  mult  ca  pe  noi  -  chestiunea  reunificării  continentului  nostru,  al \ncărui preț l-am amintit, chestiunea securității într-o lume de jocuri de \nputere și de raport de forțe care, în această lume, ia o cotitură înspre \nsălbăticire. Numai aceasta ne permite să rămânem actori ai destinului \nnostru, stăpâni pe destinul nostru, tocmai pentru că suntem uniți. \n                                                                                             10                                                                                          \n     \nȘi întrebarea care ni se pune astăzi este următoarea - cum să \nfacem față împreună? \nDin  punctul  meu  de  vedere,  răspunsul  se  declină  în  trei \npuncte. \nMai întâi, arătând că principiile fundamentale ale organizării \nsecurității  colective  în  Europa  nu  sunt  negociabile.  Mă  gândesc  la \nsuveranitatea  statelor,  care  trebuie  să  fie  pe  deplin  respectată, \ninviolabilitatea  frontierelor  și  integritatea  teritorială  a  statelor, \nlibertatea  pe  care  o  are  fiecare  stat,  să-și  hotărască  alianțele  și \norganizațiile la care dorește să adere și, în plus, la drepturile omului și \nlibertățile fundamentale, a căror aplicare este universală. \nNimic, astăzi, nu ar putea justifica slăbirea acestor principii \ncare se află în centrul, repet, Actului Final al Helsinki și al Cartei de la \nParis,  pe  care  Rusia  le-a  acceptat.  Tocmai  aceste  principii  sunt \namenințate astăzi de către Rusia. \nÎn ceea ce privește Ucraina, vreau să fiu deosebit de clar - \nRusia trebuie să fie conștientă de lovitura pe care și-ar da-o sie însăși \ndacă ar purta un nou atac împotriva acestei țări, pentru că europenii nu \nar accepta acest lucru, ne-am luat cu toții angajamentul solemn și încă \nde pe acum am început să pregătim sancțiunile masive pe care le-am \nadopta, fără să ezităm față de Rusia, dacă se va ajunge până acolo. \nPe  baza  acestor  principii,  responsabilitatea  noastră  este  să \nîncercăm să definim împreună cu Rusia termenii unui dialog exigent \nprivind reglementarea relației noastre de concurență strategică. Acest \ndialog este indispensabil, cu condiția ca el să fie purtat pe baza unei \n                                                                                             11                                                                                          \n     \nordini de zi pe care am hotărât-o noi, împreună, pentru că vedem că \nastăzi, fără reguli, o coabitare cu Rusia este o coabitare instabilă și \npericuloasă. \nPe termen scurt, prioritatea noastră trebuie să fie să căutăm \ncalea unei detensionări. Este efortul căruia ne consacrăm, în cadrul \nformatului Normandia, împreună cu Germania, pentru a obține gesturi \ncare să permită să ajungem la implementarea Acordurilor de la Minsk. \nAceste eforturi au fost reluate la Reuniunea de la Paris, acum câteva \nzile, și se vor continua. \nMai pe larg, de 20 de ani am asistat la distrugerea treptată a \ntuturor regulilor care încadrau concurența strategică, ceea ce ne-a dus \nîn fond la o lume care este cea a anilor '60, adică la o lume unde \ncompetiția militară și strategică riscă să se exprime în stare pură, fără \nnicio regulă, fără nicio constrângere. \nÎntr-adevăr, tratatele care ne legau nu mai există sau nu mai \nsunt în concordață cu realitățile militare contemporane. \nTrebuie, deci, fără să cedăm nimic din respectul pe care îl \ndatorăm  marilor  principii  menționate  adineauri,  trebuie,  deci,  să \nnegociem  regulile  adaptate  provocărilor  actuale,  că  e  vorba  de \narmamentele nucleare strategice, care fac obiectul unui dialog între \nRusia  și  Statele  Unite,  pe  care  și  noi  ne  coordonăm  strâns  cu \nWashingtonul,  sau  că  este  vorba  de  armamentele  convenționale, \nexercițiile militare sau mecanismele de previzibilitate ale activităților \nmilitare. \n                                                                                             12                                                                                          \n     \nÎn cadrul acestui dialog, europenii trebuie să poarte o viziune \nși  poziții  comune,  folosindu-se  de  mecanismele  de  coordonare \nexistente. \nȘi, în sfârșit, având în vedere că ne angajăm în acest dialog \ncu  Rusia  alături  de  aliații  noștri,  dar  și  în  calitate  de  europeni, \nîncercăm să facem să se audă un singur glas european de fiecare dată \ncând este vorba de securitatea europeană, reafirmând, în același timp, \nangajamentul  nostru  deplin  în  cadrul  NATO  și  al  politicii  sale  de \napărare și de descurajare. \nPrima  etapă  a  integrării  României  într-o  comunitate \neuroatlantică  de  solidaritate  și  responsabilitate  a  fost  aderarea  sa  la \nNATO,  în  2004.  Este  mândria  noastră  că  am  contribuit  la  această \nintegrare și, de asemenea, suntem mândri astăzi, în calitate de aliat, \npartener  european  și  țară  prietenă,  să  ne  aflăm  alături  de \ndumneavoastră  în  aceste  vremuri  când  contextul  de  securitate  se \ndegradează  la  frontierele  dumneavoastră,  și  ele  sunt  astăzi  și \nfrontierele noastre. \nAcesta este sensul anunțului făcut de președintele republicii, \nprivind  disponibilitatea  noastră,  să  contribuim  la  noi  măsuri  de \nreasigurare  în  beneficiul  României.  Acest  angajament  se  înscrie  în \ncontinuitatea acțiunii noastre pentru securitatea noastră comună, ca și \nmisiunile de poliție aeriană și în cadrul misiunilor eFP, prezențelor \navansate în Estonia și Lituania pe care Franța le va menține. \nSpun, de asemenea, că intransigența față de principii, atunci \ncând  stabilitatea  și  securitatea  continentului  nostru  se  află  în  joc, \n                                                                                             13                                                                                          \n     \ncăutarea unui dialog exigent cu Rusia, un angajament concret, atât în \nApărarea  Europeană,  cât  și  în  Alianța  Atlantică,  numai  astfel  vom \nputea să afirmăm ceea ce suntem în mod colectiv, adică o mare putere \ncapabilă să-și apere propriile interese și să se facă respectată, o putere \nde  echilibru  și  de  stabilitate  care  își  manifestă  atașamentul  față  de \nreguli. \nIată, dragi prieteni, ceea ce doream să vă spun la această a \n15-a aniversare a aderării României la Uniunea noastră. \nÎn numele istoriei europene care ne-a reunificat, în numele \nviitorului  de  suveranitate  pe  care  îl  putem  construi  împreună  și  în \nnumele  fermității  și  unității  pe  care  o  demonstrăm  astăzi  pentru  a \npăstra aceste cuceriri și pentru a apăra acest orizont, vă mulțumesc. \n(Aplauze.) \nDomnul Ion-Marcel Ciolacu: \nÎl  invit  la  tribună  pe  domnul  Florin  Cîțu,  președintele \nSenatului României. \nDomnul Florin-Vasile Cîțu: \n(Coboară la tribună.) \nDomnule președinte al Camerei Deputaților, \nDomnule prim-ministru, \nDomnule  Jean-Yves  Le  Drian,  ministrul  pentru  Europa  și \nafaceri externe al Republicii Franceze, \nDistinși reprezentanți ai cultelor religioase, \nDoamnelor și domnilor senatori și deputați, \n                                                                                             14                                                                                          \n     \nDoamnelor şi domnilor miniștri, \nExcelențele  Voastre,  doamnelor  și  domnilor  ambasadori  și \nreprezentanți ai misiunilor diplomatice, \nStimați invitați, \nOnorată asistență, \nIntrarea  în  Uniunea  Europeană  este  benefică  pentru  toți \nromânii, dar în același timp necesară, chiar dacă unii dintre noi au alte \nopinii. \nPoate prea des, în ultimii ani, unii politicieni s-au folosit sau \nau promovat negativ aderarea României la Uniunea Europeană. \nTotuși, este o realitate de necontestat faptul că aderarea la \nUniunea Europeană a adus bunăstare, libertate, securitatea României, \ncare  astăzi  este  mai  importantă  decât  oricând,  și  a  românilor, \nindiferent de forma ei, definită de Constituție, alimentară, financiară, \nsocială sau sanitară. \nCele mai mari câștiguri pentru România și români sunt cele 3 \nmari libertăți care nu au existat înainte de aderare – libera circulație a \npersoanelor, a mărfurilor și a capitalurilor. \nDacă ne uităm în jurul României, toate țările au luat o decizie \nimportantă. Noi am luat decizia că suntem o țară europeană. A fost \nprima dată în istoria României când a existat consens transpartinic, \ntoate partidele politice s-au pus de acord cu privire la drumul european \nal țării noastre. \nAceastă aderare a atins și a pătruns toate nivelurile societății \nromânești. \n                                                                                             15                                                                                          \n     \nNivelul politic - România face parte acum din marile familii \npolitice europene. \nTotuși, în România, unii politicieni au tendința să dea vina pe \nUniunea  Europeană  pentru  toate  nerealizările  lor,  pentru  lucruri  ca \ndistrugerea  industriei  și  pentru  faptul  că  nu  se  mai  cumpără  doar \nproduse românești, ci și produse străine. \nAdevărul este exact invers - aderarea la Uniunea Europeană a \ncreat calea pentru ca poporul român să vorbească și să aplice lucruri \nca: standarde internaționale, competență, profesionalism, meritocrație, \nevaluare, piață liberă, cu care am început să ne obișnuim la doar câțiva \nani după aderare. \nPentru mine și pentru Partidul Național Liberal, aderarea la \nUniunea  Europeană  a  constituit  un  prilej  prin  care  fundamentele \nliberale au avut ocazia să se afirme și să demonstreze că fac parte din \npolitica europeană. \nȘi, da, astăzi ia românească este una dintre cele mai apreciate \nproduse românești în Uniunea Europeană, iar Dacia Duster - care, nu \nștiu,  este  o  mașină  românească  făcută  de  o  firmă  franțuzească  sau \ninvers - este în topul preferințelor cumpărătorilor din Franța, Olanda și \nGermania. \nCel mai mare câștig al României și al românilor este că nu ne \nmai  bucurăm  doar  noi  de  produsele  românești  și  le-am  dat  ocazia \ntuturor să se bucure de acestea. \nÎn esență, lucrul important este că Uniunea Europeană ne-a \nadus împreună. Împreună cu marile națiuni cu tradiții din Europa, de \n                                                                                             16                                                                                          \n     \nla egal la egal. Ne-a permis practic să ne întoarcem într-un loc căruia \nRomânia i-a aparținut dintotdeauna. \nEuropa înseamnă că ne apărăm împreună, creștem împreună, \nfacem planuri pentru viitor împreună. \nA  permis  multor  români  care  nu-și  găseau  satisfacția \nprofesională  sau  materială  în  țară  să  o  facă  în  interiorul  familiei \nUniunii Europene, dar ei neuitând niciodată că sunt români. \nTinerii noștri, viitorul nostru, pot astăzi să se formeze și să \nstudieze ușor și liber oriunde în Europa. \nÎn ultimii 15 ani, România a progresat ca națiune europeană, \noportunitățile de muncă, de studiu, de investiții au crescut exponențial. \nDecalajul economic - așa cum s-a văzut și în cel mai recent \nraport al OECD  - și social, în comparație cu țările occidentale,  s-a \nmicșorat.  Am  devenit  o  societate  mai  atractivă  pentru  investitorii \nstrăini  și  pentru  marile  companii  internaționale,  iar  demnitatea, \nlibertatea,  drepturile  individuale  ale  omului  și  egalitatea  au  devenit \nvalori de necontestat. \nRomânia a contribuit în mod constant, prin acțiuni comune, la \nîmbunătățirea mecanismelor de dezvoltare ale UE și la perfecționarea \ninstrumentelor politice stabilite la nivel comunitar. \nPrin unitate și solidaritate, am gestionat una dintre cele mai \ndificile crize sanitare pe care UE le-a traversat încă de la fondarea \nComunității Europene. \nPrin reformele pe care și le-a asumat, România este astăzi un \nactor  european  care  poate  să  asigure  continuitate  în  susținerea \n                                                                                             17                                                                                          \n     \nstabilității și predictibilității sistemului fiscal. Continuă să faciliteze un \ndialog onest și echilibrat cu toți investitorii și să identifice soluții de \ndezvoltare economică pe termen mediu și lung. \nSuntem puternic angajați în asigurarea securității și stabilității \ngranițelor de est, iar evoluția complexă și imprevizibilă a situației din \nproximitatea țării noastre ne determină să ne consolidăm și postura de \nfurnizor important de securitate și stabilitate. \nDe aceea, vă spun foarte clar - viitorul României este strâns \nlegat de viitorul construcției europene. \nEforturile  noastre  trebuie  concentrate  pe  identificarea  unor \ndirecții care să faciliteze creșterea sustenabilă a calității vieții tuturor \ncetățenilor. \nÎn  același  timp,  viziunea  și  acțiunile  noastre  comune  la \nnivelul UE trebuie să fie calibrate schimbărilor ample care se produc \nchiar acum, sub ochii noștri, la nivel regional și european. \nPentru  mine  și  pentru  Partidul  Național  Liberal,  Uniunea \nEuropeană este singura opțiune. \nVă mulțumesc. (Aplauze.) \n(Revine la prezidiu.) \nÎl invit la tribună pe Excelența Sa, domnul Marcel Ciolacu, \npreședintele Camerei Deputaților. (Râsete. Aplauze. Vociferări.) \nDomnul Ion-Marcel Ciolacu: \nDomnule ministru pentru Europa și afaceri externe al Franței, \nExcelența Voastră, domnule președinte al Senatului,  \nDomnule prim-ministru,  \n                                                                                             18                                                                                          \n     \nDoamnelor și domnilor miniștri, \nStimați reprezentanți ai cultelor religioase, \nDoamnelor și domnilor europarlamentari,  \nStimați reprezentanți ai Corpului Diplomatic, \nDistinși invitați, \nDomnule prim-ministru Adrian Năstase,  \nDomnule prim-ministru Călin Popescu-Tăriceanu, (Aplauze.) \nCu mare bucurie vă urez un călduros bine ați venit la ședința \nsolemnă comună pentru aniversarea a 15 ani de la aderarea României \nla Uniunea Europeană! \nÎncă de la apariția statului român modern, poporul român a \nîmbrățișat, cu entuziasm și pasiune, cultura occidentală și, în special, \npe cea franceză.  \nÎn perioada pașoptiștilor, în cea a regalității, în timpul și între \ncele  două  Războaie  Mondiale,  alegerea  românilor  a  fost  mereu \nEuropa.  \nDupă o îndepărtare forțată în anii comunismului, anul 1989 a \nînsemnat  reafirmarea,  cu  toată  puterea  și  determinarea  unui  popor \ndornic de libertate, apartenenței la proiectul european.  \nA  urmat  un  drum  lung,  marcat  de  numeroase  decizii  și \nreforme dificile, dar care a culminat, în anul 2007, cu unul dintre cele \nmai  semnificative  momente  ale  istoriei  noastre  recente,  aderarea  la \nUniunea Europeană. Acel moment a fost o mare victorie a României, \ndar, în egală măsură, și o victorie a Europei.  \n                                                                                             19                                                                                          \n     \nÎn contextul prezenței la București a domnului ministru Le \nDrian, aș dori să remarc faptul că țara Domniei Sale a fost, în istorie, \nunul dintre marii susținători ai României. \nDe aceea, domnule ministru, vă mulțumesc pentru gestul de \nmare prietenie de a vă alătura în cadrul acestei ședinței solemne, mai \nales având în vedere agenda dumneavoastră atât de complexă în acest \nsemestru al președinției franceze a Consiliului Uniunii Europene.  \nDistinsă audiență, \nUniunea Europeană este un proiect în continuă dezvoltare, al \ncărei viitor îl conturăm împreună.  \nÎn  vremurile  bune  ne  bucurăm  de  prosperitate,  de  libera \ncirculație, de oportunitatea de a avea studii și cariere paneuropene, iar \nîn vremurile grele ne bucurăm de protecția și solidaritatea europeană.  \nMecanismul  european  de  redresare  și  reziliență,  și  din \nperspectiva României, PNRR, reprezintă o șansă extraordinară pentru \nalinierea economiei noastre la cele mai moderne standarde.  \nAcum traversăm un context geopolitic extrem de complicat. \nMai întâi criza pandemică, la care se adaugă evoluțiile deosebit de \nîngrijorătoare de la frontiera de est. \nDupă cum știți, România este un partener de încredere atât \ndin punct de vedere militar și al prezenței sale în NATO, cât și din \npostura de gardian al frontierelor externe ale Uniunii Europene, prin \nparticiparea la misiunile Frontex.  \nSuntem convinși că o vecinătate sigură, cu țări prospere și \nstabile, reprezintă cea mai bună cale spre propria pace.  \n                                                                                             20                                                                                          \n     \nSalut,  cu  acest  prilej,  acțiunile  care  vizează  avansarea \nparcursului european al statelor din Balcanii de Vest și intensificarea \ndialogului cu statele Parteneriatului Estic.  \nStimați oaspeți,  \nNe  aflăm  în  Anul  european  al  tineretului,  un  moment  de \nrecunoaștere  a  provocărilor  pe  care  le-au  avut  tinerii  pe  perioada \npandemiei. \nEste  un  moment  cu  atât  mai  bun  să  ne  amintim  că  tinerii \nnoștri  sunt  cei  care  vor  trăi  în  lumea  pe  care  noi  o  construim.  Ei \ntrebuie să se regăsească atât în valorile generoase care au condus la \ncrearea Uniunii, cât și în deciziile cele mai concrete care vor avea un \nimpact direct asupra vieții lor de zi cu zi.  \nLa  15  ani  de  la  aderarea  României  la  Uniunea  Europeană \navem nevoie de un nou pact politic, precum momentul Snagov, care să \ndea direcție României în Uniunea Europeană în perioada următoare – \no  nouă  agendă  europeană  pentru  țara  noastră,  care  să  asigure \ndezvoltarea României și folosirea oportunităților disponibile la nivel \neuropean în interesul românilor. \nDe  aceea,  închei  acest  discurs  cu  gândul  că  trebuie  să  le \noferim tinerilor noștri tot sprijinul de care au nevoie, pentru ca și ei să \nlupte la rândul lor pentru visul Europei unite.  \nVă mulțumesc. (Aplauze.) \nDomnul Florin-Vasile Cîțu: \nMulțumim. \n                                                                                             21                                                                                          \n     \nÎl invit la tribună pe Excelența Sa, domnul Nicolae  Ciucă, \nprim-ministrul României. \nDomnul Nicolae Ionel Ciucă (prim-ministrul României): \nDomnule președinte al Camerei Deputaților,  \nDomnule președinte al Senatului României, \nDomnule ministru Le Drian,  \nDistinși membri ai Parlamentului României, \nDistinși membri ai Guvernului, \nDistinși reprezentanți ai cultelor religioase, \nStimați membri ai Corpului diplomatic acreditat la București, \nDoamnelor și domnilor, \nȘedința solemnă de astăzi este un moment important de bilanț \nși perspectivă. Cei 15 ani de la  aderarea României au echivalat cu \ntransformări  semnificative  în  beneficiul  cetățenilor  noștri.  De \nasemenea,  a  fost  o  perioadă  în  care  am  înțeles  importanța  și  am \nsusținut o Uniune Europeană puternică, solidară, coezivă. România și-\na  dorit  să  intre  în  Uniune  și  a  fost  primită  ca  urmare  a  voinței \nromânilor  care  și-au  dorit  democrație,  libertate,  economie  de  piață \natunci  când  au  ieșit  în  stradă  pentru  a  răsturna  regimul  totalitar \ncomunist. \nUniunea Europeană se află astăzi într-un moment definitoriu \nal  existenței  sale,  dacă  privim  experiența  recentă  determinată  de \npandemia de COVID-19 sau ambițiile legate de tranziția ecologică și \ndigitală. Aș putea spune că este un moment important nu doar pentru \nrelansarea  proiectului  european  după  dificultățile  generate  de  criza \n                                                                                             22                                                                                          \n     \nsanitară,  ci  și  un  context  de  turnură  către  ceea  ce  va  trebui  să  fie \nEuropa  viitorului  -  conectată,  ecologică,  inovatoare.  Sunt  profund \nconvins  că  acest  semestru  al  Președinției  franceze  a  Consiliului \nUniunii  Europene  va  contribui  la  consolidarea  inițiativelor  noastre \ncomune  necesare  creșterii  rezilienței  Uniunii  Europene  și  pregătirii \nacesteia pentru economia viitorului. \nAnul acesta a debutat cu o serie de evoluții îngrijorătoare în \nvecinătatea Uniunii Europene. Suntem martorii unui narativ pe care îl \ncredeam o manifestare a secolelor trecute: sfere de influență, negarea \ndreptului suveran al statelor de a-și alege alianțele din care doresc să \nfacă parte. Aceste atitudini, declarații și posturi de forță ne confirmă, o \ndată în plus, două lucruri.  \nÎn  primul  rând,  stabilitatea,  prosperitatea  și  securitatea \nRomâniei  sunt  garantate  prin  apartenența  noastră  la  Uniunea \nEuropeană și la NATO.  \nÎn  al  doilea  rând,  unitatea  și  solidaritatea  europeană  și \ntransatlantică  sunt  unica  opțiune  viabilă  pentru  a  putea  gestiona \neficient  provocările  și  a  valorifica  oportunitățile.  Uniunea  și \nparteneriatele sunt răspunsul! \nUniunea Europeană a fost o opțiune fără echivoc a cetățenilor \nromâni, confirmată prin orientarea proeuropeană constantă a opiniei \npublice. Înainte de aderarea la UE, această opțiune europeană reflecta \ndorința românilor de a fi parte a spațiului de valori și prosperitate al \nUniunii. După aderare, europenismul României  a fost consolidat de \n                                                                                             23                                                                                          \n     \nexperimentarea  directă  de  către  cetățeni  a  beneficiilor  concrete  ale \napartenenței la Uniunea Europeană. \nExpertiza  și  finanțarea  europeană  și-au  pus  indisolubil \namprenta în aproape toate domeniile economice, fie că vorbim despre \nproiecte  de  reabilitare  și  infrastructură  la  nivel  local  sau  regional, \ndespre susținerea dezvoltării și modernizării agriculturii românești sau \ndespre  participarea  la  proiecte  de  cercetare.  Mai  mult  decât  atât, \nmilioane de români lucrează, învață ori își petrec vacanțele în alte țări \ndin  Uniunea  Europeană.  Majoritatea  exporturilor  românești  sunt \noperate  de  către  state  membre  ale  Uniunii  Europene.  Piața  Unică \nEuropeană  este  deschisă  antreprenorilor  români  care  beneficiază  de \nacces liber și sprijin acordat prin finanțările europene. Tinerii români \nparticipă intens în schimburile universitare finanțate prin programele \nErasmus. \nDupă aderarea la Uniunea Europeană, Produsul Intern Brut al \nRomâniei s-a triplat: 2006 - 342,7 miliarde lei; 2021 - 1.190 miliarde \nlei, iar PIB-ul pe cap de locuitor a devenit de aproape patru ori mai \nmare: 2006 - 16.170 lei; 2021 - 61.368 lei. \nÎn calitatea sa de membru al Uniunii Europene, România nu \neste  numai  beneficiar  al  prosperității  economice  generate  de  cadrul \neuropean,  ci  are  astăzi  șansa  de  a  contribui  direct  la  conturarea \npoliticilor europene și la construcția unui viitor al Uniunii.  \nDezbaterile  în  desfășurare  din  cadrul  Conferinței  privind \nviitorul Europei ne confirmă că cetățenii români, la fel ca majoritatea \n                                                                                             24                                                                                          \n     \ncetățenilor  europeni,  doresc  mai  multă  Europă  și  mai  multă \nconvergență în dezvoltarea sa. \nUnitatea  în  protejarea  valorilor  europene,  în  promovarea \nelementelor  fundamentale  ale  democrației  și  statului  de  drept  în \nUniune  și  în  vecinătatea  acesteia  este  esențială  pentru  a  răspunde \nașteptărilor cetățenilor. De asemenea, obiectivele vizând o Uniune mai \nputernică  pot  fi  atinse  doar  prin  manifestarea  unei  veritabile \nsolidarități și unități europene. \nDoamnelor și domnilor, \nLa 15 ani de la aderarea la Uniunea Europeană, avem o nouă \nperspectivă  determinantă  pentru  viitorul  României.  Avem \noportunitatea  de  a  recupera  în  dezvoltarea  de  infrastructură  care  să \nasigure conectarea fizică a României la rețelele de transport europene. \nAvem șansa unor progrese importante în sfera digitalizării, a educației \nși  pentru  oferirea  unor  servicii  de  sănătate  de  calitate.  Avem  și \nposibilitatea  de  a  avansa  către  decarbonizarea  economiei,  prin \ninvestiții  în  tehnologii  cu  emisii  reduse  de  CO .  Într-adevăr,  prin \n2\naceste reforme și investiții, România poate să garanteze o dezvoltare \nincluzivă, de care să beneficieze pe termen mediu și lung toți românii, \nindiferent dacă locuiesc în zonele urbane sau rurale, în oricare parte a \nRomâniei.  În  același  timp,  avem  datoria  să  ne  asigurăm  că  aceste \nschimbări  sunt  implementate  de  o  manieră  echilibrată  și  justă,  cu \nluarea în considerare a realităților și provocărilor cu care se confruntă \nastăzi cetățenii noștri. \n                                                                                             25                                                                                          \n     \nPentru  a  implementa  reforme  și  investiții,  România  va \nbeneficia, în perioada 2021-2027, de aproape 80 de miliarde de euro, \nprin  intermediul  celor  două  mari  instrumente  agreate  la  nivelul \nUniunii Europene: bugetul multianual pe 7 ani și Planul European de \nRedresare. \nTotodată, acțiunea României în plan european va continua să \nfie ghidată de respectul deplin pentru statul de drept, pentru principiile \nși valorile înscrise în Tratatele Uniunii Europene, ca piloni de bază ai \nUniunii, precum și pentru dreptul european, în general. \nParticiparea directă la Uniunea Europeană, în calitatea de stat \nmembru, ne-a reconfirmat și faptul că solidaritatea și unitatea sunt un \nparcurs  cu  dublu  sens.  Prin  exercitarea  Președinției  Consiliului \nUniunii Europene în 2019, România a confirmat că are  maturitatea \nnecesară  de  a  susține,  promova  și  ghida  Uniunea  în  atingerea \nobiectivelor  sale  strategice.  Declarația  de  la  Sibiu  a  reușit,  de \nasemenea,  să  contureze  liniile  strategice  pentru  evoluția  Uniunii, \nconfirmând  ambiția  pentru  a  avansa  proiectul  european.  În  egală \nmăsură,  pregătirea  pentru  aderarea  la  Spațiul  Schengen,  ca  și \nobiectivul  de  integrare  în  Zona  Euro,  sunt  contribuții  directe  la \naprofundarea integrării europene. \nRomânia continuă să rămână angajată în sprijinirea activă a \nobiectivului  de  consolidare  a  Uniunii  Europene.  Aceasta  este  și  o \nașteptare confirmată în cursul dezbaterilor recente la nivel național, în \ncontextul Conferinței privind viitorul Europei, care evidențiază nevoia \nde  unitate  și  convergență  în  Uniunea  Europeană.  Este  imperativ  să \n                                                                                             26                                                                                          \n     \nrăspundem așteptărilor cetățenilor prin inițiative și soluții concrete la \nnivel european. \nAcest lucru mă determină să reamintesc aprecierile europene \nale lui Robert Schuman, părintele fondator al Europei unite și ministru \nde  externe  al  Republicii  Franceze:  „Lecțiile  dure  de  istorie  m-au \nînvățat  să  mă  feresc  de  improvizațiile  pripite,  de  proiectele  prea \nambițioase, dar m-au învățat și că, atunci când o judecată obiectivă, \nmatură,  bazată  pe  realitatea  faptelor  și  a  interesului  superior  al \noamenilor  ne  conduce  la  inițiative  noi,  chiar  revoluționare,  este \nimportant  –  chiar  dacă  acestea  contravin  obiceiurilor  consacrate, \nantagonismelor seculare și vechilor rutine – să rămânem fermi și să \nperseverăm”. \nDoamnelor și domnilor, \nForța Uniunii Europene și a României, ca stat membru, este \ndeterminată  și  de  capacitatea  sa  de  a-și  proiecta  valorile  și  de  a \nconsolida  parteneriatele  în  vecinătatea  sa.  Ca  stat  care  valorifică \nexperiența propriei aderări la Uniune, suntem pregătiți să acționăm în \ncontinuare  pentru  a  transmite  mai  departe  valorile  și  principiile \neuropene în vecinătatea noastră, către partenerii noștri care au făcut o \nopțiune  strategică  solidă,  pe  calea  reformelor  și  a  proceselor  de \nmodernizare europeană. \nÎn  egală  măsură,  sunt  convins  că  Uniunea  Europeană  și \nstatele  sale  membre  trebuie  să  continue  să  lucreze  cu  partenerii \nstrategici – state și organizații cu care avem în comun valori și cu care \nîmpărtășim  obiectivul  unei  societăți  echitabile  și  durabile, \n                                                                                             27                                                                                          \n     \nfundamentată  pe  democrație,  drepturile  omului,  stat  de  drept  și \neconomie  de  piață.  Avem  nevoie  de  aceste  parteneriate,  inclusiv \npentru a capacita Uniunea să proiecteze mai departe modelul său de \ndezvoltare, care a generat prosperitate și stabilitate mai mult de 50 de \nani și care continuă să rămână valid. \nÎn concluzie, parcurgem momente istorice din toate punctele \nde  vedere:  tehnologic,  social,  securitar.  Traversăm  provocări  fără \nprecedent, fie că vorbim de pandemie sau de impactul transformărilor \ndigitale. Prezentul necesită o atenție particulară, pentru că ne definește \nviitorul.  În  același  timp,  trebuie  să  învățăm  din  erorile  trecutului \npentru a creiona un viitor mai bun, iar Uniunea Europeană are forța \nintrinsecă de a asigura o perspectivă de creștere și stabilitate pentru \ngenerațiile  viitoare.  Pentru  aceasta  avem  nevoie  de  aportul  tuturor \nstatelor membre ale Uniunii Europene, de unitate și de solidaritate. \nÎnsă, mai cu seamă, este nevoie de păstrarea valorilor democratice ale \nUniunii, care sunt fundamentul păcii, securității și prosperității noastre \ncomune.  Acest  lucru  nu  trebuie  uitat.  Valorile  Uniunii  trebuie  să \nreprezinte  punctul  de  gravitație  al  acțiunilor  noastre  prezente  și \nviitoare. \nAș dori să închei acest mesaj cu reflecția unui mare promotor \nromân al unității europene. Politicianul și diplomatul Grigore Gafencu \nscria în jurnalul său din 1941-1943, la un moment de mare răscruce \npentru continentul nostru: „Europa e trecutul nostru; ea trebuie să fie \nși viitorul. Ea cuprinde o idee de unitate, după cum cuprinde o idee de \ndiversitate și de echilibru”.  \n                                                                                             28                                                                                          \n     \nVă mulțumesc. (Aplauze.) \nDomnul Florin-Vasile Cîțu: \nMulțumesc, domnule prim-ministru. \nDoamnelor și domnilor senatori și deputați, \nOnorați invitați, \nPotrivit celor convenite, în această ședință solemnă vor avea \nintervenții reprezentanți ai grupurilor parlamentare reunite, în limita a \n10  minute  pentru  fiecare  grup  parlamentar,  iar  deputaților  și \nsenatorilor  neafiliați  li  se  alocă  3  minute,  cu  o  singură  intervenție \nprintr-un reprezentant comun. \nDau  cuvântul,  din  partea  Grupului  parlamentar  al  PSD, \ndomnului senator Angel Tîlvăr. \nDomnul Angel Tîlvăr: \nVă mulțumesc.  \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDoamnelor și domnilor senatori și deputați, \nDomnule ministru pentru Europa și afaceri externe,  \nDomnilor miniștri,  \nStimați reprezentanți ai cultelor religioase,  \nDoamnelor și domnilor europarlamentari, \nStimați reprezentanți ai Corpului diplomatic,  \nDistinși invitați, \n                                                                                             29                                                                                          \n     \nMarcăm astăzi unul dintre cele  mai importante evenimente \ndin  istoria  României,  eveniment  care  a  produs  schimbări  ample  la \nnivelul  societății  românești,  în  ansamblu,  dar  mai  ales  la  nivelul \nfiecăruia dintre noi, aderarea la Uniunea Europeană. \nOpțiunea  firească  de  a  se  îndrepta  spre  Occident,  afirmată \nîncă din 1989, se bazează pe dorința poporului român de a construi o \ndemocrație funcțională și de a-și asigura prosperitatea. \nProcesul de aderare nu a fost unul ușor. A început în 1993, \ncând a fost semnat acordul de asociere la Uniunea Europeană. \nÎn 1995, România a depus oficial cererea de aderare, iar în \n1999, Consiliul European, la Helsinki, a decis începerea negocierilor \npentru ca, după semnarea Tratatului de aderare, în 2005, România să \ndevină stat membru al Uniunii Europene, la 1 ianuarie 2007. \nAm menționat acest parcurs pentru că el a avut la bază un \nacord  larg  al  clasei  politice  românești,  o  situație  de  convergență, \nexprimând voința românilor. \nDoamnelor și domnilor, \nAderarea României la Uniunea Europeană a fost un obiectiv \nasumat de întreaga clasă politică, a fost o dovadă a responsabilității, a \ncapacității de a coopera și de a acționa unitar în vederea atingerii unui \nobiectiv de interes național. \nAderarea  a  fost  un  pas  important.  El  a  însemnat \nimplementarea  de  reforme  necesare  țării  noastre,  dar,  cred  eu, \nimportant  este  procesul  continuu  al  integrării,  al  recuperării \n                                                                                             30                                                                                          \n     \ndecalajului de dezvoltare, al racordării complete a României la spațiul \neuropean.  \nÎn  acești  15  ani,  România  a  făcut  pași  evidenți  în  această \ndirecție. Poate viteza nu a fost cea dorită, ne-am mai poticnit, am mai \ngreșit,  dar  pașii  înainte  sunt  evidenți.  România  se  află  astăzi  într-o \npoziție mai bună decât acum 15 ani. Sunt multe date care ne trimit la \naceastă afirmație. Dar ceea ce contează însă este ca românii să simtă și \nsă  conștientizeze  evoluția  și  beneficiile  care  vin  ca  urmare  a \napartenenței la Uniunea Europeană. \nAvem de lucru în continuare pentru a reduce decalajele de \ndezvoltare dintre regiuni, atât în interiorul țării, cât și dintre România \nși  alte  țări  membre,  așa  cum  sunt  multe  de  îmbunătățit  în  ceea  ce \nprivește utilizarea instrumentelor financiare europene. \nImpactul  pozitiv  al  aderării  la  Uniune  rămâne  unul \nperceptibil, fie prin proiectele pe care România le implementează, cu \nfinanțare europeană, fie prin beneficiile pe care sistemul de valori și \nlibertăți europene le aduc.  \nTotuși, toți acești ani au dus la modernizarea României, la \nîmbunătățirea capacității instituționale și administrative, la dezvoltarea \neconomică și, nu în ultimul rând, la consolidarea democrației. \nDoamnelor și domnilor, \nProcesul de integrare a însemnat și o participare consistentă \nla  mecanismele  decizionale  europene  și  vreau  să  reamintesc \nexercitarea  de  către  țara  noastră,  pentru  prima  dată,  a  președinției \nrotative  a  Consiliului  Uniunii  Europene,  din  ianuarie  până  în  iunie \n                                                                                             31                                                                                          \n     \n2019. Spun asta pentru că România trebuie să rămână proactivă în \nconturarea agendei europene. \nPentru  că,  după  15  ani,  țara  noastră  are,  cred  eu, \ninstrumentele necesare pentru a deveni inițiator de măsuri și politici de \ndezvoltare economică. \nRomânia are nevoie de Uniunea Europeană, așa cum Uniunea \nEuropeană  are nevoie de România, iar provocările ultimei perioade \ndovedesc  că  viitorul  României  este  strâns  legat  de  viitorul  Uniunii \nEuropene.  \nSper  ca  reflecția  asupra  proiectului  european,  generată  de \nconferința privind viitorul Europei, să ne permită să ne exprimăm în \ndomenii  care  merită  toată  atenția:  schimbări  climatice,  sănătate, \nsecuritate  comună,  transformare  digitală,  democrație,  migrație, \neducație, cultură, tineret, sport și rolul parlamentelor naționale. \nDoamnelor și domnilor,  \nRomânia  este  un  stat  european  responsabil  și  implicat  în \ncontextul în care avem nevoie de o Uniune întărită în interior, dar și în \nplan global, pentru că o Uniune Europeană  puternică este  esențială \npentru  prosperitatea  și  stabilitatea  regională.  Criza  actuală  de \nsecuritate din vecinătate confirmă acest lucru. \nConsider că Uniunea Europeană poate fi  mai puternică, de \naceea  ușa  Uniunii  Europene  trebuie  să  rămână  deschisă  pentru \npartenerii care împărtășesc valorile noastre comune. \nTotodată,  Uniunea  Europeană  are  vocația  de  a  proiecta  în \njurul său stabilitate, democrație, dezvoltare economică și prosperitate. \n                                                                                             32                                                                                          \n     \nLucrurile pe care le-am adus în atenția dumneavoastră cred că \nvorbesc  despre  o  realitate  care  încurajează  susținerea  proiectului \neuropean.  Această  realitate  trebuie  întărită  și  dezvoltată  în \npermanență,  zi  de  zi,  mai  ales  în  contextul  presiunilor  la  care  este \nsupusă în prezent Uniunea Europeană, a tendințelor distructive care-i \namenință unitatea și a încercărilor permanente de destabilizare. \nAlături de NATO sau Parteneriatul Strategic cu Statele Unite \nale Americii, apartenența României la Uniunea Europeană este o șansă \nde dezvoltare, și acest lucru trebuie afirmat și transpus în beneficii \npentru români. \nÎnchei  în  spiritul  dezideratului  exprimat  de  Jean  Monnet: \n„Continuați, continuați! Nu există alt viitor pentru popoarele Europei \ndecât în Uniune”. \nVă mulțumesc foarte mult. (Aplauze.) \nDomnul Florin-Vasile Cîțu: \nMulțumim, domnule senator. \nDin partea Grupurilor parlamentare ale PNL, domnul deputat \nIonuț-Marian Stroe. \nDomnul Ionuț-Marian Stroe: \nDomnule președinte al Senatului, \nDomnule președinte al Camerei Deputaților, \nDomnule prim-ministru Nicolae Ciucă, \nDomnule ministru Jean-Yves Le Drian, \nStimați invitați, \n                                                                                             33                                                                                          \n     \nExcelențele  Dumneavoastră,  doamnelor  și  domnilor \nambasadori, \nDragi colegi din Executiv și din Parlament, \nRomânia este Uniunea Europeană. \n Este o afirmație atât de simplă, dar care, după 15 ani, vedem \nși simțim, în viața de zi cu zi, înseamnă mult mai mult decât ne-am fi \nputut imagina atunci. \nEuropa a fost „acasă” pentru noi, românii, întotdeauna, chiar \ndacă aspirațiile noastre europene s-au împlinit abia în anul 2007. \nTocmai  de  aceea,  în  astfel  de  momente  precum  cel  al \nintegrării, deciziile au venit normal, natural pentru că sunt lucruri care \nne definesc ca nație, pentru că sunt lucruri care ne aparțin, pentru că \nsunt lucruri pe care cu toții ni le-am dorit. \nEuropa este aici, iar progresul României este în acești 15 ani \nevident, chiar dacă sunt - și trebuie să o spunem și să o recunoaștem - \nîncă foarte multe lucruri de făcut. \nFie  că  trăiești  într-un  oraș  modernizat  grație  fondurilor \neuropene, fie că tinerii studiază într-o universitate modernă sau mergi \nla o competiție sportivă, pe unul dintre stadioanele modernizate, fie că \nmergi  pe  o  autostradă,  pe  un  drum  reabilitat,  într-o  stațiune  cu \nobiective turistice realizate din bani europeni, ori într-o comună cu \nșcoli modernizate, în localități unde au fost introduse rețele de apă și \ncanalizare  sau  fie  că  întâlnești  antreprenori  care  au  putut  să  își \ndezvolte afaceri sau să-și instruiască angajații, vei afla atunci că foarte \n                                                                                             34                                                                                          \n     \nmulte  dintre  ele  au  fost  posibile  pentru  că  banii,  proiectele  și \nprogramele europene au funcționat în România. \nChiar și așa, bineînțeles, am fi putut avea o absorbție mult \nmai  mare  și,  cu  siguranță,  rezultatele  ar  fi  putut  fi  sau  ar  fi  putut \ndeveni spectaculoase. \nDin  fericire  pentru  noi,  dragi  colegi,  timpul  nu  este  încă \npierdut. \nLa fel cum vei afla, vorbind cu orice român, că libertatea de a \ncircula, de a călători și - un lucru foarte important - libertatea de a \nmunci în spațiul european, acest drept, au devenit pentru noi, românii, \nnormalități. Ne-am bucurat de ele, beneficiem de ele. \nÎn cei 15 ani de apartenență la Uniunea Europeană, România \ns-a bucurat de cea mai mare ascensiune economică din istoria ei. În \n2006, PIB-ul abia se apropia de 100 de miliarde de euro, iar în 2021 \nam făcut deja un salt de două ori și jumătate, ajungând la un PIB de \n240 de miliarde de euro. \nÎn  veniturile  românilor  vedem  aceeași  creștere.  În  2007, \nsalariul mediu abia atingea 300 de euro. Astăzi, în schimb, am ajuns la \nborna de 600 de euro. \nUniunea Europeană a fost în acești 15 ani un partener generos \nși  corect  cu  țara  noastră.  Am  primit  finanțări  din  partea  Uniunii \nEuropene de aproape 3 ori mai mult decât am contribuit - un plus de \n40 de miliarde de euro. \nPutem să ne uităm, de exemplu, la agricultură, unul dintre \ndomeniile care a avut cel mai mult de câștigat – pe lângă banii din \n                                                                                             35                                                                                          \n     \nproiecte, aproape 11 miliarde de euro au intrat direct în buzunarele \nfermierilor printr-un mecanism simplu și ușor de accesat, subvenția. \nPrin programele adresate tinerilor - Erasmus - zeci de mii de \ntineri din România au reușit să se formeze ca specialiști în universități \nde top din Europa. \nLa început, una dintre cele  mai importante priorități a fost \nreforma  justiției  și  lupta  anti-corupție.  Am  ajuns  astăzi  la  rezultate \npalpabile, chiar dacă sunt încă necesare anumite corecturi și reforme. \nPandemia, dragi colegi, ne-a arătat  și ea cât de importantă \neste solidaritatea europeană în momente de criză. Solidaritate care s-a \ntradus  în  acces  rapid  la  medicamente,  la  echipamente  medicale  și, \nbineînțeles, la vaccin. \nȘi poate cel mai important, privind acum spre viitor, avem \nacces pentru următorii ani la cel mai mare program de finanțare pentru \ndezvoltare - PNRR. \nTrebuie  să  facem  tot  ceea  ce  este  în  puterea  și  pasiunea \nnoastră, bineînțeles, pentru a împlini și a ne împlini noi, românii, în \nEuropa și pentru a deveni o forță, de ce nu? (Aplauze.) \nHai  să  lămurim  puțin  lucrurile...  (Aplauze.  Vociferări.)    - \nnimeni nu ne dă teme pentru a ne... (Aplauze. Vociferări.) \nHai să ne lămurim - nimeni nu ne dă teme în Europa și noi \nsuntem singurii responsabili de reușita noastră. \nRomânia  trebuie  să  aibă  curajul  de  a  deveni  influentă  în \ndeciziile europene, de a-și asuma proiecte ambițioase care să aducă un \nviitor mai sigur, mai bun și mai curat generațiilor viitoare. \n                                                                                             36                                                                                          \n     \nPe  lângă  prioritățile  clare  -  modernizarea  localităților,  a \neconomiei românești - țara trebuie să privească înainte, să investească \nîntr-un viitor sustenabil. \nTranziția  verde,  digitalizarea,  securitatea  energetică  sunt \nsubiecte  care  nu  trebuie  pierdute  din  vedere  și  care  fac  parte, \nbineînțeles, din proiectul nostru de viitor. \nAceastă nouă generație, sută la sută europeană, și cea care a \nreușit acum 15 ani integrarea în Uniune nu pot intra în conflict sau \nîntr-o  competiție,  este  absolut  necesar  să  colaboreze  pentru  că \nRomânia trebuie să fie parte a viitorului secol european. Depinde doar \nde noi. \nLa mulți ani României europene! (Aplauze.) \nDomnul Florin-Vasile Cîțu: \nMulțumesc, domnule deputat. \nDin partea Grupurilor parlamentare ale USR, domnul deputat  \nIlie Dan Barna. \nDomnul Ilie Dan Barna: \nExcelența Voastră, domnule ministru pentru Europa și afaceri \nexterne al Republicii Franceze, \nDomnilor prea excelenți președinți ai Camerei Deputaților și \nSenatului, \n(Râsete. Aplauze.) \nDomnule premier, \nDomnilor miniștri și doamnelor miniștri, \n                                                                                             37                                                                                          \n     \nStimați colegi, \nDragi invitați, \nVă  provoc  astăzi  la  un  exercițiu  de  imaginație  –  să  ne \nînchipuim  cum  ar  fi  fost  România  fără  structurile  europene  și \neuroatlantice. \nVă  invit  să  vă  uitați  la  ce  se  întâmplă  cu  statele  din  jurul \nnostru care au ratat acest tren. \nNiciuna  dintre  țările  din  regiune  care  au  ratat  aderarea  nu \npoate să spună astăzi că a avut o strategie înțeleaptă. Toate aceste țări \nse zbat astăzi în incertitudine și nesiguranță. \nRomânia, din fericire, la momentul acela, nu a ezitat. \nMai corect spus, de fapt, românii nu au ezitat. Pentru că statul \nnostru a tratat adesea integrarea neconvins și neentuziast, mai mult ca \nslogan decât ca angajament ferm. \nȘi, chiar dacă această ședință solemnă e cumva, ca o lecție la \nclasă, în care, având inspecție, fiecare vorbește frumos și politicos, ca \nsă  arătăm  ce  clasă  bună  suntem,  cred  că  o  imagine  realistă  despre \nacești  15  ani  ar  fi,  de  asemenea,  utilă  pentru  România  și  pentru \nEuropa. \nȘi o să punctez câteva lucruri. \nSpun  asta  pentru  că  politicienii  de  rit  vechi,  în  momentul \nintegrării, au înțeles că o lupă uriașă va veni asupra României, care va \nface foarte vizibile și nepotismul și corupția și incompetența. Și, din \nacest moment, în loc să aderăm cu premianții din centrul Europei, în \n                                                                                             38                                                                                          \n     \n2004, am reușit acest lucru alături de Bulgaria, doar în 2007. Dar a \nfost un lucru excelent. \nÎnsă  am  aderat  cu  tinicheaua  MCV  de  coadă.  Pentru  că \nreprezentanții  noștri,  ai  statului  român,  nu  au  fost  în  stare  să  dea \ngaranții că România va avea cu adevărat un stat de drept funcțional. \nAstăzi, astăzi, 15 ani mai târziu, încă suportăm această rușine. \nȘi, mai grav, dacă ne uităm la acțiunile Guvernului nostru, \nvedem că nu sunt semne că vom scăpa prea curând de această tinichea \nși nici de perspectiva de a intra în Schengen nu... ne îngrijorăm. \nInclusiv în această onorată adunare încă mai sunt oameni care \ncred și încearcă să ne convingă că „Secția Specială” de investigare și \nșantajare  a  magistraților  este  ceva  ce  poate  fi  păstrat,  în  ciuda \navertismentelor Comisiei Europene și a Comisiei de la Veneția. \nNu!  Nu,  dragi  colegi  și  invitați!  „Secția  Specială”  nu  face \ndecât  să  prelungească  MCV  și,  odată  cu  el,  imaginea  aceasta \npăcătoasă, dar reală, că în sânul clasei politice românești, inclusiv la \nvârful  ei,  nu  există  nici  voința  și  nici  putința  de  a  consolida  cu \nadevărat statul de drept în România, așa, european, cum îl pretindem. \nDoamnelor și domnilor, \nLa 15 ani de la aderarea la Uniunea Europeană, scopul nostru \nastăzi  ar  fi  trebuit  să  fie  o  integrare  mai  profundă  într-un  bloc \ncomunitar care, ne place sau nu, a început de ani de zile să vorbească \ndespre o Europă cu mai multe viteze. Și, în loc să mărim viteza, părem \ncă dorim cu tot dinadinsul să intrăm în marșarier. Nu e o metaforă, e \npurul adevăr pe care îl trăiesc cetățenii noștri. \n                                                                                             39                                                                                          \n     \nUitați-vă la exemplul cu eforturile de aderare la moneda euro! \nÎn  2016,  îndeplineam  4  din  cele  5  criterii  de  convergență. \nAstăzi, abia mai îndeplinim unul din ele. Iar șansa ca termenul anunțat \nde actualul ministru de finanțe - 2029 - să fie unul real este ridicol de \nmică. \nAproape  toate  Guvernele  care  s-au  succedat  de  la  aderare \nîncoace au preferat să pice în capcana ieftină a scandalurilor ieftine și \nzilnice, a scandalurilor populiste și au abandonat viziunea pe termen \nlung. \nO responsabilitate colectivă - să nu uităm din când în când să \nmai privim și dincolo de ziua de azi - lipsește cu desăvârșire. \nDacă nu ne înțelegem între noi pe aceste obiective importante \nnu rămâne prea multă speranță pentru România. \nV-o  spun  cu  toată  responsabilitatea  că  e  timpul  să  ne \nîntoarcem la obiective majore, să ne definim clar ce proiect de țară are \naceastă  generație.  Pentru  că  dacă  nu  o  facem,  o  să  ne  pierdem  în \ncontinuare inginerii și muncitorii și medicii, care aleg să meargă acolo \nunde Uniunea Europeană chiar funcționează. \nPentru mulți dintre compatrioții noștri - și o știți fiecare foarte \nbine  -  România  e  locul  în  care  se  mimează  reguli.  E  locul  acelui \npârdalnic „Merge și așa!”, țara în care dezastrul  este așteptat să se \nîntâmple. Oamenii, pe bună dreptate, s-au săturat și nu mai îndrăznesc \nsă mai spere. \nPlecarea fiecăruia dintre românii care aleg să trăiască în altă \nparte, indiferent de pregătirea sau aspirațiile lor, este un vot de blam la \n                                                                                             40                                                                                          \n     \nadresa administrațiilor publice - și centrale și locale - și avem astăzi \nmilioane de voturi de blam. \nAminteam  de  proiectul  de  țară.  Da,  aderarea  la  Uniunea \nEuropeană a fost un astfel de proiect reușit. Din păcate, ultimul mare \nproiect reușit. \nApoi,  ni  s-au  prezentat  diverse  propuneri,  pe  care  ne  tot \nchinuim  să  le  transformăm  în  reușite.  „România  Educată”  e  unul \ndintre ele. \nCât de ridicoli putem fi să vorbim de o Românie educată într-\no țară în care plagiatul a devenit aproape un standard! O țară în care \npână și femeia de serviciu trebuie să fie membră de partid ca să-și \npăstreze jobul! Sau la managementul Deltei numim persoane care nu \nau nicio legătură cu domeniul! \nTrebuie să înțelegem că din nou, din nou ni se oferă o mare \nșansă.  Mă  refer  la  PNRR,  la  acest  Plan  Național  de  Redresare  și \nReziliență. La cele 30 de miliarde pentru a avea autostrăzi, spitale, \nșcoli și o modernizare a administrației, care a intrat în secolul XXI cu \ndosar cu șină. \nSunt  deja  destule  semnale  de  alarmă  însă  cu  privire  la \njaloanele pe care ne-am angajat să le atingem. Și folosesc acest prilej \npentru  a  atrage  atenția  că  orice  ratare  se  calculează  în  bani  pentru \ndezvoltarea României. Și nu în puțini bani! \nDoamnelor și domnilor, \nEuropa  a  avut  și  încă  are  încredere  în  noi.  Prezența \nministrului  de  externe  al  Republicii  Franceze  este  un  foarte  bun \n                                                                                             41                                                                                          \n     \nargument. Încă ne mai acordă încredere. Una dintre dovezi este exact \nacest PNRR despre care am vorbit. \nRomânii însă nu mai au răbdare. Și vedem asta din sondaje în \ncare  încrederea  în  Uniunea  Europeană  crește,  iar  încrederea  în \ninstituțiile naționale stagnează sau scade. \nRomânii sunt sceptici când se uită spre această clădire de care \nsuntem atât de mândri și, dacă nu  schimbăm ceva repede, în curând și \nalții își vor pierde răbdarea și încrederea. \nCum să pretindem că avem un sistem educațional, de sănătate \nfuncțional când avem elevi de clasa a opta care nu înțeleg ce citesc? \nCum să pretindem că avem un climat economic cinstit când \nîn Parlament se pregătește să se pună ștampila pe un tun imobiliar așa \ncum este Romexpo? \nCum să pretindem că e stat de drept când judecătorii cinstiți \nsunt dați afară din Magistratură, sub pretexte ridicole? \nCum  să  pretindem  că  practicăm  democrația  când  sunt  unii \noameni din partide care amenință femei politicieni în cel mai josnic \nmod posibil? (Vociferări.) \nSă mai spun că avem aici colegi, în sală, care cred că e o idee \nbună să se asocieze cu indivizi care ne țin predici despre înțelepciunea \ndictaturii rusești? (Vociferări.) \nSe  întreabă  unii  cât  am  câștigat  de  pe  urma  aderării  la \nUniunea Europeană. \nPremierul a prezentat câteva cifre. \n                                                                                             42                                                                                          \n     \nÎn 2007, PIB-ul României era 120 de miliarde. Astăzi, la 15 \nani  după,  e  240.  Practic,  o  dublare  a  ceea  ce  înseamnă  beneficiul \nnostru, ca stat. \nDoamnelor și domnilor, \nAderarea la Uniunea Europeană a fost cel mai bun lucru care \ni s-a întâmplat României în ultimii 30 de ani. \nÎnsă,  doamnelor  și  domnilor,  dacă  ținem  seama  doar  de \ndrepturi, nu și de obligații, nu ar trebui să ne mirăm că vocea noastră \nlipsește din conversațiile mari. Nu ar trebui să ne mirăm că discuțiile \ndespre război și pace se poartă mai mult pe lângă noi, fără noi. \nNu e vina niciunei conspirații, ci doar a noastră. Când te ții de \ncuvânt doar pe jumătate, nu poți avea pretenția să fii luat în serios \nfoarte mult. \nȘi  s-a  promis  românilor  și  lumii  că  România  va  fi  o  țară \nprosperă și democratică. Am reușit doar parțial și foarte puțin. \nUniunea Salvați România este de la înființare un partid ferm, \npro-occidental,  pro-european  și  pro-democratic,  și  atunci  când  ne \nauziți  criticându-vă,  vă  asigur  că  asta  se  întâmplă  pentru  că  ne-am \nsăturat, alături de miile de români, ca dezvoltarea să se facă în ritm de \nmelc. Vrem ca România să se dezvolte rapid și în folosul cetățenilor. \nO  Românie  înscrisă  cu  încăpățânare  pe  drumul  acesta \neuropean folosește și cetățenilor ei și Europei. \nDragi colegi, \nTrăim de prea multă vreme întrebându-ne ca Ilie Moromete - \n„Niculae, unde mergem noi, domnule?”. \n                                                                                             43                                                                                          \n     \nHaideți  să  nu  ne  mai  întrebăm  și  să  trecem  la  acele  fapte \ndespre care doar vorbim! La faptele pentru care ne-am angajat atunci \ncând am aderat la Uniunea Europeană. \nPeste alți 15 ani, sper să nu mai căutăm România la coada \nclasamentelor țărilor dezvoltate din Europa! Le suntem datori cu acest \nlucru generațiilor actuale și generațiilor viitoare! \nVă mulțumesc. (Aplauze.) \nDomnul Florin-Vasile Cîțu: \nDin partea Grupurilor parlamentare AUR, timpul alocat - 10 \nminute, domnul senator Sorin Lavric. \nDomnul Sorin Lavric: \nVă mulțumesc, domnule președinte. \nDragi colegi, \nDomnule prim-ministru, \nDomnilor miniștri, \nÎntr-adevăr, suntem la o ședință solemnă, însă vă mărturisesc \ncă  e  o  mică  tortură  ca  să  vedem  atâția  politicieni  cum  vin  și \nrostogolesc aici, citind de pe hârtii, niște texte atât de convenționale, \nde protocolare și, firesc, plicticoase. \nDacă  v-aș  întreba  pe  fiecare  dintre  dumneavoastră  ce  ați \nreținut din ce s-a vorbit până acum, când tot timpul ați stat cu ochii în \ntelefon, mă îndoiesc că puteți să-mi spuneți. \nEu  sper  să  nu  vă  spun  niște  clișee,  așa  cum  au  făcut \nantevorbitorii mei. \n                                                                                             44                                                                                          \n     \nSingurul care a dat impresia că nu este un robot, rostogolind \ndiscursuri terne, a fost domnul Barna. \nȘi  sper  ca  dânsului  și  dumneavoastră  să  vă  răspund  la \nîntrebarea - unde mergem, încotro ne îndreptăm? \nȘi am să încerc să vă descriu lapidar viziunea Partidului AUR \nîn privința Uniunii Europene și a locului României în această Uniune. \nCu atât mai mult cu cât știți foarte bine că a devenit un laitmotiv ca \ndespre  cei  de  la  AUR  să  se  spună  că  sunt  eurosceptici,  că  sunt \nantioccidentali, că ni s-a cuibărit în cap ideea ROExit-ului, că trebuie \nmusai ca România să iasă din Uniunea Europeană. \nȘi,  firește,  ca  tacâmul  să  fie  complet,  domnul  Barna,  cu \n„înțelepciunea rusească” - noi, ce la AUR, suntem rusofili și, firește, \nputiniști. \nȚin să vă spulber toate aceste temeri și să vă spun din capul \nlocului - AUR este un partid pro-european, în mod răspicat... (Râsete. \nAplauze.) \nPăi, lăsați-mă să vă argumentez! (Vociferări.) \nEste un partid devotat valorilor... (Vociferări.) ...europene... \n(Râsete.) ...nici nu ne trece prin cap... (Vociferări.) ...să fim adepții \nROExit-ului pe care ni-l imputați atâta și cu atât mai putin... (Râsete.) \n...puțin... (Râsete.) ...nu putem să fim... (Râsete.) ...putiniști... (Râsete.)  \n...de vreme ce suntem în NATO. Știm prea bine că de fiecare dată \ncând am avut de-a face cu rușii lucrurile s-au sfârșit prost pentru noi. \nSuntem  în  tabăra  NATO  și  suntem  loiali  partenerilor  noștri.  Nici \nvorbă de a privi cu simpatie către Rusia. (Aplauze.) \n                                                                                             45                                                                                          \n     \nDa, locul României este în Uniunea Europeană, nu există altă \ndirecție,  este  singura  opțiune.  Dar  noi  când  spunem  „Uniunea \nEuropeană” ne gândim la acel proiect inițial pe care părinții fondatori \nai Uniunii Europene l-au avut în minte - este vorba de o coaliție, de un \nclub select de națiuni creștine și de state suverane. \nNiciun  antevorbitor...  (Aplauze.)  ...vorbind  despre  unitatea \nEuropei  și  despre  solidaritatea  Europei,  n-a  vorbit  despre  națiuni \ncreștine și despre state suverane. Nu s-a vorbit decât despre unitatea \nEuropei și atât. \nNu! AUR împărtășește proiectul inițial al părinților fondatori \n- al lui Adenauer, al lui Schuman, al lui Monnet - și anume o uniune \neuropeană  alcătuită  din  națiuni  creștine  și  state  suverane.  Este \nesențial... (Aplauze.) ... acest lucru. (Aplauze.) \nTocmai de aceea  suntem pro-europeni, domnule Barna sau \ndomnule Bulai,  chiar dacă vă stârnesc râsul!  Suntem pro-europeani \nîntr-o asemenea Uniune Europeană. \nFără suveranitatea statelor și fără religia creștină, Europa se \nduce de-a berbeleacul. \nVă  amintesc  simbolul  Uniunii  Europene.  Simbolul  Uniunii \nEuropene este cununa, diadema de 12 stele. Acele 12 stele nu se referă \nla  numărul  statelor,  că  suntem  27  de  state  în  Uniunea  Europeană. \nAcele stele se referă la cei 12 Apostoli și, în același timp, la Cununa \nMaicii Domnului. (Aplauze.) \n                                                                                             46                                                                                          \n     \nPărinții  fondatori  ai  Uniunii  Europene  erau  catolici \npracticanți. Ei credeau în Uniunea Europeană și erau încredințați că \nreligia creștină va fi un liant al Uniunii Europene. \nAcest  simbol  a  fost  votat,  a  fost  adoptat  de  către  părinții \nfondatori pe care i-am pomenit, pe 8 decembrie 1955. Pe 8 decembrie \n1955, când au votat, ei s-au gândit la această zi - de ce? - pentru că în \ncalendarul catolic, 8 Decembrie este Ziua Zămislirii Maicii Domnului. \nNu  ștergeți  din  memoria  românilor  acest  act  fondator  cu \nrezonanță creștină pentru că este esențial! \nVă spuneam că vă argumentez de ce nu suntem eurosceptici, \nba dimpotrivă, suntem pro-europeni și de ce suntem devotați valorilor \neuropene. \nCând  spunem  valori  europene  ne  referim  la  acel  canon \nvaloric  care  este  axat  pe  adevăr,  frumos  și  bine,  care  sunt  valori \ngrecești, iar acest canon valoric care a fost consacrat și verificat de-a \nlungul mileniilor stă pe 3 temelii, pe 3 piloni - filosofia greacă, dreptul \nroman și religia creștină. (Aplauze.) \nO Europă din care scoateți... (Aplauze.) ...aceste 3 temelii... \n(Aplauze.) ...nu va mai fi Europa pe care o gândim noi, cei de la AUR. \nPentru noi, progresul în Uniunea Europeană înseamnă să dăm \nviață  proiectului  și  valorilor  pe  care  le-au  avut  în  minte  părinții \nfondatori. Este esențial acest lucru. Asta înseamnă progres pentru noi. \nÎn  schimb,  dacă  progres  înseamnă  atingerea  unei  uniuni \neuropene înțelese ca un stat suprafederal, cu o singură capitală, cu un \n                                                                                             47                                                                                          \n     \nsingur  Parlament  și  cu  un  singur  președinte,  noi  nu  împărtășim  o \nasemenea idee. \nAmintiți-vă, vă rog, de precursorul doamnei Ursula von der \nLeyen!  Vă  mai  amintiți  de  el?  Jean-Claude  Juncker,  acel  grotesc \ndrăgălaș  președinte  al  Comisiei  Europene.  Vă  amintiți  când  se \nîmpleticea,  mort  de  beat,  și  era  ținut  de  colegi,  pentru  că,  nu,  se \nclătina? \nDacă Uniunea Europeană va fi privită ca un stat suprafederal, \ndestinul ei va fi destinul împleticirii lui Jean-Claude Juncker. (Râsete. \nAplauze.) \nPentru  noi,  singurul  viitor  este  cel  al  Uniunii  Europene \nînțelese  ca  un  club  select  de  națiuni  creștine  și  de  state  suverane. \nAltfel nu se poate, vom avea destinul acestui sinistru și foarte prost \npolitician care a condus, din păcate, Uniunea Europeană, mai mulți \nani. \nCred că am fost destul de limpede. \nÎn privința putinismului pe care ni-l tot imputați, v-am spus, \nde  vreme  ce  suntem  în  NATO  și  în  tabăra  aceasta,  suntem  loiali \npartenerilor noștri, nu se pune problema de a privi cu simpatie tendința \nimperialistă rusească. \nȘi nu ne  mai bănuiți că avem în spate cine știe ce agenții \nvenite de la Moscova! \nÎnchei  spunându-vă:  trăiască  România  într-o  Uniune  a \nnațiunilor creștine și a statelor suverane! \nVă mulțumesc. (Aplauze.) \n                                                                                             48                                                                                          \n     \nVoci din sală: \nBravo! Bravo! (Aplauze.) \nDomnul Florin-Vasile Cîțu: \nMulțumim pentru scuze și explicații. \nUrmează domnul deputat Daniel-Gheorghe Rusu. \nDomnul Daniel-Gheorghe Rusu: \nDomnule ministru francez pentru Europa și afaceri externe, \nDomnule prim-ministru al României, \nDomnilor miniștri, \nDomnilor președinți, \nStimați reprezentanți ai cultelor religioase, \nStimați invitați, \nStimați colegi senatori și deputați care ați mai rămas în sală, \nDrag popor român din Europa și de pretutindeni, \nVreau să vă transmit un salut sincer din partea Grupului pe \ncare îl reprezint și mai ales din partea unuia dintre președinți, care, cu \nregret, nu a putut să fie astăzi aici, domnul George Simion, dar a ținut \nsă vă salute, prin intermediul meu, și să vă roage să transmiteți, la \nrândul  dumneavoastră,  domnule  ministru,  un  salut  sincer  către \nDomnia Sa, Éric Zemmour, cel mai bun președinte pe care Franța îl va \navea din luna iunie încolo! (Râsete. Vociferări. Aplauze.) \nRespect  pentru  demnitatea  umană,  toleranță,  solidaritate, \nnediscriminare, libertate, democrație, egalitate, stat de drept, drepturile \nomului - sunt valori care au stat la baza constituirii Uniunii Europene \n                                                                                             49                                                                                          \n     \nși care sunt împărtășite de toate statele Uniunii Europene și așa ne \ndorim să și rămână. \nPoate unii cred că aderarea la Uniunea Europeană a venit așa, \nde la sine, pur și simplu. \nGreșit,  domnilor!  De  fapt,  a  fost  voința  poporului  român, \nsătul de comunismul umilitor și josnic al ultimelor zeci de ani și a \nunor lideri ai României, de a duce și de a îndrepta țara noastră către \nVest. \nA  fost  Cererea  oficială  de  aderare  la  Uniunea  Europeană, \nsemnată în iunie 1995, a fost Planul de la Snagov, lansat în anul 2000, \na fost Summitul din 1999 de la Helsinki și altele. Dar înainte de asta a \nfost  gândirea  strategică  a  unor  lideri  europeni  și  români,  în  orice \nlumină s-ar afla ei astăzi. \nUnde este România după 15 ani de la aderarea la Uniunea \nEuropeană?  Ce  am  câștigat?  Ce  am  pierdut?  Sau  încotro  mergem? \nSunt întrebări legitime pe care orice cetățean al Uniunii Europene de \nbună-credință și le poate pune. \nPIB-ul și bugetul țării, este adevărat, sunt duble, dacă nu mai \nmari, față de 2007, anul aderării. \nBanii  pentru  agricultură,  pentru  proiecte  de  infrastructură, \nsănătate, educație s-au dublat, la rândul lor. \nÎnsă  foarte  mulți  oameni  -  i-am  văzut  chiar  și  săptămâna \ntrecută, în Europa -, sunt nemulțumiți, deși țările în care locuiesc le \nconferă și le oferă o protecție socială deosebită, ei se simt părăsiți de \n                                                                                             50                                                                                          \n     \nGuvernul nostru și de oamenii noștri de stat. Ei trimit acasă către 3-4 \nmiliarde de euro, mai mult decât investițiile străine în România. \nSalariul mediu s-a dublat, puterea de cumpărare a românilor a \ncrescut până la un moment dat. \nDar noi toți ar trebui să fim mândri că facem parte dintr-o \nEuropă unită, în care drepturile să ne fie respectate. La fel, și valorile \ncreștine și morale. Să ne mândrim că facem parte dintr-o Europă a \npopoarelor  care  să  se  respecte  reciproc,  în  care  libera  exprimare  a \nopiniilor fiecăruia dintre noi să fie luată în considerare ca un lucru bun \nși constructiv, și nu ca un afront menit să dezbine  ceea ce  alții au \nreușit să clădească. \nRenunțând la metafore, trebuie să vă spun răspicat că cei 15 \nani  de  apartenență  la  Uniunea  Europeană  ne-au  adus  foarte  multe \navantaje, atât României, cât și poporului român, dar totuși, din varii \nmotive,  nu  am  reușit  să  facem  saltul  preconizat  pentru  a  avea  o \nadministrație  reală  și  prosperă,  o  dezvoltare  durabilă,  fără  decalaje \nîntre nivelul nostru de trai și nivelul de trai al concetățenilor noștri \neuropeni. \nNe dorim să stăm drept, să fim respectați și consultați în mod \negal, ca membrii celorlalte țări, la masa tratativelor și a negocierilor și \nnu  am  vrea  să  credem  vreodată  că  suntem  considerați  o  țară  și  un \npopor de o categorie inferioară. \nNu în ultimul rând, aș dori să reiterez faptul că Alianța pentru \nUnirea Românilor este o construcție politică pro-europeană și așa va \nrămâne atâta timp cât această relație a Uniunii Europene și a României \n                                                                                             51                                                                                          \n     \nse  bazează  pe  respect  reciproc  între  membrii  ei  și  atâta  timp  cât \nvalorile creștine și morale, precum și pilonii pe care a fost construită \naceastă fortăreață a națiunilor rămân ca temelie în gândirea și acțiunea \nliderilor ei. \nNe iubim poporul, iubim România și ne mândrim că facem \nparte din Europa. \nLa  mulți  ani...,  (Aplauze.)  ...România...,  (Aplauze.)  ...într-o \nEuropă... (Aplauze.) ...a tuturor... (Aplauze.) ...românilor... (Aplauze.)  \n...și a tuturor europenilor! (Aplauze.) \nMulțumesc. (Aplauze.) \nDomnul Florin-Vasile Cîțu: \nDin  partea  Grupurilor  parlamentare  ale  UDMR,  domnul \ndeputat Csoma Botond. \nDomnul Csoma Botond: \nDoamnelor și domnilor, \nStimați colegi,  \nStimate colege, \nStimați invitați, \nS-au  împlinit  15  ani  de  la  aderarea  României  la  Uniunea \nEuropeană. După 1990, intrarea în Alianța Nord-Atlantică și aderarea \nla Uniunea Europeană au fost obiectivele esențiale ale țării noastre. \nAderarea la Uniunea Europeană a însemnat pentru România o \nrecunoaștere, dincolo de granițele estului, un pas important pe drumul \n                                                                                             52                                                                                          \n     \nunei dezvoltări durabile și deschiderea spre un nou model social, spre \nnoi perspective în beneficiul tuturor cetățenilor acestei țări. \nAu trecut 15 ani în care am fost martorii unor transformări \nmajore. Au fost 15 ani de dezvoltare și de consolidare – dezvoltare și \nconsolidare  a  democrației,  firește!  -,  dar  trebuie  să  vă  spun  că  au \nexistat și anumite puncte nevralgice. Și aici m-aș referi în principal la \nanumite aspecte privind drepturile minorităților naționale din această \nțară. \nCel mai mare avantaj al aderării, în sens material, firește, au \nfost fondurile europene, menite să contribuie la dezvoltarea țării și la \nrecuperarea decalajelor față de statele cu vechime ale Uniunii, însă - \ntrebuie să spunem și chestia asta - România nu a reușit întotdeauna să \natragă  toate  sumele  alocate  de  Bruxelles,  situându-se  pe  ultimele \nlocuri între țările Uniunii la acest capitol. \nUn alt avantaj al cetățenilor din România este libera circulație \nîn spațiul UE, dar, în același timp, acest fapt a însemnat și plecarea a \nmilioane de cetățeni români să lucreze în alte țări europene. \nCa orice membru al Uniunii Europene, România are drepturi, \ndar și obligații, față de toți cetățenii ei, însă nu întotdeauna au fost \nrespectate aceste obligații asumate. \nRomânia încă așteaptă intrarea în spațiul Schengen, deziderat \ncare, în acest moment, se situează la nivelul de promisiuni. \nCu toate acestea, însă, după 15 ani, România susține ferm că \nnu  există  alternativă  la  această  Uniune  politică  și  economică.  Însă \ntotul evoluează și într-o direcție pentru care și noi,  cetățenii țărilor \n                                                                                             53                                                                                          \n     \nmembre, suntem responsabili. De aceea, când vorbim despre viitorul \nUniunii Europene, este nevoie de un dialog amplu și de implicare. \nPentru că, stimați colegi, trăim vremuri complicate. Pandemia \nde  coronavirus  ne-a  afectat  grav,  ne-a  dat  multe  lecții,  însă  datoria \nnoastră  este  să  învățăm  din  faptul  că  Uniunea  Europeană,  țările \nmembre, nu au fost suficient de pregătite și nu am avut un răspuns \nprompt în fața acestei situații fără precedent. \nTrebuie  să  învățăm  și  din  lecțiile  trecutului  cu  privire  la \nistoria și dezvoltarea Uniunii Europene. În fața provocărilor vechi și \nnoi,  pe  baza  unor  valori  democratice  solide  și  libertăți  comune, \nUniunea Europeană trebuie să sprijine statele membre acolo unde este \nnevoie  și  cât  este  nevoie,  cu  delimitarea  clară  a  competențelor \nexercitate în comun și a competențelor ce revin fiecărui stat membru. \nCooperarea statelor  membre  ale UE trebuie să rămână una \npragmatică, orientată spre dezvoltarea comună a societăților noastre și \nîntărirea poziției Uniunii pe scena globală. \nPoate ne-am fi descurcat mult mai bine pe plan global dacă \nam fi avut o politică externă mai bine coagulată. Și poate am fi putut \nsă evităm o serie de pericole dacă am avea o armată europeană de \nanvergură. \nUDMR  salută  președinția  franceză  la  Consiliul  Uniunii \nEuropene  și  în  special  eforturile  depuse  de  Franța  în  vederea \nconsolidării  și  dezvoltării  proiectului  armatei  europene,  un  proiect \ndificil, dar, credem noi, în același timp foarte necesar. \nStimați colegi, \n                                                                                             54                                                                                          \n     \nSunt câteva lecții pe care trebuie să le învățăm, avem nevoie \nde o colaborare mai strânsă între actorii politici, atât pe plan intern, cât \nși în cadrul forului comunitar. \nÎntr-adevăr, este mult mai ușor să explici ce nu este Uniunea \nEuropeană, decât ceea ce este. Dacă vă amintiți, fostul președinte al \nComisiei Europene, Jacques Delors, a denumit Uniunea Europeană, \naceastă construcție, „un obiect politic neidentificat”. Avem deci în față \no construcție originală, fără precedent și fără corespondent în lume. \nUniunea  Europeană  trece  dincolo  de  cadrul  de  concepte  politice \ntradiționale. Ea este o valoare unică, iar noi,  ce îi suntem cetățeni, \ntrebuie să o apreciem și să ne străduim să o dezvoltăm. \nCa  stat  membru  al  Uniunii  Europene,  trebuie  să  putem \nasigura calitatea vieții cetățenilor noștri și, în acest sens, trebuie să ne \nasigurăm că deținem suficientă putere economică și strategii care să \nfie concretizate în planuri concrete, în planuri de acțiune cu termene \nclare.  Astfel,  rolul  actorilor  economici  este  foarte  important  și, \nadăugând  politici  sociale  viabile  și  strategii  de  dezvoltare  durabilă, \nimplementarea responsabilă a acestora, cu siguranță se vor înregistra \nrezultate. Iar rezultatele se măsoară în siguranța, bunăstarea și nivelul \nde trai al cetățenilor noștri și, în același timp, putem asigura un viitor \nsigur generațiilor următoare. \nAcum, când tendințele extremiste se accentuează - și trebuie \nsă vorbim și despre acest fenomen, stimați colegi,  - iar la frontiera \nestică a Uniunii sunt încercări de a declanșa un conflict armat, credem \ncă este nevoie de mai multă unitate și de dialog. \n                                                                                             55                                                                                          \n     \nÎn ceea ce privește creșterea tot mai vizibilă a partidelor de \nextremă dreapta, trebuie să ne punem câteva întrebări, stimați colegi: \ncare  sunt  motivele  pentru  care  oamenii  sunt  deschiși  la  asemenea \nretorici?  Unde  a  greșit,  eventual  –  poate  că  a  greșit  –  și  Uniunea \nEuropeană? Este oare departe de cetățeni, pare netransparentă? \nUnde am greșit noi, politicienii? \nCred că la aceste întrebări trebuie să ne gândim și trebuie să \nîncercăm să formulăm un răspuns cât de cât concludent și bazat pe \nargumente. \nRomânia și-a exprimat ferm poziția în regiune prin susținerea \nunei Uniuni Europene stabile atât din punct de vedere economic, cât și \ngeopolitic. \nReiterez, Uniunea Europeană reprezintă o valoare unică, iar \nnoi,  cetățenii  săi,  avem  datoria  să  o  păstrăm  și  să  contribuim  la \ndezvoltarea ei. Avem datoria morală să o apărăm, ca să nu cadă pradă \ncelor ce vor să o distrugă, deși susțin altceva. \nÎnsă  toate  acestea  nu  înseamnă  că  nu  ne  putem  strădui  să \nîmbunătățim Uniunea noastră. Și noi, cetățenii europeni, ne dorim o \nUniune  Europeană  tot  mai  perfectă,  mai  apropiată  de  cetățeni,  și, \nsigur, mai implicată în viața noastră cotidiană. \nRomânia, prin obligațiile asumate odată cu aderarea la UE \nacum  15  ani,  își  propune  să  contribuie  la  consolidarea  acestei \nconstrucții  europene  și  să  contribuie  la  protejarea  ei  în  fața  tuturor \npericolelor  ce  apar  pe  parcurs.  O  putem  face  noi,  cetățenii,  noi, \ndecidenții, și o putem face noi, cetățenii europeni. \n                                                                                             56                                                                                          \n     \nVă mulțumesc, stimați colegi, pentru atenție. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  Grupului  parlamentar  al  minorităților  naționale, \ndomnul deputat Ovidiu Victor Ganț. \nDomnul Ovidiu Victor Ganț: \nVă mulțumesc frumos. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule  ministru pentru Europa și al afacerilor externe al \nRepublicii Franceze,  \nDoamnă, domnilor miniștri, \nDoamnelor și domnilor ambasadori, \nStimați invitați, \nDoamnelor și domnilor senatori și deputați,  \nAm  avut  inițiativa  organizării  acestei  ședințe  festive  de \nsărbătorire a 15 ani de la aderarea României la Uniunea Europeană, \npentru că acest eveniment reprezintă în opinia noastră, a deputaților \ndin Grupul parlamentar al minorităților naționale, un moment crucial \nîn istoria României. El este șansa unică de a reînnoda relația noastră \nde apartenență ca națiune la lumea occidentală, o năzuință istorică, \nmanifestată  permanent,  începând  cu  secolul  al  XIX-lea  în  Țările \nRomâne. Principalii intelectuali și politicieni români ai acelui secol au \n                                                                                             57                                                                                          \n     \nstudiat  la  universități  franceze,  germane,  austriece  sau  italiene, \npromovând  ulterior  în  țară,  în  mod  asiduu,  valorile  civilizației \noccidentale. \nLa  sfârșitul  anilor  ʾ30,  tot  acest  proces  de  integrare  și \ndezvoltare a României ca parte a spațiului de valori europene a fost \ncurmat brusc de instaurarea succesivă a fascismului și comunismului, \ndublată de pierderea unei părți a teritoriului național și impunerea unui \nfel  de  a  gândi  străin  de  orice  tradiție  de  la  noi.  A  fost  o  perioadă \nîntunecată  din  istoria  noastră,  atunci  când  am  avut  parte  doar  de \ndictaturi de tip fascist și comunist, cu tot reculul pe care acestea l-au \nadus în plan uman, social și economic. \nDin  fericire,  național-comunismul  a  luat  sfârșit  datorită \nRevoluției  din  decembrie  1989  și  sacrificiului  pe  care  l-au  făcut \ncetățenii țării noastre atunci, indiferent de apartenența lor etnică sau \nreligioasă, creștini, evrei sau musulmani. \nA urmat o perioadă foarte grea, marcată de crize sociale și \neconomice - mineriade, falimentul economiei socialiste, hiperinflație -\npe care am depășit-o cu greu, dar care s-a terminat prin două realizări \nmajore:  intrarea  în  NATO  și  Uniunea  Europeană.  Au  fost  două \nmomente  de  consens  național,  de  altfel  foarte  rare  în  politica \nromânească. Să reamintim faptul că Tratatul de aderare la Uniunea \nEuropeană  a  fost  ratificat  în  unanimitate  de  către  Parlamentul \nRomâniei.  În  ceea  ce  ne  privește,  am  susținut  activ  demersul,  prin \nrelațiile pe care le avem cu țările membre de care suntem legați prin \nlimbă și cultură. \n                                                                                             58                                                                                          \n     \nAstfel s-a deschis calea spre o democrație de tip occidental și \no dezvoltare economico-socială fără precedent. \nȘi  perioada  de  preaderare,  de  adoptare  a  legislației,  de \npreluare  a  aquis-ului  comunitar  și  de  transformare  instituțională \ntrebuie  amintită  ca  fiind  un  efort  comun  al  tuturor  forțelor  politice \nproeuropene  și  evident  al  Parlamentului  României,  ca  expresie  a \nsuveranității  națiunii  române.  Ne-am  asumat  toate  prevederile  din \ntratatul de aderare, inclusiv ceea ce scrie în art. 148 din Constituția \nRomâniei,  alin.  (2):  „Ca  urmare  a  aderării,  prevederile  tratatelor \nconstitutive  ale  Uniunii  Europene,  precum  și  celelalte  reglementări \ncomunitare  cu  caracter  obligatoriu,  au  prioritate  față  de  dispozițiile \ncontrare  din  legile  interne,  cu  respectarea  prevederilor  actului  de \naderare”.  \nPentru că niciodată aici nu s-au reliefat două aspecte, doresc \nsă  o  fac  eu  astăzi,  pentru  că  le-am  trăit  în  mod  nemijlocit.  Regret \nabsența domnului profesor doctor Vasile Pușcaș, negociatorul șef al \nRomâniei, care a reușit, împreună cu echipa sa, să finalizeze la timp \nnegocierile  de  aderare  în  decembrie  2004  și  doresc  să-i  mulțumesc \npublic pentru această realizare, care a permis semnarea tratatului de \naderare în timp util, pentru respectarea termenului de 1 ianuarie 2007. \nAl  doilea  aspect  pe  care  doresc  să-l  amintesc  este  munca \nechipei  de  observatori  la  Parlamentul  European,  într-un  efort \ntranspartinic, dar și multietnic al delegației noastre. \nA fost o onoare deosebită pentru mine faptul că, desemnat \nfiind de către Grupul parlamentar al minorităților naționale, am făcut \n                                                                                             59                                                                                          \n     \nparte  din  delegație,  alături  de  alți  parlamentari  români,  care  își \ncontinuă și astăzi activitatea parlamentară: doamnele senator Roberta \nAnastase și Gabriela Crețu și domnii senatori Vasile Dîncu și Titus \nCorlățean.  Împreună  am  reușit  să  combatem  prejudecăți  și  să \nschimbăm  opinii  asupra  aderării  țării  noastre,  inclusiv  votul  unor \nîntregi delegații naționale din grupurile noastre politice asupra acestui \nsubiect, de la avizul conform, unde a fost împotrivă, la ultimul raport \nMoscovici,  unde  a  fost  pentru.  Am  convingerea  că  sunt  în \nasentimentul colegilor mei, foști observatori, față de cele afirmate.  \nMomentul  aderării  la  1  ianuarie  2007  a  fost  sărbătorit  la \nBucurești  împreună  cu  ministrul  federal  de  externe  al  Germaniei, \nFrank-Walter Steinmeier, astăzi președinte federal, care asigura la data \nrespectivă  președinția  Consiliului  Uniunii  Europene.  Din  păcate, \nseparat:  într-un  loc  cu  președintele  României,  în  alt  loc  cu  prim-\nministrul de atunci. Un semn de rău augur pentru ce avea să urmeze \natât  în  politica  internă,  cât  și  în  ceea  ce  privește  demersul  politic \neuropean al României. \nPoate că acum, la 15 ani după, vom înțelege ce mare rău îl \nreprezintă permanentele disensiuni și crize politice. \nMă  bucur  să  sărbătorim  astăzi  15  ani  de  la  aderare,  în \nprezența  ministrului  de  externe  al  Franței,  domnul  Jean-Yves  Le \nDrian, într-un arc peste timp simbolic și doresc să-i mulțumesc în mod \ndeosebit  pentru  efortul  de  a  fi  alături  de  noi.  Vedem  în  prezența \nDomniei Sale un nou gest de prietenie al Franței față de România.  \nDoamnelor și domnilor, \n                                                                                             60                                                                                          \n     \nReconcilierea  franco-germană  reprezintă  fundamentul \nUniunii  Europene  de  astăzi.  Cred  că  Robert  Schuman  și  Konrad \nAdenauer  ar  fi  mândri  de  cele  realizate,  însă  ar  exprima  și  unele \nnemulțumiri legate de Uniunea Europeană. \nDespre acestea din urmă doresc să vă vorbesc. Am pierdut \nrecent un membru, Marea Britanie, care într-un demers unilateral a \ndecis  să  ne  părăsească  -  lucru  pe  care  îl  regret.  Avem  tot  felul  de \nexcepții și opt out-uri pentru anumiți membri. Nu se respectă întocmai \ntratatele,  birocrația  rămâne  sufocantă,  uneori  există  un  tratament \ndiferențiat aplicat unor state membre sau opinii grav divergente între \nanumite state membre, în chestiunea valorilor fundamentale care stau \nla baza construcției europene. \nDoresc  să  fac  apel  la  solidaritate  și  echitate  în  interiorul \nUniunii  Europene,  foarte  bune  exemple  fiind  lupta  împotriva \npandemiei și finanțarea planurilor naționale de redresare și reziliență \nale statelor membre. \nTotuși, cred că a venit timpul să punem capăt discriminării la \ncare este supusă România, prin neacceptarea în spațiul Schengen, deși \nam  investit  sute  de  milioane  de  euro  în  aplicarea  sistemului  și  în \npofida faptului că din 2011 satisfacem criteriile de aderare. Această \nstare de fapt nu face decât să scadă încrederea cetățenilor români în \nUniunea  Europeană,  afectând  libera  circulație  a  persoanelor  și  a \nbunurilor. \nTotodată  pledăm  ca  pe  baza  unor  rezultate  concrete  – \nsubliniez, pe baza unor rezultate concrete – pe care le va obține țara \n                                                                                             61                                                                                          \n     \nnoastră în perioada următoare să se încheie aplicarea mecanismului de \ncooperare  și  verificare.  În  ceea  ce  ne  privește,  vom  susține  orice \nmăsură legislativă necesară în acest sens. \nSper să ne facem și noi treaba în plan intern și să ducem la \nbun  sfârșit  reformele  anunțate:  modificarea  Constituției,  reforma \nadministrativă,  în  sensul  aplicării  în  mod  real  a  principiului \nsubsidiarității și al unei descentralizări mult clamate în anii din urmă, \ndezvoltarea infrastructurii rutiere și feroviare, a celei din sănătate și \nînvățământ, a digitalizării etc. \nNe  dorim,  totodată,  ca  procesul  de  extindere  al  Uniunii \nEuropene în Balcanii de Vest să fie dinamizat, permițând oamenilor \ndin regiune să se bucure de șansa de a fi cetățeni ai Uniunii Europene, \ndiminuând în același timp influențe externe nefaste asupra regiunii.  \nSperăm că președinția Franței a Consiliului Uniunii Europene \nsă ne ajute în rezolvarea unei părți din aceste probleme, respectiv să \naducă progrese importante la aceste capitole. \nConform unui sondaj recent, încrederea cetățenilor români în \nUniunea Europeană este în continuare la una din cele mai înalte cote \ndin statele membre, iar în ceea ce privește încrederea lor în alte state \nde pe mapamond Germania este pe locul întâi, iar Franța pe locul trei. \nDoamnelor și domnilor, \nÎn concluzie, avem convingerea că apartenența României la \nUniunea Europeană este garanția pentru noi de a beneficia de pace, \ndemocrație  și  bunăstare  și  deci  Grupul  parlamentar  al  minorităților \n                                                                                             62                                                                                          \n     \nnaționale  va  continua  să  susțină  necondiționat  demersurile \nproeuropene ale României. \nVă mulțumesc frumos pentru atenție. (Aplauze.) \nDomnul Florin-Vasile Cîțu: \nMulțumim, domnule deputat. \nTot  din  partea  Grupului  parlamentar  al  minorităților \nnaționale, domnul Silviu Vexler.  \nDomnul Silviu Vexler: \nDoamnelor și domnilor, \nAm  învățat  și  am  crezut  întotdeauna  în  faptul  că  Uniunea \nEuropeană este construită pe șase valori fundamentale: respect pentru \ndemnitatea  umană,  libertate,  democrație,  egalitate,  stat  de  drept, \nrespectarea drepturilor omului, inclusiv cele ale minorităților. \nȘi  îmi  aduc  aminte,  în  acest  moment,  înmormântarea \ndoamnei  Simone  Veil,  prima  femeie  președinte  a  Parlamentului \nEuropean,  reprezentând  Franța,  supraviețuitor  al  lagărelor  de  la \nAuschwitz și Bergen-Belsen, și  mai ales un fragment din cuvintele \nspuse de președintele Macron, respectiv că este aici „pentru a exprima \no imensă recunoștință, în numele poporului francez, pentru unul din \ncei mai iubiți copii ai săi”. \nTotuși, în acest moment deosebit, aniversar, și care ar trebui \nsă fie vesel, domnule ministru Le Drian, doamnă ambasador Auer, îmi \ncer scuze și regret că a trebuit să fiți martor la declarațiile mistico-\nreligioase  ale  unui  coleg  care  atunci  când  nu  elogiază  criminali  de \n                                                                                             63                                                                                          \n     \nrăzboi și nu neagă Holocaustul, încearcă să șteargă din viziunea unei \nEurope moderne existența comunităților musulmane și evreiești. \nDomnule  senator  Lavric,  cu  toată  dorința  dumneavoastră, \nregret! \nSuntem aici și vom continua să fim aici, cu aceeași demnitate \ncu  care  am  contribuit  întotdeauna  la  construirea  și  modernizarea \nUniunii Europene. \nÎmi cer scuze pentru această intervenție! \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  deputaților  și  senatorilor  neafiliați,  doamna \nsenator Diana Șoșoacă. (Rumoare.) \nDoamna Diana Iovanovici-Șoșoacă: \nVă  mulțumesc.  (Este  îmbrăcată  în  ie  și  poartă  drapelul \nRomâniei pe umeri.) \nNu  credeam  că  arborarea  steagului  României  vă  va  stârni \natâtea  râsete!  Este  rușinos,  dar  ce  poți  să  îi  ceri  unui  astfel  de \nParlament?! \nMi  s-a  părut  inoportună  intervenția  domnului  Vexler,  în \ncondițiile în care nici măcar nu i s-a pronunțat numele! Mă fac și eu \navocatul domnului Lavric, pro bono, de data asta! \n                                                                                             64                                                                                          \n     \nSuntem la o aniversare de 15 ani și am auzit aici discursuri \ncare  mi-au  adus  aminte  de  Congresul  al  XIV-lea  al  Partidului \nComunist Român. \nMă așteptam la ceva mai mult din partea dumneavoastră, mai \nales că unii aveți vreo trei-patru legislaturi pe aici, deci ați putea cel \npuțin să învățați să nu mai citiți de pe hârtie, ci să și aveți un pic de \ninspirație pentru a purta discursuri. \nNu am auzi însă... elogii, bunăstare, deci trăim într-adevăr în \nlumi paralele. \nPoporul român trăiește într-o lume pe care dumneavoastră nu \no vedeți. Uniunea Europeană s-a format - și era bine cum s-a format - \npentru a avea o dezvoltare economică bună, să existe bunăstare, pentru \na concura Statele Unite ale Americii. Din păcate, după 15 ani în care \nni se spune că suntem parteneri egali ai statelor Uniunii Europene, nu \navem acces în Schengen. În schimb, avem firme austriece care ne-au \npreluat cam tot ce înseamnă petrol, gaz, bogății, avem firme franceze \ncare ne-au luat alte bogății, avem firme italiene care ne-au luat alte \nbogății. Nu e prost cine le ia, e prost cine le dă! În toți acești 15 ani, \nRomânia a pierdut cel mai mult. Da, într-adevăr, avem posibilitatea să \nne plimbăm în afara granițelor țării, dar, - ce să vezi?! - avem peste 10 \nmilioane de români în afara granițelor țării. Suntem țara cu cea mai \nmare migrație pe timp de pace, iar românii noștri sunt discriminați în \nUniunea Europeană! Nu am văzut ambasadele României că se luptă \npentru români și n-am văzut nici UE că se luptă pentru români, care \nsunt cetățeni egali în drepturi cu ceilalți cetățeni ai statelor europene. \n                                                                                             65                                                                                          \n     \nMai mult decât atât, în ultimii doi ani suntem siderați, mai \nales noi, juriștii, să vedem cum drepturile și libertățile fundamentale, \natât  din  Carta  drepturilor  omului,  dar  și  din  Carta  europeană  a \ndrepturilor  fundamentale  ale  Uniunii  Europene,  sunt  încălcate  cu \nobstinație! Se încalcă orice drept, în numele unui interes colectiv s-au \nanulat drepturile personale, ceea ce nu poate fi admis, pentru că asta \nfăceau comuniștii. \nNe-am  întors  în  timp,  iar  Uniunea  Europeană,  dacă  nu  se \ntrezește, va rămâne fără foarte multe state pentru că, îmi pare rău să o \nspun, nu că o doresc eu, eu încă mai cred că Uniunea Europeană poate \nsă se trezească și să revină la ceea ce a început. Dar 60% din români \nîși doresc ROExit. Atenție foarte mare! Și aveți grijă că anul acesta, \ndoamnelor  de  la  PNL  care  doriți  să  fiți  judecător  la  Curtea \nConstituțională și trageți sfori pentru acest lucru, pentru că vi s-a cerut \nsă anulați Constituția României în favoarea dreptului european. Așa \nceva... îi spun Uniunii Europene: „Pe aici nu se trece!”. Constituția \nRomâniei este cea mai de preț lege. În Constituție se află drepturi și \nlibertăți fundamentale europene. Respectăm dreptul european - dreptul \neuropean  poate  fi  cel  mult  complementar  -,  dar  nu  să  fie  superior \nConstituției României! \nMai mult decât atât, ...(Vociferări.) \nLăsați,  doamnă,  că  n-o  să  vă  aleagă  nimeni  la  Curtea \nConstituțională! \nMai mult decât atât... \n                                                                                             66                                                                                          \n     \nDoamna  Scântei,  lăsați,  că  știm...  Știți,  cu  milionul  ăla  de \neuro într-un an! \nVreau  să-i  amintesc  Uniunii  Europene  ce  înseamnă  aceste \nmotive de pe o ie românească. (Arată pe ia pe care o poartă.)  \nDa, fă-ți cruce! Poate așa vei deveni creștin, domnule! \nAceste  motive  sunt  milenare.  Aici,  pe  pământul  acesta \nromânesc,  s-au  descoperit  plăcuțele  de  la  Tărtăria,  primul  scris  din \nlume. Nici nu se inventase civilizația sumeriană! (Râsete.) \nAici... \nAșa este! Râdeți! Prostul râde când nu știe! \nPuneți mâna pe carte și citiți, că ați făcut de râs Parlamentul \nRomâniei!  \nPentru  România  steagul  României  este  acesta!  (Arată \ndrapelul.) Alt steag nu există! Pentru acest tricolor s-a murit! Și să-i \nmai  aducem  aminte  Uniunii  Europene  de  cruciadele  creștine,  când \ndomnitorii români stăteau aici de pavăză, astfel încât țările Europei să \nse dezvolte și să-și înalțe catedrale, unde acum ori sunt închise, ori \nsunt baruri și restaurante! \nUniunea Europeană trebuie să se trezească!  \nUitați-vă cum Ursula von der Leyen este într-un dosar penal \npentru contracte cu Pfizer! \nAți adus vaccinarea obligatorie ca unic drept și unică condiție \npentru a trăi! \nDomnul Florin-Vasile Cîțu: \nDoamnă senator, vă rog să vă îndreptați către sfârșit... \n                                                                                             67                                                                                          \n     \nDoamna Diana Iovanovici-Șoșoacă: \nO să mă îndrept către sfârșit, sfârșitul dumneavoastră! \nDomnul Florin-Vasile Cîțu: \nCele 10 milioane de români din străinătate vă mulțumesc. \nDoamna Diana Iovanovici-Șoșoacă: \nȘi voiam să vă mai spun un lucru. Pentru toți cei din Uniunea \nEuropeană care solicitați să ne vaccinăm și nu ne mai lăsați nici să \nrespirăm decât dacă ne vaccinăm: Dumnezeu nu este vaccinat și nu va \nfi niciodată! \nTrăiască România liberă și suverană! (Aplauze.) \nDomnul Florin-Vasile Cîțu: \nDin  partea  Grupului  parlamentar  al  PNL,  doamna  senator \nAlina Gorghiu. \nDoamna Alina-Ștefania Gorghiu: \nBună seara, stimați colegi! \nStimați invitați, \nÎntotdeauna  populismul  are  un  nume!  Dar  vă  asigur  că \nultimele minute vor fi ale unui discurs proeuropean, onest și autentic. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule ministru Le Drian,  \nStimată doamnă ambasador a Republicii Franceze,  \nStimați colegi, \n                                                                                             68                                                                                          \n     \n1 ianuarie 2007 a fost, într-adevăr, un moment de excepție \npentru noi toți și sunt, așa cum spuneau toți colegii mei, 15 ani  de \nUniune Europeană pentru România. \nCa națiune europeană, am aderat la un proiect politic care are \nla bază valori precum demnitatea, statul de drept, libertatea, egalitatea, \ntoleranța și, poate cel mai important dintre toate acestea, respectarea \ndrepturilor omului. Mult mai recent, spiritul Declarației de la Sibiu, \nadoptată în mai 2019, în România, a consfințit ceea ce este Europa de \nastăzi - o uniune a valorilor și a libertăților. \nStimați colegi senatori,  \nStimați colegi deputați, \nRezultatele  la  care  au  ajuns  statele  membre  ale  Uniunii \nEuropene, datorită integrării europene, vorbesc de la sine. Și pentru \nRomânia acest lucru a însemnat o creștere de aproape trei ori a PIB-\nului României, o creștere de patru ori a PIB-ului pe cap de locuitor, \nam beneficiat de fonduri europene pentru dezvoltare cu peste 46 de \nmiliarde  de  euro  mai  mult  decât  a  contribuit  România  la  bugetul \nUniunii, iar expresia „din fonduri europene” aduce multă mândrie și \ncertifică un lucru necesar și bine făcut. \nA fi european înseamnă însă multe lucruri, unele extrem de \nsimple, unele însă ceva mai complicate și provocatoare. \nCertificatul verde este un proiect european. \nDrepturile minorităților, de orice fel ar fi aceste minorități, și \ntoleranța, sunt valori europene. \nLa fel și respingerea discriminării și a excluziunii sociale. \n                                                                                             69                                                                                          \n     \nRespectarea  principiului  supremației  dreptului  european  în \ndomeniile stabilite prin tratate și cedarea de suveranitate, da, sunt, de \nasemenea,  principii  de  bază  ale  ideii  unității  europene.  La  fel  și \nrespectarea deplină a deciziilor Curții de Justiție a Uniunii Europene. \nNu poți, stimați colegi, să fii astăzi european o zi și a doua zi \nsă-ți  dai  haina  jos,  deși  mai  vedem  lucrul  acesta  în  discursuri  din \npricina populismului. Și atunci, în loc de oameni politici de stat, în loc \nde oameni politici înțelepți, vizionari, vezi lideri populiști care se bat \ncu  pumnul  în  piept,  nu  doar  în  România,  riscând  destrămarea \nproiectului european.  \nAcum, când lumea întreagă se confruntă cu noi și noi crize de \nsănătate,  economice,  ecologice,  tensiuni  geopolitice,  România  vă \nasigur că va contribui din plin la proiectul viitorului Europei.  \nVom  avea  o  Uniune  mai  puternică,  mai  rezilientă,  mai \nconvergentă, mai solidară. Și când vorbim de viitor trebuie să știm \nlimpede că avem ca stat european și obligații, dar avem și drepturi. \nSunt speranțe puse în 2007 și unele dintre ele încă nematerializate.  \nVorbea colegul nostru de la UDMR despre aderarea la spațiul \nSchengen. \nDa, este un drept al României, îndeplinim de mult timp toate \ncriteriile și condițiile tehnice și îi rugăm pe partenerii europeni să țină \ncont de acest lucru și să ne sprijine în acest demers al României.  \nȘi adoptarea monedei euro este un alt proiect pentru care ne \npregătim și probabil că o să ne pregătim mai serios de acum încolo. \n                                                                                             70                                                                                          \n     \nDeși  în  acești  15  ani  au  existat  foarte  multe  provocări, \nRomânia rămâne în continuare, în ciuda celor pe care le-ați auzit mai \ndevreme, una dintre cele mai favorabile țări pentru construcția Uniunii \nEuropene. \nUn  sondaj  recent,  de  acum  două  zile,  arată  că  peste  75% \ndintre români susțin în continuare proiectul european. \nDa,  e  îmbucurător  că  noi,  românii,  credem  în  această \nconstrucție,  iar  eu,  ca  un  cetățean  proeuropean  convins,  cred  că  și \nEuropa își va onora la rândul său toate obligațiile față de România. \nVă mulțumesc, stimați colegi, pentru această oportunitate. \nMulțumesc, domnule ministru, Excelență, pentru îngăduință. \nO seară plăcută! (Aplauze.) \nDomnul Florin-Vasile Cîțu: \nMulțumim, doamnă senator. \nDoamnelor și domnilor,  \nAm încheiat intervențiile. \nMulțumindu-vă pentru participare, vă rog să-mi permiteți să \ndeclar închisă ședința solemnă – așa se voia – comună a Senatului și \nCamerei Deputaților. \nVă mulțumesc.  \n \nȘedința s-a încheiat la ora 19.43. \n \n \n \n "
    },
    "22": {
        "start_text": "Domnul Csoma Botond:",
        "start_index": -1,
        "end_text": "Domnul Florin-Vasile Cîțu:",
        "end_index": -1,
        "text": "                                                                       1                                                                                          \n     \n02 februarie 2022 – ședință comună \n \n \nS U M A R \n \n1.  Alocuţiuni consacrate aniversării a 15 ani de  2. \nla aderarea României la Uniunea Europeană. \n \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \nS T E N O G R A M A \nședinței solemne comune \n a Camerei Deputaților și Senatului \nconsacrată aniversării a 15 ani \nde la aderarea României la Uniunea Europeană. \n \nȘedința a început la ora 17.37. \nLucrările şedinţei au fost conduse de domnul senator Florin-\nVasile Cîțu, președintele Senatului, asistat de domnul deputat Andrei-\nRăzvan Lupu, secretar al Camerei Deputaților, și de domnul senator \nIon-Narcis Mircescu, secretar al Senatului.  \nDin  prezidiu  a  făcut  parte  și  domnul  deputat  Ion-Marcel \nCiolacu, preşedintele Camerei Deputaţilor. \nDomnul Florin-Vasile Cîțu: \nStimați colegi, \nVă rog să luați loc, să începem. \nDomnule președinte al Camerei Deputaților, \nDomnule prim-ministru, \nDomnule  Jean-Yves  Le  Drian,  ministrul  pentru  Europa  și \nafaceri externe al Republicii Franceze, \nDistinși reprezentanți ai cultelor religioase, \nDoamnelor și domnilor senatori și deputați, \nDoamnelor şi domnilor miniștri, \n                                                                                             3                                                                                          \n     \nExcelențele  Voastre,  doamnelor  și  domnilor  ambasadori, \nreprezentanți ai misiunilor diplomatice, \nStimați invitați, \nOnorată asistență, \nVă  rog  să-mi  permiteţi  să  declar  deschisă  şedinţa  solemnă \ncomună  de  astăzi,  a  Senatului  și  Camerei  Deputaților,  dedicată \naniversării a 15 ani de la aderarea României la Uniunea Europeană. \nDoamnelor şi domnilor, \nVă  invit  să  ascultăm  Imnul  naţional  al  României  și  Imnul \nUniunii Europene! \n(Se intonează Imnul naţional „Deşteaptă-te, române!”. \nSe intonează Imnul Uniunii Europene.) \nDoamnelor și domnilor senatori și deputați, \nOnorați invitați, \nÎl  invit  la  tribună  pe  Excelența  Sa,  domnul  Jean-Yves  Le \nDrian,  ministrul  pentru  Europa  și  afaceri  externe  al  Republicii \nFranceze. \nDomnul  Jean-Yves  Le  Drian  (ministrul  pentru  Europa  și \nafaceri externe al Republicii Franceze): \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDoamnelor și domnilor miniștri, \nDoamnelor și domnilor deputați și senatori, \n15 ani după aderarea României la Uniunea Europeană. \n                                                                                             4                                                                                          \n     \nSunt  deosebit  de  fericit  să  fiu  astăzi  la  București  pentru  a \nsărbători împreună cu dumneavoastră acest eveniment care a fost un \nprogres pentru toți europenii, pentru că de 15 ani încoace Uniunea \nnoastră  este  mai  puternică  și  mai  completă  pentru  că  și \ndumneavoastră, România, faceți parte din ea. \nȘi nu spun acest lucru numai în numele prieteniei care unește \nnațiunile  noastre,  o  prietenie  înrădăcinată  în  istoria  culturală, \nintelectuală și politică pe care o împărtășim împreună. Prietenie care \nne amintește de tinerețea petrecută la Paris a părinților fondatori ai \nRomâniei  moderne  –  Alexandru  Ioan  Cuza,  Vasile  Alecsandri  sau \nchiar și Brătianu, familia Brătianu, tată și fiu. O prietenie care ni se \namintește de fiecare dată când pronunțăm numele lui Enescu, Brâncuși \nsau Cioran, care ne-au adus atât de mult cu toții. O prietenie care, \ndupă Revoluția Română, s-a exprimat prin numeroase manifestări de \nsolidaritate, de care eu îmi amintesc încă și acum, păstrez o amintire \nfoarte proaspătă a acestor manifestări. Și o prietenie care adeseori - și \neste o mare onoare pentru noi - se pronunță, se vorbește „en français” \n-  în  franceză,  această  limbă  care  a  fost  o  limbă  de  libertate  și  de \ncunoaștere  pentru  tinerii  români  care  au  studiat-o  în  anii  cei  mai \nsumbri  ai  istoriei  dumneavoastră  și  care  astăzi  vă  înscrie  pe  mulți \ndintre  dumneavoastră  într-o  comunitate  de  300  de  milioane  de \nfrancofoni de peste tot în lume. \nSpun acest lucru, de asemenea, pentru că Franța prezidează \nastăzi  Consiliul  Uniunii  Europene,  și  această  responsabilitate  ne \n                                                                                             5                                                                                          \n     \npermite  să  apreciem  atuurile,  avantajele  care  dau  putere  Europei \nnoastre. \nIncontestabil, economia dumneavoastră s-a poziționat treptat \npe sectoare de viitor, și angajarea dumneavoastră în Europa Apărării, \ninclusiv în Sahel, se numără printre toate aceste atuuri ale Europei. \nCând  v-ați  alăturat  Uniunii,  în  2007,  România  și-a  reluat \nlocul  care  îi  corespunde  în  inima  Europei  noastre.  A  fost  un  pas \nsuplimentar pe drumul care v-a permis să dați pagina, să lăsați în urma \ndumneavoastră  mai  multe  decenii  de  dictatură,  penurii  și  regim \narbitrar. A fost, de asemenea, un pas în plus pe drumul care, după un \nsecol de conflicte și despărțiri, ne-a condus împreună la reunificarea \nEuropei noastre. Și, într-adevăr, vorbesc despre reunificare. Am spus \nacest  lucru  la  Praga,  când  comemoram  revoluțiile  din  1989,  ca,  de \nexemplu, cea care a început pentru dumneavoastră la Timișoara, în \nstrigăte de libertate și dreptate. \nȘi  repet  în  fața  dumneavoastră  astăzi  -  decât  să  folosesc \ncuvântul „extindere”, care oarecum ne îndepărtează unii de ceilalți, eu \nprefer termenul „reunificare”, pentru că el ne apropie unii de ceilalți. \nMomentul istoric din 2007, pe care îl sărbătorim astăzi, a fost \npregătit de momentul istoric din 1989, când Europa noastră a putut, în \nsfârșit, să se regăsească pe sine însăși, când în sfârșit am început să \nvindecăm  împreună  această  rană  deschisă  în  1945  în  inima \ncontinentului european deja greu încercat și dezorientat de 3 decenii \nde  tragic  război  civil.  Când,  în  sfârșit,  Cortina  de  Fier  care  ne \n                                                                                             6                                                                                          \n     \ndespărțea  s-a  prăbușit,  s-a  prăbușit  și  noțiunea  total  artificială  de \n„Europa de Est”, care ne despărțea și ea, de asemenea. \nÎntr-adevăr, națiunile noastre sunt diferite, sunt diverse, dar \nnu  a  existat  dintotdeauna  decât  o  singură  Europă,  cea  pe  care \nîmpreună o numim „a noastră”, cea pe care ne-a înapoiat-o anul 1989. \nAceste două drumuri, în realitate, se confundă și nu fac decât \nunul  singur.  Este  calea  pe  care  ne-o  deschidem  noi,  în  calitate  de \neuropeni, înspre un orizont de progres care ne reunește. Un orizont de \nlibertate  și  de  democrație  ordonat  în  funcție  de  principiile \nfundamentale  ale  Uniunii  noastre  -  respectarea  statului  de  drept,  a \ndrepturilor  omului,  a  drepturilor  minorităților,  respectarea  libertății \npresei  și  libertăților  universitare.  Un  orizont  de  progres  social \nîmpărtășit, pentru că concetățenii așteaptă în mod legitim de la Europa \nca ea să fie prosperitatea în serviciul solidarității, în dimensiunea cea \nmai concretă a vieților lor. Și un orizont, de asemenea, de reunificare a \nmemoriilor noastre în toată diversitatea lor, ca să putem regăsi firul \nistoriei  europene  și  pentru  a  putea  scrie  împreună  noi  pagini  din \naceastă istorie. \nAcest orizont comun ne permite să mergem înainte, astăzi, \nîntr-o  lume  plină  de  amenințări  și  de  provocări  legate  de  mediu, \ntehnologice, economice și geopolitice, afirmând această suveranitate \neuropeană care astăzi, în fața noului context internațional, este cea mai \nbună  garanție  a  suveranităților  noastre  naționale,  pe  care  ea  le \nconsolidează fără să le știrbească. \n                                                                                             7                                                                                          \n     \nȚările  care,  cum  a  fost  cazul  în  România,  au  fost  supuse \njugului  funestei  doctrine  Brejnev  știu  că  suveranitatea  nu  poate  fi \nlimitată, ea există sau nu există, și dacă ni se confiscă, atunci trebuie \nsă o recucerim, așa cum ați făcut-o și dumneavoastră. \nÎn schimb, dacă hotărâm cu toții, împreună, putem să-i dăm o \nprelungire colectivă, pentru a o apăra mai bine, adică pentru a apăra \nmai bine capacitatea noastră de a ne face propriile alegeri și să nu ne \nsupunem strategiilor de dependență, de predare, de exploatare și de \ningerință,  care  conturează  astăzi  o  sălbăticire  îngrijorătoare  a  vieții \ninternaționale. \nAfirmând împreună suveranitatea noastră, împreună, cei 27, \nne acordăm mijloacele pentru a rezista acestei schimbări. \nSuveranitatea    europeană  este,  pur  și  simplu,  condiția \nposibilității  exercitării  depline  a  suveranităților  naționale  în  secolul \nXXI.  Acesta  este  sensul  pe  care  dorim  să-l  dăm  celei  de-a  13-a \npreședinții franceze a Consiliului UE, să declinăm, să afirmăm acest \nprincipiu imperativ politic și geopolitic de suveranitate europeană în \ntoate  domeniile,  împreună  cu  dumneavoastră  și  cu  toți  cei  27  de \nparteneri. Acesta este sensul marilor întâlniri pe care le pregătim  – \nSummitul  UE  -  Uniunea  Africană,  Forumul  ministerial  pentru \ncooperare  în  Indo-Pacific  și,  de  asemenea,  Summitul  privind  noul \nmodel european de creștere și, de asemenea, apărarea de către șefii de \nstat și de Guvern a Primei Cărți Albe a Apărării Europene, busola \nnoastră strategică. \n                                                                                             8                                                                                          \n     \nCe mă surprinde, uitându-mă la drumul pe care l-am parcurs \nîmpreună din 2007, este că proiectul nostru european este suficient de \nputernic  pentru  a  fi  atât  ceea  ce  ne  permite  să  vindecăm  rănile \nsecolului XX și, de asemenea, ne permite să intrăm în secolul XXI \nputernici, mulțumită identității noastre. \nȘi, bineînțeles, avem această dublă forță, și de aceea susținem \nperspectiva europeană a Balcanilor de Vest, care are un sens deplin, \navând în vedere trecutul și viitorul. \nPreședintele Macron a repetat acest lucru acum câteva zile, la \nParlamentul European de la Strassbourg - pentru noi, Balcanii de Vest \nîși au locul în Uniunea Europeană. \nIată  de  ce,  sub  președinție  franceză,  vom  organiza,  de \nasemenea, o conferință care va avea ca obiectiv să avansăm împreună \nînspre această nouă etapă a reunificării noastre europene, bazându-ne \nîn  special  pe  principiile  metodologiei  revizuite  a  negocierilor  de \nadeziune. \nIată  de  ce,  din  punctul  meu  de  vedere,  iată  ce  sărbătorim \nastăzi – un progres european. \nDar  actualitatea  ne  amintește  că  acest  imens  progres  se \nlovește astăzi de riscul unei regresiuni majore. \nUnii,  într-adevăr,  ar  vrea  să  ne  tragă  înapoi  înspre  lumea \nstabilită la Ialta, din care curajul și angajamentul dumneavoastră în \nconstrucția  europeană  ne-au  smuls.  Și  nu  vom  putea  accepta  acest \nlucru fără să renunțăm la tot ceea ce am construit împreună și la toate \nperspectivele de viitor pe care le-am adoptat. \n                                                                                             9                                                                                          \n     \nIată de ce, din punctul meu de vedere, una dintre cele mai \nmari provocări, căreia trebuie să-i răspundem astăzi, este să restabilim \no relație de stabilitate și de previzibilitate cu Rusia. Este o provocare \ncare se adresează unei întregi generații, dar este, în același timp, o \nprovocare urgentă, deoarece este din ce în ce mai clar, de mai mulți \nani, și cu atât mai mult astăzi, că vecinul nostru rus a hotărât să se \npoarte ca o putere care cauzează dezechilibre, refuzând să respecte \nmarile principii ale securității europene, pe care, amintesc, sunt fapte, \nRusia acceptase aceste principii, cu noi, la Helsinki, în '75, la Paris, în \n1990.  Ea  încearcă  astăzi  să  impună  o  logică  de  zone  de  influență \nfondată  pe  slăbirea  și  limitarea  suveranității  statelor  limitrofe  și \namenințând  anumiți  aliați  ai  noștri,  ai  NATO  și  parteneri  ai  UE  și \ndesfășurând manevre de ingerință chiar pe teritoriul Uniunii Europene \nși al NATO. \nPentru a găsi un nou echilibru cu vecinul nostru rus trebuie să \nformulăm  principii  cu  aliații  și  partenerii  noștri.  Și  tocmai  aceasta \nfacem. \nDar trebuie, de asemenea, ca noi, europenii, așa cum am început \ndeja să facem, trebuie să articulăm conținutul acestor principii, pentru \ncă această sarcină ne duce la chestiuni care nu afectează pe nimeni atât \nde  mult  ca  pe  noi  -  chestiunea  reunificării  continentului  nostru,  al \ncărui preț l-am amintit, chestiunea securității într-o lume de jocuri de \nputere și de raport de forțe care, în această lume, ia o cotitură înspre \nsălbăticire. Numai aceasta ne permite să rămânem actori ai destinului \nnostru, stăpâni pe destinul nostru, tocmai pentru că suntem uniți. \n                                                                                             10                                                                                          \n     \nȘi întrebarea care ni se pune astăzi este următoarea - cum să \nfacem față împreună? \nDin  punctul  meu  de  vedere,  răspunsul  se  declină  în  trei \npuncte. \nMai întâi, arătând că principiile fundamentale ale organizării \nsecurității  colective  în  Europa  nu  sunt  negociabile.  Mă  gândesc  la \nsuveranitatea  statelor,  care  trebuie  să  fie  pe  deplin  respectată, \ninviolabilitatea  frontierelor  și  integritatea  teritorială  a  statelor, \nlibertatea  pe  care  o  are  fiecare  stat,  să-și  hotărască  alianțele  și \norganizațiile la care dorește să adere și, în plus, la drepturile omului și \nlibertățile fundamentale, a căror aplicare este universală. \nNimic, astăzi, nu ar putea justifica slăbirea acestor principii \ncare se află în centrul, repet, Actului Final al Helsinki și al Cartei de la \nParis,  pe  care  Rusia  le-a  acceptat.  Tocmai  aceste  principii  sunt \namenințate astăzi de către Rusia. \nÎn ceea ce privește Ucraina, vreau să fiu deosebit de clar - \nRusia trebuie să fie conștientă de lovitura pe care și-ar da-o sie însăși \ndacă ar purta un nou atac împotriva acestei țări, pentru că europenii nu \nar accepta acest lucru, ne-am luat cu toții angajamentul solemn și încă \nde pe acum am început să pregătim sancțiunile masive pe care le-am \nadopta, fără să ezităm față de Rusia, dacă se va ajunge până acolo. \nPe  baza  acestor  principii,  responsabilitatea  noastră  este  să \nîncercăm să definim împreună cu Rusia termenii unui dialog exigent \nprivind reglementarea relației noastre de concurență strategică. Acest \ndialog este indispensabil, cu condiția ca el să fie purtat pe baza unei \n                                                                                             11                                                                                          \n     \nordini de zi pe care am hotărât-o noi, împreună, pentru că vedem că \nastăzi, fără reguli, o coabitare cu Rusia este o coabitare instabilă și \npericuloasă. \nPe termen scurt, prioritatea noastră trebuie să fie să căutăm \ncalea unei detensionări. Este efortul căruia ne consacrăm, în cadrul \nformatului Normandia, împreună cu Germania, pentru a obține gesturi \ncare să permită să ajungem la implementarea Acordurilor de la Minsk. \nAceste eforturi au fost reluate la Reuniunea de la Paris, acum câteva \nzile, și se vor continua. \nMai pe larg, de 20 de ani am asistat la distrugerea treptată a \ntuturor regulilor care încadrau concurența strategică, ceea ce ne-a dus \nîn fond la o lume care este cea a anilor '60, adică la o lume unde \ncompetiția militară și strategică riscă să se exprime în stare pură, fără \nnicio regulă, fără nicio constrângere. \nÎntr-adevăr, tratatele care ne legau nu mai există sau nu mai \nsunt în concordață cu realitățile militare contemporane. \nTrebuie, deci, fără să cedăm nimic din respectul pe care îl \ndatorăm  marilor  principii  menționate  adineauri,  trebuie,  deci,  să \nnegociem  regulile  adaptate  provocărilor  actuale,  că  e  vorba  de \narmamentele nucleare strategice, care fac obiectul unui dialog între \nRusia  și  Statele  Unite,  pe  care  și  noi  ne  coordonăm  strâns  cu \nWashingtonul,  sau  că  este  vorba  de  armamentele  convenționale, \nexercițiile militare sau mecanismele de previzibilitate ale activităților \nmilitare. \n                                                                                             12                                                                                          \n     \nÎn cadrul acestui dialog, europenii trebuie să poarte o viziune \nși  poziții  comune,  folosindu-se  de  mecanismele  de  coordonare \nexistente. \nȘi, în sfârșit, având în vedere că ne angajăm în acest dialog \ncu  Rusia  alături  de  aliații  noștri,  dar  și  în  calitate  de  europeni, \nîncercăm să facem să se audă un singur glas european de fiecare dată \ncând este vorba de securitatea europeană, reafirmând, în același timp, \nangajamentul  nostru  deplin  în  cadrul  NATO  și  al  politicii  sale  de \napărare și de descurajare. \nPrima  etapă  a  integrării  României  într-o  comunitate \neuroatlantică  de  solidaritate  și  responsabilitate  a  fost  aderarea  sa  la \nNATO,  în  2004.  Este  mândria  noastră  că  am  contribuit  la  această \nintegrare și, de asemenea, suntem mândri astăzi, în calitate de aliat, \npartener  european  și  țară  prietenă,  să  ne  aflăm  alături  de \ndumneavoastră  în  aceste  vremuri  când  contextul  de  securitate  se \ndegradează  la  frontierele  dumneavoastră,  și  ele  sunt  astăzi  și \nfrontierele noastre. \nAcesta este sensul anunțului făcut de președintele republicii, \nprivind  disponibilitatea  noastră,  să  contribuim  la  noi  măsuri  de \nreasigurare  în  beneficiul  României.  Acest  angajament  se  înscrie  în \ncontinuitatea acțiunii noastre pentru securitatea noastră comună, ca și \nmisiunile de poliție aeriană și în cadrul misiunilor eFP, prezențelor \navansate în Estonia și Lituania pe care Franța le va menține. \nSpun, de asemenea, că intransigența față de principii, atunci \ncând  stabilitatea  și  securitatea  continentului  nostru  se  află  în  joc, \n                                                                                             13                                                                                          \n     \ncăutarea unui dialog exigent cu Rusia, un angajament concret, atât în \nApărarea  Europeană,  cât  și  în  Alianța  Atlantică,  numai  astfel  vom \nputea să afirmăm ceea ce suntem în mod colectiv, adică o mare putere \ncapabilă să-și apere propriile interese și să se facă respectată, o putere \nde  echilibru  și  de  stabilitate  care  își  manifestă  atașamentul  față  de \nreguli. \nIată, dragi prieteni, ceea ce doream să vă spun la această a \n15-a aniversare a aderării României la Uniunea noastră. \nÎn numele istoriei europene care ne-a reunificat, în numele \nviitorului  de  suveranitate  pe  care  îl  putem  construi  împreună  și  în \nnumele  fermității  și  unității  pe  care  o  demonstrăm  astăzi  pentru  a \npăstra aceste cuceriri și pentru a apăra acest orizont, vă mulțumesc. \n(Aplauze.) \nDomnul Ion-Marcel Ciolacu: \nÎl  invit  la  tribună  pe  domnul  Florin  Cîțu,  președintele \nSenatului României. \nDomnul Florin-Vasile Cîțu: \n(Coboară la tribună.) \nDomnule președinte al Camerei Deputaților, \nDomnule prim-ministru, \nDomnule  Jean-Yves  Le  Drian,  ministrul  pentru  Europa  și \nafaceri externe al Republicii Franceze, \nDistinși reprezentanți ai cultelor religioase, \nDoamnelor și domnilor senatori și deputați, \n                                                                                             14                                                                                          \n     \nDoamnelor şi domnilor miniștri, \nExcelențele  Voastre,  doamnelor  și  domnilor  ambasadori  și \nreprezentanți ai misiunilor diplomatice, \nStimați invitați, \nOnorată asistență, \nIntrarea  în  Uniunea  Europeană  este  benefică  pentru  toți \nromânii, dar în același timp necesară, chiar dacă unii dintre noi au alte \nopinii. \nPoate prea des, în ultimii ani, unii politicieni s-au folosit sau \nau promovat negativ aderarea României la Uniunea Europeană. \nTotuși, este o realitate de necontestat faptul că aderarea la \nUniunea Europeană a adus bunăstare, libertate, securitatea României, \ncare  astăzi  este  mai  importantă  decât  oricând,  și  a  românilor, \nindiferent de forma ei, definită de Constituție, alimentară, financiară, \nsocială sau sanitară. \nCele mai mari câștiguri pentru România și români sunt cele 3 \nmari libertăți care nu au existat înainte de aderare – libera circulație a \npersoanelor, a mărfurilor și a capitalurilor. \nDacă ne uităm în jurul României, toate țările au luat o decizie \nimportantă. Noi am luat decizia că suntem o țară europeană. A fost \nprima dată în istoria României când a existat consens transpartinic, \ntoate partidele politice s-au pus de acord cu privire la drumul european \nal țării noastre. \nAceastă aderare a atins și a pătruns toate nivelurile societății \nromânești. \n                                                                                             15                                                                                          \n     \nNivelul politic - România face parte acum din marile familii \npolitice europene. \nTotuși, în România, unii politicieni au tendința să dea vina pe \nUniunea  Europeană  pentru  toate  nerealizările  lor,  pentru  lucruri  ca \ndistrugerea  industriei  și  pentru  faptul  că  nu  se  mai  cumpără  doar \nproduse românești, ci și produse străine. \nAdevărul este exact invers - aderarea la Uniunea Europeană a \ncreat calea pentru ca poporul român să vorbească și să aplice lucruri \nca: standarde internaționale, competență, profesionalism, meritocrație, \nevaluare, piață liberă, cu care am început să ne obișnuim la doar câțiva \nani după aderare. \nPentru mine și pentru Partidul Național Liberal, aderarea la \nUniunea  Europeană  a  constituit  un  prilej  prin  care  fundamentele \nliberale au avut ocazia să se afirme și să demonstreze că fac parte din \npolitica europeană. \nȘi, da, astăzi ia românească este una dintre cele mai apreciate \nproduse românești în Uniunea Europeană, iar Dacia Duster - care, nu \nștiu,  este  o  mașină  românească  făcută  de  o  firmă  franțuzească  sau \ninvers - este în topul preferințelor cumpărătorilor din Franța, Olanda și \nGermania. \nCel mai mare câștig al României și al românilor este că nu ne \nmai  bucurăm  doar  noi  de  produsele  românești  și  le-am  dat  ocazia \ntuturor să se bucure de acestea. \nÎn esență, lucrul important este că Uniunea Europeană ne-a \nadus împreună. Împreună cu marile națiuni cu tradiții din Europa, de \n                                                                                             16                                                                                          \n     \nla egal la egal. Ne-a permis practic să ne întoarcem într-un loc căruia \nRomânia i-a aparținut dintotdeauna. \nEuropa înseamnă că ne apărăm împreună, creștem împreună, \nfacem planuri pentru viitor împreună. \nA  permis  multor  români  care  nu-și  găseau  satisfacția \nprofesională  sau  materială  în  țară  să  o  facă  în  interiorul  familiei \nUniunii Europene, dar ei neuitând niciodată că sunt români. \nTinerii noștri, viitorul nostru, pot astăzi să se formeze și să \nstudieze ușor și liber oriunde în Europa. \nÎn ultimii 15 ani, România a progresat ca națiune europeană, \noportunitățile de muncă, de studiu, de investiții au crescut exponențial. \nDecalajul economic - așa cum s-a văzut și în cel mai recent \nraport al OECD  - și social, în comparație cu țările occidentale,  s-a \nmicșorat.  Am  devenit  o  societate  mai  atractivă  pentru  investitorii \nstrăini  și  pentru  marile  companii  internaționale,  iar  demnitatea, \nlibertatea,  drepturile  individuale  ale  omului  și  egalitatea  au  devenit \nvalori de necontestat. \nRomânia a contribuit în mod constant, prin acțiuni comune, la \nîmbunătățirea mecanismelor de dezvoltare ale UE și la perfecționarea \ninstrumentelor politice stabilite la nivel comunitar. \nPrin unitate și solidaritate, am gestionat una dintre cele mai \ndificile crize sanitare pe care UE le-a traversat încă de la fondarea \nComunității Europene. \nPrin reformele pe care și le-a asumat, România este astăzi un \nactor  european  care  poate  să  asigure  continuitate  în  susținerea \n                                                                                             17                                                                                          \n     \nstabilității și predictibilității sistemului fiscal. Continuă să faciliteze un \ndialog onest și echilibrat cu toți investitorii și să identifice soluții de \ndezvoltare economică pe termen mediu și lung. \nSuntem puternic angajați în asigurarea securității și stabilității \ngranițelor de est, iar evoluția complexă și imprevizibilă a situației din \nproximitatea țării noastre ne determină să ne consolidăm și postura de \nfurnizor important de securitate și stabilitate. \nDe aceea, vă spun foarte clar - viitorul României este strâns \nlegat de viitorul construcției europene. \nEforturile  noastre  trebuie  concentrate  pe  identificarea  unor \ndirecții care să faciliteze creșterea sustenabilă a calității vieții tuturor \ncetățenilor. \nÎn  același  timp,  viziunea  și  acțiunile  noastre  comune  la \nnivelul UE trebuie să fie calibrate schimbărilor ample care se produc \nchiar acum, sub ochii noștri, la nivel regional și european. \nPentru  mine  și  pentru  Partidul  Național  Liberal,  Uniunea \nEuropeană este singura opțiune. \nVă mulțumesc. (Aplauze.) \n(Revine la prezidiu.) \nÎl invit la tribună pe Excelența Sa, domnul Marcel Ciolacu, \npreședintele Camerei Deputaților. (Râsete. Aplauze. Vociferări.) \nDomnul Ion-Marcel Ciolacu: \nDomnule ministru pentru Europa și afaceri externe al Franței, \nExcelența Voastră, domnule președinte al Senatului,  \nDomnule prim-ministru,  \n                                                                                             18                                                                                          \n     \nDoamnelor și domnilor miniștri, \nStimați reprezentanți ai cultelor religioase, \nDoamnelor și domnilor europarlamentari,  \nStimați reprezentanți ai Corpului Diplomatic, \nDistinși invitați, \nDomnule prim-ministru Adrian Năstase,  \nDomnule prim-ministru Călin Popescu-Tăriceanu, (Aplauze.) \nCu mare bucurie vă urez un călduros bine ați venit la ședința \nsolemnă comună pentru aniversarea a 15 ani de la aderarea României \nla Uniunea Europeană! \nÎncă de la apariția statului român modern, poporul român a \nîmbrățișat, cu entuziasm și pasiune, cultura occidentală și, în special, \npe cea franceză.  \nÎn perioada pașoptiștilor, în cea a regalității, în timpul și între \ncele  două  Războaie  Mondiale,  alegerea  românilor  a  fost  mereu \nEuropa.  \nDupă o îndepărtare forțată în anii comunismului, anul 1989 a \nînsemnat  reafirmarea,  cu  toată  puterea  și  determinarea  unui  popor \ndornic de libertate, apartenenței la proiectul european.  \nA  urmat  un  drum  lung,  marcat  de  numeroase  decizii  și \nreforme dificile, dar care a culminat, în anul 2007, cu unul dintre cele \nmai  semnificative  momente  ale  istoriei  noastre  recente,  aderarea  la \nUniunea Europeană. Acel moment a fost o mare victorie a României, \ndar, în egală măsură, și o victorie a Europei.  \n                                                                                             19                                                                                          \n     \nÎn contextul prezenței la București a domnului ministru Le \nDrian, aș dori să remarc faptul că țara Domniei Sale a fost, în istorie, \nunul dintre marii susținători ai României. \nDe aceea, domnule ministru, vă mulțumesc pentru gestul de \nmare prietenie de a vă alătura în cadrul acestei ședinței solemne, mai \nales având în vedere agenda dumneavoastră atât de complexă în acest \nsemestru al președinției franceze a Consiliului Uniunii Europene.  \nDistinsă audiență, \nUniunea Europeană este un proiect în continuă dezvoltare, al \ncărei viitor îl conturăm împreună.  \nÎn  vremurile  bune  ne  bucurăm  de  prosperitate,  de  libera \ncirculație, de oportunitatea de a avea studii și cariere paneuropene, iar \nîn vremurile grele ne bucurăm de protecția și solidaritatea europeană.  \nMecanismul  european  de  redresare  și  reziliență,  și  din \nperspectiva României, PNRR, reprezintă o șansă extraordinară pentru \nalinierea economiei noastre la cele mai moderne standarde.  \nAcum traversăm un context geopolitic extrem de complicat. \nMai întâi criza pandemică, la care se adaugă evoluțiile deosebit de \nîngrijorătoare de la frontiera de est. \nDupă cum știți, România este un partener de încredere atât \ndin punct de vedere militar și al prezenței sale în NATO, cât și din \npostura de gardian al frontierelor externe ale Uniunii Europene, prin \nparticiparea la misiunile Frontex.  \nSuntem convinși că o vecinătate sigură, cu țări prospere și \nstabile, reprezintă cea mai bună cale spre propria pace.  \n                                                                                             20                                                                                          \n     \nSalut,  cu  acest  prilej,  acțiunile  care  vizează  avansarea \nparcursului european al statelor din Balcanii de Vest și intensificarea \ndialogului cu statele Parteneriatului Estic.  \nStimați oaspeți,  \nNe  aflăm  în  Anul  european  al  tineretului,  un  moment  de \nrecunoaștere  a  provocărilor  pe  care  le-au  avut  tinerii  pe  perioada \npandemiei. \nEste  un  moment  cu  atât  mai  bun  să  ne  amintim  că  tinerii \nnoștri  sunt  cei  care  vor  trăi  în  lumea  pe  care  noi  o  construim.  Ei \ntrebuie să se regăsească atât în valorile generoase care au condus la \ncrearea Uniunii, cât și în deciziile cele mai concrete care vor avea un \nimpact direct asupra vieții lor de zi cu zi.  \nLa  15  ani  de  la  aderarea  României  la  Uniunea  Europeană \navem nevoie de un nou pact politic, precum momentul Snagov, care să \ndea direcție României în Uniunea Europeană în perioada următoare – \no  nouă  agendă  europeană  pentru  țara  noastră,  care  să  asigure \ndezvoltarea României și folosirea oportunităților disponibile la nivel \neuropean în interesul românilor. \nDe  aceea,  închei  acest  discurs  cu  gândul  că  trebuie  să  le \noferim tinerilor noștri tot sprijinul de care au nevoie, pentru ca și ei să \nlupte la rândul lor pentru visul Europei unite.  \nVă mulțumesc. (Aplauze.) \nDomnul Florin-Vasile Cîțu: \nMulțumim. \n                                                                                             21                                                                                          \n     \nÎl invit la tribună pe Excelența Sa, domnul Nicolae  Ciucă, \nprim-ministrul României. \nDomnul Nicolae Ionel Ciucă (prim-ministrul României): \nDomnule președinte al Camerei Deputaților,  \nDomnule președinte al Senatului României, \nDomnule ministru Le Drian,  \nDistinși membri ai Parlamentului României, \nDistinși membri ai Guvernului, \nDistinși reprezentanți ai cultelor religioase, \nStimați membri ai Corpului diplomatic acreditat la București, \nDoamnelor și domnilor, \nȘedința solemnă de astăzi este un moment important de bilanț \nși perspectivă. Cei 15 ani de la  aderarea României au echivalat cu \ntransformări  semnificative  în  beneficiul  cetățenilor  noștri.  De \nasemenea,  a  fost  o  perioadă  în  care  am  înțeles  importanța  și  am \nsusținut o Uniune Europeană puternică, solidară, coezivă. România și-\na  dorit  să  intre  în  Uniune  și  a  fost  primită  ca  urmare  a  voinței \nromânilor  care  și-au  dorit  democrație,  libertate,  economie  de  piață \natunci  când  au  ieșit  în  stradă  pentru  a  răsturna  regimul  totalitar \ncomunist. \nUniunea Europeană se află astăzi într-un moment definitoriu \nal  existenței  sale,  dacă  privim  experiența  recentă  determinată  de \npandemia de COVID-19 sau ambițiile legate de tranziția ecologică și \ndigitală. Aș putea spune că este un moment important nu doar pentru \nrelansarea  proiectului  european  după  dificultățile  generate  de  criza \n                                                                                             22                                                                                          \n     \nsanitară,  ci  și  un  context  de  turnură  către  ceea  ce  va  trebui  să  fie \nEuropa  viitorului  -  conectată,  ecologică,  inovatoare.  Sunt  profund \nconvins  că  acest  semestru  al  Președinției  franceze  a  Consiliului \nUniunii  Europene  va  contribui  la  consolidarea  inițiativelor  noastre \ncomune  necesare  creșterii  rezilienței  Uniunii  Europene  și  pregătirii \nacesteia pentru economia viitorului. \nAnul acesta a debutat cu o serie de evoluții îngrijorătoare în \nvecinătatea Uniunii Europene. Suntem martorii unui narativ pe care îl \ncredeam o manifestare a secolelor trecute: sfere de influență, negarea \ndreptului suveran al statelor de a-și alege alianțele din care doresc să \nfacă parte. Aceste atitudini, declarații și posturi de forță ne confirmă, o \ndată în plus, două lucruri.  \nÎn  primul  rând,  stabilitatea,  prosperitatea  și  securitatea \nRomâniei  sunt  garantate  prin  apartenența  noastră  la  Uniunea \nEuropeană și la NATO.  \nÎn  al  doilea  rând,  unitatea  și  solidaritatea  europeană  și \ntransatlantică  sunt  unica  opțiune  viabilă  pentru  a  putea  gestiona \neficient  provocările  și  a  valorifica  oportunitățile.  Uniunea  și \nparteneriatele sunt răspunsul! \nUniunea Europeană a fost o opțiune fără echivoc a cetățenilor \nromâni, confirmată prin orientarea proeuropeană constantă a opiniei \npublice. Înainte de aderarea la UE, această opțiune europeană reflecta \ndorința românilor de a fi parte a spațiului de valori și prosperitate al \nUniunii. După aderare, europenismul României  a fost consolidat de \n                                                                                             23                                                                                          \n     \nexperimentarea  directă  de  către  cetățeni  a  beneficiilor  concrete  ale \napartenenței la Uniunea Europeană. \nExpertiza  și  finanțarea  europeană  și-au  pus  indisolubil \namprenta în aproape toate domeniile economice, fie că vorbim despre \nproiecte  de  reabilitare  și  infrastructură  la  nivel  local  sau  regional, \ndespre susținerea dezvoltării și modernizării agriculturii românești sau \ndespre  participarea  la  proiecte  de  cercetare.  Mai  mult  decât  atât, \nmilioane de români lucrează, învață ori își petrec vacanțele în alte țări \ndin  Uniunea  Europeană.  Majoritatea  exporturilor  românești  sunt \noperate  de  către  state  membre  ale  Uniunii  Europene.  Piața  Unică \nEuropeană  este  deschisă  antreprenorilor  români  care  beneficiază  de \nacces liber și sprijin acordat prin finanțările europene. Tinerii români \nparticipă intens în schimburile universitare finanțate prin programele \nErasmus. \nDupă aderarea la Uniunea Europeană, Produsul Intern Brut al \nRomâniei s-a triplat: 2006 - 342,7 miliarde lei; 2021 - 1.190 miliarde \nlei, iar PIB-ul pe cap de locuitor a devenit de aproape patru ori mai \nmare: 2006 - 16.170 lei; 2021 - 61.368 lei. \nÎn calitatea sa de membru al Uniunii Europene, România nu \neste  numai  beneficiar  al  prosperității  economice  generate  de  cadrul \neuropean,  ci  are  astăzi  șansa  de  a  contribui  direct  la  conturarea \npoliticilor europene și la construcția unui viitor al Uniunii.  \nDezbaterile  în  desfășurare  din  cadrul  Conferinței  privind \nviitorul Europei ne confirmă că cetățenii români, la fel ca majoritatea \n                                                                                             24                                                                                          \n     \ncetățenilor  europeni,  doresc  mai  multă  Europă  și  mai  multă \nconvergență în dezvoltarea sa. \nUnitatea  în  protejarea  valorilor  europene,  în  promovarea \nelementelor  fundamentale  ale  democrației  și  statului  de  drept  în \nUniune  și  în  vecinătatea  acesteia  este  esențială  pentru  a  răspunde \nașteptărilor cetățenilor. De asemenea, obiectivele vizând o Uniune mai \nputernică  pot  fi  atinse  doar  prin  manifestarea  unei  veritabile \nsolidarități și unități europene. \nDoamnelor și domnilor, \nLa 15 ani de la aderarea la Uniunea Europeană, avem o nouă \nperspectivă  determinantă  pentru  viitorul  României.  Avem \noportunitatea  de  a  recupera  în  dezvoltarea  de  infrastructură  care  să \nasigure conectarea fizică a României la rețelele de transport europene. \nAvem șansa unor progrese importante în sfera digitalizării, a educației \nși  pentru  oferirea  unor  servicii  de  sănătate  de  calitate.  Avem  și \nposibilitatea  de  a  avansa  către  decarbonizarea  economiei,  prin \ninvestiții  în  tehnologii  cu  emisii  reduse  de  CO .  Într-adevăr,  prin \n2\naceste reforme și investiții, România poate să garanteze o dezvoltare \nincluzivă, de care să beneficieze pe termen mediu și lung toți românii, \nindiferent dacă locuiesc în zonele urbane sau rurale, în oricare parte a \nRomâniei.  În  același  timp,  avem  datoria  să  ne  asigurăm  că  aceste \nschimbări  sunt  implementate  de  o  manieră  echilibrată  și  justă,  cu \nluarea în considerare a realităților și provocărilor cu care se confruntă \nastăzi cetățenii noștri. \n                                                                                             25                                                                                          \n     \nPentru  a  implementa  reforme  și  investiții,  România  va \nbeneficia, în perioada 2021-2027, de aproape 80 de miliarde de euro, \nprin  intermediul  celor  două  mari  instrumente  agreate  la  nivelul \nUniunii Europene: bugetul multianual pe 7 ani și Planul European de \nRedresare. \nTotodată, acțiunea României în plan european va continua să \nfie ghidată de respectul deplin pentru statul de drept, pentru principiile \nși valorile înscrise în Tratatele Uniunii Europene, ca piloni de bază ai \nUniunii, precum și pentru dreptul european, în general. \nParticiparea directă la Uniunea Europeană, în calitatea de stat \nmembru, ne-a reconfirmat și faptul că solidaritatea și unitatea sunt un \nparcurs  cu  dublu  sens.  Prin  exercitarea  Președinției  Consiliului \nUniunii Europene în 2019, România a confirmat că are  maturitatea \nnecesară  de  a  susține,  promova  și  ghida  Uniunea  în  atingerea \nobiectivelor  sale  strategice.  Declarația  de  la  Sibiu  a  reușit,  de \nasemenea,  să  contureze  liniile  strategice  pentru  evoluția  Uniunii, \nconfirmând  ambiția  pentru  a  avansa  proiectul  european.  În  egală \nmăsură,  pregătirea  pentru  aderarea  la  Spațiul  Schengen,  ca  și \nobiectivul  de  integrare  în  Zona  Euro,  sunt  contribuții  directe  la \naprofundarea integrării europene. \nRomânia continuă să rămână angajată în sprijinirea activă a \nobiectivului  de  consolidare  a  Uniunii  Europene.  Aceasta  este  și  o \nașteptare confirmată în cursul dezbaterilor recente la nivel național, în \ncontextul Conferinței privind viitorul Europei, care evidențiază nevoia \nde  unitate  și  convergență  în  Uniunea  Europeană.  Este  imperativ  să \n                                                                                             26                                                                                          \n     \nrăspundem așteptărilor cetățenilor prin inițiative și soluții concrete la \nnivel european. \nAcest lucru mă determină să reamintesc aprecierile europene \nale lui Robert Schuman, părintele fondator al Europei unite și ministru \nde  externe  al  Republicii  Franceze:  „Lecțiile  dure  de  istorie  m-au \nînvățat  să  mă  feresc  de  improvizațiile  pripite,  de  proiectele  prea \nambițioase, dar m-au învățat și că, atunci când o judecată obiectivă, \nmatură,  bazată  pe  realitatea  faptelor  și  a  interesului  superior  al \noamenilor  ne  conduce  la  inițiative  noi,  chiar  revoluționare,  este \nimportant  –  chiar  dacă  acestea  contravin  obiceiurilor  consacrate, \nantagonismelor seculare și vechilor rutine – să rămânem fermi și să \nperseverăm”. \nDoamnelor și domnilor, \nForța Uniunii Europene și a României, ca stat membru, este \ndeterminată  și  de  capacitatea  sa  de  a-și  proiecta  valorile  și  de  a \nconsolida  parteneriatele  în  vecinătatea  sa.  Ca  stat  care  valorifică \nexperiența propriei aderări la Uniune, suntem pregătiți să acționăm în \ncontinuare  pentru  a  transmite  mai  departe  valorile  și  principiile \neuropene în vecinătatea noastră, către partenerii noștri care au făcut o \nopțiune  strategică  solidă,  pe  calea  reformelor  și  a  proceselor  de \nmodernizare europeană. \nÎn  egală  măsură,  sunt  convins  că  Uniunea  Europeană  și \nstatele  sale  membre  trebuie  să  continue  să  lucreze  cu  partenerii \nstrategici – state și organizații cu care avem în comun valori și cu care \nîmpărtășim  obiectivul  unei  societăți  echitabile  și  durabile, \n                                                                                             27                                                                                          \n     \nfundamentată  pe  democrație,  drepturile  omului,  stat  de  drept  și \neconomie  de  piață.  Avem  nevoie  de  aceste  parteneriate,  inclusiv \npentru a capacita Uniunea să proiecteze mai departe modelul său de \ndezvoltare, care a generat prosperitate și stabilitate mai mult de 50 de \nani și care continuă să rămână valid. \nÎn concluzie, parcurgem momente istorice din toate punctele \nde  vedere:  tehnologic,  social,  securitar.  Traversăm  provocări  fără \nprecedent, fie că vorbim de pandemie sau de impactul transformărilor \ndigitale. Prezentul necesită o atenție particulară, pentru că ne definește \nviitorul.  În  același  timp,  trebuie  să  învățăm  din  erorile  trecutului \npentru a creiona un viitor mai bun, iar Uniunea Europeană are forța \nintrinsecă de a asigura o perspectivă de creștere și stabilitate pentru \ngenerațiile  viitoare.  Pentru  aceasta  avem  nevoie  de  aportul  tuturor \nstatelor membre ale Uniunii Europene, de unitate și de solidaritate. \nÎnsă, mai cu seamă, este nevoie de păstrarea valorilor democratice ale \nUniunii, care sunt fundamentul păcii, securității și prosperității noastre \ncomune.  Acest  lucru  nu  trebuie  uitat.  Valorile  Uniunii  trebuie  să \nreprezinte  punctul  de  gravitație  al  acțiunilor  noastre  prezente  și \nviitoare. \nAș dori să închei acest mesaj cu reflecția unui mare promotor \nromân al unității europene. Politicianul și diplomatul Grigore Gafencu \nscria în jurnalul său din 1941-1943, la un moment de mare răscruce \npentru continentul nostru: „Europa e trecutul nostru; ea trebuie să fie \nși viitorul. Ea cuprinde o idee de unitate, după cum cuprinde o idee de \ndiversitate și de echilibru”.  \n                                                                                             28                                                                                          \n     \nVă mulțumesc. (Aplauze.) \nDomnul Florin-Vasile Cîțu: \nMulțumesc, domnule prim-ministru. \nDoamnelor și domnilor senatori și deputați, \nOnorați invitați, \nPotrivit celor convenite, în această ședință solemnă vor avea \nintervenții reprezentanți ai grupurilor parlamentare reunite, în limita a \n10  minute  pentru  fiecare  grup  parlamentar,  iar  deputaților  și \nsenatorilor  neafiliați  li  se  alocă  3  minute,  cu  o  singură  intervenție \nprintr-un reprezentant comun. \nDau  cuvântul,  din  partea  Grupului  parlamentar  al  PSD, \ndomnului senator Angel Tîlvăr. \nDomnul Angel Tîlvăr: \nVă mulțumesc.  \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDoamnelor și domnilor senatori și deputați, \nDomnule ministru pentru Europa și afaceri externe,  \nDomnilor miniștri,  \nStimați reprezentanți ai cultelor religioase,  \nDoamnelor și domnilor europarlamentari, \nStimați reprezentanți ai Corpului diplomatic,  \nDistinși invitați, \n                                                                                             29                                                                                          \n     \nMarcăm astăzi unul dintre cele  mai importante evenimente \ndin  istoria  României,  eveniment  care  a  produs  schimbări  ample  la \nnivelul  societății  românești,  în  ansamblu,  dar  mai  ales  la  nivelul \nfiecăruia dintre noi, aderarea la Uniunea Europeană. \nOpțiunea  firească  de  a  se  îndrepta  spre  Occident,  afirmată \nîncă din 1989, se bazează pe dorința poporului român de a construi o \ndemocrație funcțională și de a-și asigura prosperitatea. \nProcesul de aderare nu a fost unul ușor. A început în 1993, \ncând a fost semnat acordul de asociere la Uniunea Europeană. \nÎn 1995, România a depus oficial cererea de aderare, iar în \n1999, Consiliul European, la Helsinki, a decis începerea negocierilor \npentru ca, după semnarea Tratatului de aderare, în 2005, România să \ndevină stat membru al Uniunii Europene, la 1 ianuarie 2007. \nAm menționat acest parcurs pentru că el a avut la bază un \nacord  larg  al  clasei  politice  românești,  o  situație  de  convergență, \nexprimând voința românilor. \nDoamnelor și domnilor, \nAderarea României la Uniunea Europeană a fost un obiectiv \nasumat de întreaga clasă politică, a fost o dovadă a responsabilității, a \ncapacității de a coopera și de a acționa unitar în vederea atingerii unui \nobiectiv de interes național. \nAderarea  a  fost  un  pas  important.  El  a  însemnat \nimplementarea  de  reforme  necesare  țării  noastre,  dar,  cred  eu, \nimportant  este  procesul  continuu  al  integrării,  al  recuperării \n                                                                                             30                                                                                          \n     \ndecalajului de dezvoltare, al racordării complete a României la spațiul \neuropean.  \nÎn  acești  15  ani,  România  a  făcut  pași  evidenți  în  această \ndirecție. Poate viteza nu a fost cea dorită, ne-am mai poticnit, am mai \ngreșit,  dar  pașii  înainte  sunt  evidenți.  România  se  află  astăzi  într-o \npoziție mai bună decât acum 15 ani. Sunt multe date care ne trimit la \naceastă afirmație. Dar ceea ce contează însă este ca românii să simtă și \nsă  conștientizeze  evoluția  și  beneficiile  care  vin  ca  urmare  a \napartenenței la Uniunea Europeană. \nAvem de lucru în continuare pentru a reduce decalajele de \ndezvoltare dintre regiuni, atât în interiorul țării, cât și dintre România \nși  alte  țări  membre,  așa  cum  sunt  multe  de  îmbunătățit  în  ceea  ce \nprivește utilizarea instrumentelor financiare europene. \nImpactul  pozitiv  al  aderării  la  Uniune  rămâne  unul \nperceptibil, fie prin proiectele pe care România le implementează, cu \nfinanțare europeană, fie prin beneficiile pe care sistemul de valori și \nlibertăți europene le aduc.  \nTotuși, toți acești ani au dus la modernizarea României, la \nîmbunătățirea capacității instituționale și administrative, la dezvoltarea \neconomică și, nu în ultimul rând, la consolidarea democrației. \nDoamnelor și domnilor, \nProcesul de integrare a însemnat și o participare consistentă \nla  mecanismele  decizionale  europene  și  vreau  să  reamintesc \nexercitarea  de  către  țara  noastră,  pentru  prima  dată,  a  președinției \nrotative  a  Consiliului  Uniunii  Europene,  din  ianuarie  până  în  iunie \n                                                                                             31                                                                                          \n     \n2019. Spun asta pentru că România trebuie să rămână proactivă în \nconturarea agendei europene. \nPentru  că,  după  15  ani,  țara  noastră  are,  cred  eu, \ninstrumentele necesare pentru a deveni inițiator de măsuri și politici de \ndezvoltare economică. \nRomânia are nevoie de Uniunea Europeană, așa cum Uniunea \nEuropeană  are nevoie de România, iar provocările ultimei perioade \ndovedesc  că  viitorul  României  este  strâns  legat  de  viitorul  Uniunii \nEuropene.  \nSper  ca  reflecția  asupra  proiectului  european,  generată  de \nconferința privind viitorul Europei, să ne permită să ne exprimăm în \ndomenii  care  merită  toată  atenția:  schimbări  climatice,  sănătate, \nsecuritate  comună,  transformare  digitală,  democrație,  migrație, \neducație, cultură, tineret, sport și rolul parlamentelor naționale. \nDoamnelor și domnilor,  \nRomânia  este  un  stat  european  responsabil  și  implicat  în \ncontextul în care avem nevoie de o Uniune întărită în interior, dar și în \nplan global, pentru că o Uniune Europeană  puternică este  esențială \npentru  prosperitatea  și  stabilitatea  regională.  Criza  actuală  de \nsecuritate din vecinătate confirmă acest lucru. \nConsider că Uniunea Europeană poate fi  mai puternică, de \naceea  ușa  Uniunii  Europene  trebuie  să  rămână  deschisă  pentru \npartenerii care împărtășesc valorile noastre comune. \nTotodată,  Uniunea  Europeană  are  vocația  de  a  proiecta  în \njurul său stabilitate, democrație, dezvoltare economică și prosperitate. \n                                                                                             32                                                                                          \n     \nLucrurile pe care le-am adus în atenția dumneavoastră cred că \nvorbesc  despre  o  realitate  care  încurajează  susținerea  proiectului \neuropean.  Această  realitate  trebuie  întărită  și  dezvoltată  în \npermanență,  zi  de  zi,  mai  ales  în  contextul  presiunilor  la  care  este \nsupusă în prezent Uniunea Europeană, a tendințelor distructive care-i \namenință unitatea și a încercărilor permanente de destabilizare. \nAlături de NATO sau Parteneriatul Strategic cu Statele Unite \nale Americii, apartenența României la Uniunea Europeană este o șansă \nde dezvoltare, și acest lucru trebuie afirmat și transpus în beneficii \npentru români. \nÎnchei  în  spiritul  dezideratului  exprimat  de  Jean  Monnet: \n„Continuați, continuați! Nu există alt viitor pentru popoarele Europei \ndecât în Uniune”. \nVă mulțumesc foarte mult. (Aplauze.) \nDomnul Florin-Vasile Cîțu: \nMulțumim, domnule senator. \nDin partea Grupurilor parlamentare ale PNL, domnul deputat \nIonuț-Marian Stroe. \nDomnul Ionuț-Marian Stroe: \nDomnule președinte al Senatului, \nDomnule președinte al Camerei Deputaților, \nDomnule prim-ministru Nicolae Ciucă, \nDomnule ministru Jean-Yves Le Drian, \nStimați invitați, \n                                                                                             33                                                                                          \n     \nExcelențele  Dumneavoastră,  doamnelor  și  domnilor \nambasadori, \nDragi colegi din Executiv și din Parlament, \nRomânia este Uniunea Europeană. \n Este o afirmație atât de simplă, dar care, după 15 ani, vedem \nși simțim, în viața de zi cu zi, înseamnă mult mai mult decât ne-am fi \nputut imagina atunci. \nEuropa a fost „acasă” pentru noi, românii, întotdeauna, chiar \ndacă aspirațiile noastre europene s-au împlinit abia în anul 2007. \nTocmai  de  aceea,  în  astfel  de  momente  precum  cel  al \nintegrării, deciziile au venit normal, natural pentru că sunt lucruri care \nne definesc ca nație, pentru că sunt lucruri care ne aparțin, pentru că \nsunt lucruri pe care cu toții ni le-am dorit. \nEuropa este aici, iar progresul României este în acești 15 ani \nevident, chiar dacă sunt - și trebuie să o spunem și să o recunoaștem - \nîncă foarte multe lucruri de făcut. \nFie  că  trăiești  într-un  oraș  modernizat  grație  fondurilor \neuropene, fie că tinerii studiază într-o universitate modernă sau mergi \nla o competiție sportivă, pe unul dintre stadioanele modernizate, fie că \nmergi  pe  o  autostradă,  pe  un  drum  reabilitat,  într-o  stațiune  cu \nobiective turistice realizate din bani europeni, ori într-o comună cu \nșcoli modernizate, în localități unde au fost introduse rețele de apă și \ncanalizare  sau  fie  că  întâlnești  antreprenori  care  au  putut  să  își \ndezvolte afaceri sau să-și instruiască angajații, vei afla atunci că foarte \n                                                                                             34                                                                                          \n     \nmulte  dintre  ele  au  fost  posibile  pentru  că  banii,  proiectele  și \nprogramele europene au funcționat în România. \nChiar și așa, bineînțeles, am fi putut avea o absorbție mult \nmai  mare  și,  cu  siguranță,  rezultatele  ar  fi  putut  fi  sau  ar  fi  putut \ndeveni spectaculoase. \nDin  fericire  pentru  noi,  dragi  colegi,  timpul  nu  este  încă \npierdut. \nLa fel cum vei afla, vorbind cu orice român, că libertatea de a \ncircula, de a călători și - un lucru foarte important - libertatea de a \nmunci în spațiul european, acest drept, au devenit pentru noi, românii, \nnormalități. Ne-am bucurat de ele, beneficiem de ele. \nÎn cei 15 ani de apartenență la Uniunea Europeană, România \ns-a bucurat de cea mai mare ascensiune economică din istoria ei. În \n2006, PIB-ul abia se apropia de 100 de miliarde de euro, iar în 2021 \nam făcut deja un salt de două ori și jumătate, ajungând la un PIB de \n240 de miliarde de euro. \nÎn  veniturile  românilor  vedem  aceeași  creștere.  În  2007, \nsalariul mediu abia atingea 300 de euro. Astăzi, în schimb, am ajuns la \nborna de 600 de euro. \nUniunea Europeană a fost în acești 15 ani un partener generos \nși  corect  cu  țara  noastră.  Am  primit  finanțări  din  partea  Uniunii \nEuropene de aproape 3 ori mai mult decât am contribuit - un plus de \n40 de miliarde de euro. \nPutem să ne uităm, de exemplu, la agricultură, unul dintre \ndomeniile care a avut cel mai mult de câștigat – pe lângă banii din \n                                                                                             35                                                                                          \n     \nproiecte, aproape 11 miliarde de euro au intrat direct în buzunarele \nfermierilor printr-un mecanism simplu și ușor de accesat, subvenția. \nPrin programele adresate tinerilor - Erasmus - zeci de mii de \ntineri din România au reușit să se formeze ca specialiști în universități \nde top din Europa. \nLa început, una dintre cele  mai importante priorități a fost \nreforma  justiției  și  lupta  anti-corupție.  Am  ajuns  astăzi  la  rezultate \npalpabile, chiar dacă sunt încă necesare anumite corecturi și reforme. \nPandemia, dragi colegi, ne-a arătat  și ea cât de importantă \neste solidaritatea europeană în momente de criză. Solidaritate care s-a \ntradus  în  acces  rapid  la  medicamente,  la  echipamente  medicale  și, \nbineînțeles, la vaccin. \nȘi poate cel mai important, privind acum spre viitor, avem \nacces pentru următorii ani la cel mai mare program de finanțare pentru \ndezvoltare - PNRR. \nTrebuie  să  facem  tot  ceea  ce  este  în  puterea  și  pasiunea \nnoastră, bineînțeles, pentru a împlini și a ne împlini noi, românii, în \nEuropa și pentru a deveni o forță, de ce nu? (Aplauze.) \nHai  să  lămurim  puțin  lucrurile...  (Aplauze.  Vociferări.)    - \nnimeni nu ne dă teme pentru a ne... (Aplauze. Vociferări.) \nHai să ne lămurim - nimeni nu ne dă teme în Europa și noi \nsuntem singurii responsabili de reușita noastră. \nRomânia  trebuie  să  aibă  curajul  de  a  deveni  influentă  în \ndeciziile europene, de a-și asuma proiecte ambițioase care să aducă un \nviitor mai sigur, mai bun și mai curat generațiilor viitoare. \n                                                                                             36                                                                                          \n     \nPe  lângă  prioritățile  clare  -  modernizarea  localităților,  a \neconomiei românești - țara trebuie să privească înainte, să investească \nîntr-un viitor sustenabil. \nTranziția  verde,  digitalizarea,  securitatea  energetică  sunt \nsubiecte  care  nu  trebuie  pierdute  din  vedere  și  care  fac  parte, \nbineînțeles, din proiectul nostru de viitor. \nAceastă nouă generație, sută la sută europeană, și cea care a \nreușit acum 15 ani integrarea în Uniune nu pot intra în conflict sau \nîntr-o  competiție,  este  absolut  necesar  să  colaboreze  pentru  că \nRomânia trebuie să fie parte a viitorului secol european. Depinde doar \nde noi. \nLa mulți ani României europene! (Aplauze.) \nDomnul Florin-Vasile Cîțu: \nMulțumesc, domnule deputat. \nDin partea Grupurilor parlamentare ale USR, domnul deputat  \nIlie Dan Barna. \nDomnul Ilie Dan Barna: \nExcelența Voastră, domnule ministru pentru Europa și afaceri \nexterne al Republicii Franceze, \nDomnilor prea excelenți președinți ai Camerei Deputaților și \nSenatului, \n(Râsete. Aplauze.) \nDomnule premier, \nDomnilor miniștri și doamnelor miniștri, \n                                                                                             37                                                                                          \n     \nStimați colegi, \nDragi invitați, \nVă  provoc  astăzi  la  un  exercițiu  de  imaginație  –  să  ne \nînchipuim  cum  ar  fi  fost  România  fără  structurile  europene  și \neuroatlantice. \nVă  invit  să  vă  uitați  la  ce  se  întâmplă  cu  statele  din  jurul \nnostru care au ratat acest tren. \nNiciuna  dintre  țările  din  regiune  care  au  ratat  aderarea  nu \npoate să spună astăzi că a avut o strategie înțeleaptă. Toate aceste țări \nse zbat astăzi în incertitudine și nesiguranță. \nRomânia, din fericire, la momentul acela, nu a ezitat. \nMai corect spus, de fapt, românii nu au ezitat. Pentru că statul \nnostru a tratat adesea integrarea neconvins și neentuziast, mai mult ca \nslogan decât ca angajament ferm. \nȘi, chiar dacă această ședință solemnă e cumva, ca o lecție la \nclasă, în care, având inspecție, fiecare vorbește frumos și politicos, ca \nsă  arătăm  ce  clasă  bună  suntem,  cred  că  o  imagine  realistă  despre \nacești  15  ani  ar  fi,  de  asemenea,  utilă  pentru  România  și  pentru \nEuropa. \nȘi o să punctez câteva lucruri. \nSpun  asta  pentru  că  politicienii  de  rit  vechi,  în  momentul \nintegrării, au înțeles că o lupă uriașă va veni asupra României, care va \nface foarte vizibile și nepotismul și corupția și incompetența. Și, din \nacest moment, în loc să aderăm cu premianții din centrul Europei, în \n                                                                                             38                                                                                          \n     \n2004, am reușit acest lucru alături de Bulgaria, doar în 2007. Dar a \nfost un lucru excelent. \nÎnsă  am  aderat  cu  tinicheaua  MCV  de  coadă.  Pentru  că \nreprezentanții  noștri,  ai  statului  român,  nu  au  fost  în  stare  să  dea \ngaranții că România va avea cu adevărat un stat de drept funcțional. \nAstăzi, astăzi, 15 ani mai târziu, încă suportăm această rușine. \nȘi, mai grav, dacă ne uităm la acțiunile Guvernului nostru, \nvedem că nu sunt semne că vom scăpa prea curând de această tinichea \nși nici de perspectiva de a intra în Schengen nu... ne îngrijorăm. \nInclusiv în această onorată adunare încă mai sunt oameni care \ncred și încearcă să ne convingă că „Secția Specială” de investigare și \nșantajare  a  magistraților  este  ceva  ce  poate  fi  păstrat,  în  ciuda \navertismentelor Comisiei Europene și a Comisiei de la Veneția. \nNu!  Nu,  dragi  colegi  și  invitați!  „Secția  Specială”  nu  face \ndecât  să  prelungească  MCV  și,  odată  cu  el,  imaginea  aceasta \npăcătoasă, dar reală, că în sânul clasei politice românești, inclusiv la \nvârful  ei,  nu  există  nici  voința  și  nici  putința  de  a  consolida  cu \nadevărat statul de drept în România, așa, european, cum îl pretindem. \nDoamnelor și domnilor, \nLa 15 ani de la aderarea la Uniunea Europeană, scopul nostru \nastăzi  ar  fi  trebuit  să  fie  o  integrare  mai  profundă  într-un  bloc \ncomunitar care, ne place sau nu, a început de ani de zile să vorbească \ndespre o Europă cu mai multe viteze. Și, în loc să mărim viteza, părem \ncă dorim cu tot dinadinsul să intrăm în marșarier. Nu e o metaforă, e \npurul adevăr pe care îl trăiesc cetățenii noștri. \n                                                                                             39                                                                                          \n     \nUitați-vă la exemplul cu eforturile de aderare la moneda euro! \nÎn  2016,  îndeplineam  4  din  cele  5  criterii  de  convergență. \nAstăzi, abia mai îndeplinim unul din ele. Iar șansa ca termenul anunțat \nde actualul ministru de finanțe - 2029 - să fie unul real este ridicol de \nmică. \nAproape  toate  Guvernele  care  s-au  succedat  de  la  aderare \nîncoace au preferat să pice în capcana ieftină a scandalurilor ieftine și \nzilnice, a scandalurilor populiste și au abandonat viziunea pe termen \nlung. \nO responsabilitate colectivă - să nu uităm din când în când să \nmai privim și dincolo de ziua de azi - lipsește cu desăvârșire. \nDacă nu ne înțelegem între noi pe aceste obiective importante \nnu rămâne prea multă speranță pentru România. \nV-o  spun  cu  toată  responsabilitatea  că  e  timpul  să  ne \nîntoarcem la obiective majore, să ne definim clar ce proiect de țară are \naceastă  generație.  Pentru  că  dacă  nu  o  facem,  o  să  ne  pierdem  în \ncontinuare inginerii și muncitorii și medicii, care aleg să meargă acolo \nunde Uniunea Europeană chiar funcționează. \nPentru mulți dintre compatrioții noștri - și o știți fiecare foarte \nbine  -  România  e  locul  în  care  se  mimează  reguli.  E  locul  acelui \npârdalnic „Merge și așa!”, țara în care dezastrul  este așteptat să se \nîntâmple. Oamenii, pe bună dreptate, s-au săturat și nu mai îndrăznesc \nsă mai spere. \nPlecarea fiecăruia dintre românii care aleg să trăiască în altă \nparte, indiferent de pregătirea sau aspirațiile lor, este un vot de blam la \n                                                                                             40                                                                                          \n     \nadresa administrațiilor publice - și centrale și locale - și avem astăzi \nmilioane de voturi de blam. \nAminteam  de  proiectul  de  țară.  Da,  aderarea  la  Uniunea \nEuropeană a fost un astfel de proiect reușit. Din păcate, ultimul mare \nproiect reușit. \nApoi,  ni  s-au  prezentat  diverse  propuneri,  pe  care  ne  tot \nchinuim  să  le  transformăm  în  reușite.  „România  Educată”  e  unul \ndintre ele. \nCât de ridicoli putem fi să vorbim de o Românie educată într-\no țară în care plagiatul a devenit aproape un standard! O țară în care \npână și femeia de serviciu trebuie să fie membră de partid ca să-și \npăstreze jobul! Sau la managementul Deltei numim persoane care nu \nau nicio legătură cu domeniul! \nTrebuie să înțelegem că din nou, din nou ni se oferă o mare \nșansă.  Mă  refer  la  PNRR,  la  acest  Plan  Național  de  Redresare  și \nReziliență. La cele 30 de miliarde pentru a avea autostrăzi, spitale, \nșcoli și o modernizare a administrației, care a intrat în secolul XXI cu \ndosar cu șină. \nSunt  deja  destule  semnale  de  alarmă  însă  cu  privire  la \njaloanele pe care ne-am angajat să le atingem. Și folosesc acest prilej \npentru  a  atrage  atenția  că  orice  ratare  se  calculează  în  bani  pentru \ndezvoltarea României. Și nu în puțini bani! \nDoamnelor și domnilor, \nEuropa  a  avut  și  încă  are  încredere  în  noi.  Prezența \nministrului  de  externe  al  Republicii  Franceze  este  un  foarte  bun \n                                                                                             41                                                                                          \n     \nargument. Încă ne mai acordă încredere. Una dintre dovezi este exact \nacest PNRR despre care am vorbit. \nRomânii însă nu mai au răbdare. Și vedem asta din sondaje în \ncare  încrederea  în  Uniunea  Europeană  crește,  iar  încrederea  în \ninstituțiile naționale stagnează sau scade. \nRomânii sunt sceptici când se uită spre această clădire de care \nsuntem atât de mândri și, dacă nu  schimbăm ceva repede, în curând și \nalții își vor pierde răbdarea și încrederea. \nCum să pretindem că avem un sistem educațional, de sănătate \nfuncțional când avem elevi de clasa a opta care nu înțeleg ce citesc? \nCum să pretindem că avem un climat economic cinstit când \nîn Parlament se pregătește să se pună ștampila pe un tun imobiliar așa \ncum este Romexpo? \nCum să pretindem că e stat de drept când judecătorii cinstiți \nsunt dați afară din Magistratură, sub pretexte ridicole? \nCum  să  pretindem  că  practicăm  democrația  când  sunt  unii \noameni din partide care amenință femei politicieni în cel mai josnic \nmod posibil? (Vociferări.) \nSă mai spun că avem aici colegi, în sală, care cred că e o idee \nbună să se asocieze cu indivizi care ne țin predici despre înțelepciunea \ndictaturii rusești? (Vociferări.) \nSe  întreabă  unii  cât  am  câștigat  de  pe  urma  aderării  la \nUniunea Europeană. \nPremierul a prezentat câteva cifre. \n                                                                                             42                                                                                          \n     \nÎn 2007, PIB-ul României era 120 de miliarde. Astăzi, la 15 \nani  după,  e  240.  Practic,  o  dublare  a  ceea  ce  înseamnă  beneficiul \nnostru, ca stat. \nDoamnelor și domnilor, \nAderarea la Uniunea Europeană a fost cel mai bun lucru care \ni s-a întâmplat României în ultimii 30 de ani. \nÎnsă,  doamnelor  și  domnilor,  dacă  ținem  seama  doar  de \ndrepturi, nu și de obligații, nu ar trebui să ne mirăm că vocea noastră \nlipsește din conversațiile mari. Nu ar trebui să ne mirăm că discuțiile \ndespre război și pace se poartă mai mult pe lângă noi, fără noi. \nNu e vina niciunei conspirații, ci doar a noastră. Când te ții de \ncuvânt doar pe jumătate, nu poți avea pretenția să fii luat în serios \nfoarte mult. \nȘi  s-a  promis  românilor  și  lumii  că  România  va  fi  o  țară \nprosperă și democratică. Am reușit doar parțial și foarte puțin. \nUniunea Salvați România este de la înființare un partid ferm, \npro-occidental,  pro-european  și  pro-democratic,  și  atunci  când  ne \nauziți  criticându-vă,  vă  asigur  că  asta  se  întâmplă  pentru  că  ne-am \nsăturat, alături de miile de români, ca dezvoltarea să se facă în ritm de \nmelc. Vrem ca România să se dezvolte rapid și în folosul cetățenilor. \nO  Românie  înscrisă  cu  încăpățânare  pe  drumul  acesta \neuropean folosește și cetățenilor ei și Europei. \nDragi colegi, \nTrăim de prea multă vreme întrebându-ne ca Ilie Moromete - \n„Niculae, unde mergem noi, domnule?”. \n                                                                                             43                                                                                          \n     \nHaideți  să  nu  ne  mai  întrebăm  și  să  trecem  la  acele  fapte \ndespre care doar vorbim! La faptele pentru care ne-am angajat atunci \ncând am aderat la Uniunea Europeană. \nPeste alți 15 ani, sper să nu mai căutăm România la coada \nclasamentelor țărilor dezvoltate din Europa! Le suntem datori cu acest \nlucru generațiilor actuale și generațiilor viitoare! \nVă mulțumesc. (Aplauze.) \nDomnul Florin-Vasile Cîțu: \nDin partea Grupurilor parlamentare AUR, timpul alocat - 10 \nminute, domnul senator Sorin Lavric. \nDomnul Sorin Lavric: \nVă mulțumesc, domnule președinte. \nDragi colegi, \nDomnule prim-ministru, \nDomnilor miniștri, \nÎntr-adevăr, suntem la o ședință solemnă, însă vă mărturisesc \ncă  e  o  mică  tortură  ca  să  vedem  atâția  politicieni  cum  vin  și \nrostogolesc aici, citind de pe hârtii, niște texte atât de convenționale, \nde protocolare și, firesc, plicticoase. \nDacă  v-aș  întreba  pe  fiecare  dintre  dumneavoastră  ce  ați \nreținut din ce s-a vorbit până acum, când tot timpul ați stat cu ochii în \ntelefon, mă îndoiesc că puteți să-mi spuneți. \nEu  sper  să  nu  vă  spun  niște  clișee,  așa  cum  au  făcut \nantevorbitorii mei. \n                                                                                             44                                                                                          \n     \nSingurul care a dat impresia că nu este un robot, rostogolind \ndiscursuri terne, a fost domnul Barna. \nȘi  sper  ca  dânsului  și  dumneavoastră  să  vă  răspund  la \nîntrebarea - unde mergem, încotro ne îndreptăm? \nȘi am să încerc să vă descriu lapidar viziunea Partidului AUR \nîn privința Uniunii Europene și a locului României în această Uniune. \nCu atât mai mult cu cât știți foarte bine că a devenit un laitmotiv ca \ndespre  cei  de  la  AUR  să  se  spună  că  sunt  eurosceptici,  că  sunt \nantioccidentali, că ni s-a cuibărit în cap ideea ROExit-ului, că trebuie \nmusai ca România să iasă din Uniunea Europeană. \nȘi,  firește,  ca  tacâmul  să  fie  complet,  domnul  Barna,  cu \n„înțelepciunea rusească” - noi, ce la AUR, suntem rusofili și, firește, \nputiniști. \nȚin să vă spulber toate aceste temeri și să vă spun din capul \nlocului - AUR este un partid pro-european, în mod răspicat... (Râsete. \nAplauze.) \nPăi, lăsați-mă să vă argumentez! (Vociferări.) \nEste un partid devotat valorilor... (Vociferări.) ...europene... \n(Râsete.) ...nici nu ne trece prin cap... (Vociferări.) ...să fim adepții \nROExit-ului pe care ni-l imputați atâta și cu atât mai putin... (Râsete.) \n...puțin... (Râsete.) ...nu putem să fim... (Râsete.) ...putiniști... (Râsete.)  \n...de vreme ce suntem în NATO. Știm prea bine că de fiecare dată \ncând am avut de-a face cu rușii lucrurile s-au sfârșit prost pentru noi. \nSuntem  în  tabăra  NATO  și  suntem  loiali  partenerilor  noștri.  Nici \nvorbă de a privi cu simpatie către Rusia. (Aplauze.) \n                                                                                             45                                                                                          \n     \nDa, locul României este în Uniunea Europeană, nu există altă \ndirecție,  este  singura  opțiune.  Dar  noi  când  spunem  „Uniunea \nEuropeană” ne gândim la acel proiect inițial pe care părinții fondatori \nai Uniunii Europene l-au avut în minte - este vorba de o coaliție, de un \nclub select de națiuni creștine și de state suverane. \nNiciun  antevorbitor...  (Aplauze.)  ...vorbind  despre  unitatea \nEuropei  și  despre  solidaritatea  Europei,  n-a  vorbit  despre  națiuni \ncreștine și despre state suverane. Nu s-a vorbit decât despre unitatea \nEuropei și atât. \nNu! AUR împărtășește proiectul inițial al părinților fondatori \n- al lui Adenauer, al lui Schuman, al lui Monnet - și anume o uniune \neuropeană  alcătuită  din  națiuni  creștine  și  state  suverane.  Este \nesențial... (Aplauze.) ... acest lucru. (Aplauze.) \nTocmai de aceea  suntem pro-europeni, domnule Barna sau \ndomnule Bulai,  chiar dacă vă stârnesc râsul!  Suntem pro-europeani \nîntr-o asemenea Uniune Europeană. \nFără suveranitatea statelor și fără religia creștină, Europa se \nduce de-a berbeleacul. \nVă  amintesc  simbolul  Uniunii  Europene.  Simbolul  Uniunii \nEuropene este cununa, diadema de 12 stele. Acele 12 stele nu se referă \nla  numărul  statelor,  că  suntem  27  de  state  în  Uniunea  Europeană. \nAcele stele se referă la cei 12 Apostoli și, în același timp, la Cununa \nMaicii Domnului. (Aplauze.) \n                                                                                             46                                                                                          \n     \nPărinții  fondatori  ai  Uniunii  Europene  erau  catolici \npracticanți. Ei credeau în Uniunea Europeană și erau încredințați că \nreligia creștină va fi un liant al Uniunii Europene. \nAcest  simbol  a  fost  votat,  a  fost  adoptat  de  către  părinții \nfondatori pe care i-am pomenit, pe 8 decembrie 1955. Pe 8 decembrie \n1955, când au votat, ei s-au gândit la această zi - de ce? - pentru că în \ncalendarul catolic, 8 Decembrie este Ziua Zămislirii Maicii Domnului. \nNu  ștergeți  din  memoria  românilor  acest  act  fondator  cu \nrezonanță creștină pentru că este esențial! \nVă spuneam că vă argumentez de ce nu suntem eurosceptici, \nba dimpotrivă, suntem pro-europeni și de ce suntem devotați valorilor \neuropene. \nCând  spunem  valori  europene  ne  referim  la  acel  canon \nvaloric  care  este  axat  pe  adevăr,  frumos  și  bine,  care  sunt  valori \ngrecești, iar acest canon valoric care a fost consacrat și verificat de-a \nlungul mileniilor stă pe 3 temelii, pe 3 piloni - filosofia greacă, dreptul \nroman și religia creștină. (Aplauze.) \nO Europă din care scoateți... (Aplauze.) ...aceste 3 temelii... \n(Aplauze.) ...nu va mai fi Europa pe care o gândim noi, cei de la AUR. \nPentru noi, progresul în Uniunea Europeană înseamnă să dăm \nviață  proiectului  și  valorilor  pe  care  le-au  avut  în  minte  părinții \nfondatori. Este esențial acest lucru. Asta înseamnă progres pentru noi. \nÎn  schimb,  dacă  progres  înseamnă  atingerea  unei  uniuni \neuropene înțelese ca un stat suprafederal, cu o singură capitală, cu un \n                                                                                             47                                                                                          \n     \nsingur  Parlament  și  cu  un  singur  președinte,  noi  nu  împărtășim  o \nasemenea idee. \nAmintiți-vă, vă rog, de precursorul doamnei Ursula von der \nLeyen!  Vă  mai  amintiți  de  el?  Jean-Claude  Juncker,  acel  grotesc \ndrăgălaș  președinte  al  Comisiei  Europene.  Vă  amintiți  când  se \nîmpleticea,  mort  de  beat,  și  era  ținut  de  colegi,  pentru  că,  nu,  se \nclătina? \nDacă Uniunea Europeană va fi privită ca un stat suprafederal, \ndestinul ei va fi destinul împleticirii lui Jean-Claude Juncker. (Râsete. \nAplauze.) \nPentru  noi,  singurul  viitor  este  cel  al  Uniunii  Europene \nînțelese  ca  un  club  select  de  națiuni  creștine  și  de  state  suverane. \nAltfel nu se poate, vom avea destinul acestui sinistru și foarte prost \npolitician care a condus, din păcate, Uniunea Europeană, mai mulți \nani. \nCred că am fost destul de limpede. \nÎn privința putinismului pe care ni-l tot imputați, v-am spus, \nde  vreme  ce  suntem  în  NATO  și  în  tabăra  aceasta,  suntem  loiali \npartenerilor noștri, nu se pune problema de a privi cu simpatie tendința \nimperialistă rusească. \nȘi nu ne  mai bănuiți că avem în spate cine știe ce agenții \nvenite de la Moscova! \nÎnchei  spunându-vă:  trăiască  România  într-o  Uniune  a \nnațiunilor creștine și a statelor suverane! \nVă mulțumesc. (Aplauze.) \n                                                                                             48                                                                                          \n     \nVoci din sală: \nBravo! Bravo! (Aplauze.) \nDomnul Florin-Vasile Cîțu: \nMulțumim pentru scuze și explicații. \nUrmează domnul deputat Daniel-Gheorghe Rusu. \nDomnul Daniel-Gheorghe Rusu: \nDomnule ministru francez pentru Europa și afaceri externe, \nDomnule prim-ministru al României, \nDomnilor miniștri, \nDomnilor președinți, \nStimați reprezentanți ai cultelor religioase, \nStimați invitați, \nStimați colegi senatori și deputați care ați mai rămas în sală, \nDrag popor român din Europa și de pretutindeni, \nVreau să vă transmit un salut sincer din partea Grupului pe \ncare îl reprezint și mai ales din partea unuia dintre președinți, care, cu \nregret, nu a putut să fie astăzi aici, domnul George Simion, dar a ținut \nsă vă salute, prin intermediul meu, și să vă roage să transmiteți, la \nrândul  dumneavoastră,  domnule  ministru,  un  salut  sincer  către \nDomnia Sa, Éric Zemmour, cel mai bun președinte pe care Franța îl va \navea din luna iunie încolo! (Râsete. Vociferări. Aplauze.) \nRespect  pentru  demnitatea  umană,  toleranță,  solidaritate, \nnediscriminare, libertate, democrație, egalitate, stat de drept, drepturile \nomului - sunt valori care au stat la baza constituirii Uniunii Europene \n                                                                                             49                                                                                          \n     \nși care sunt împărtășite de toate statele Uniunii Europene și așa ne \ndorim să și rămână. \nPoate unii cred că aderarea la Uniunea Europeană a venit așa, \nde la sine, pur și simplu. \nGreșit,  domnilor!  De  fapt,  a  fost  voința  poporului  român, \nsătul de comunismul umilitor și josnic al ultimelor zeci de ani și a \nunor lideri ai României, de a duce și de a îndrepta țara noastră către \nVest. \nA  fost  Cererea  oficială  de  aderare  la  Uniunea  Europeană, \nsemnată în iunie 1995, a fost Planul de la Snagov, lansat în anul 2000, \na fost Summitul din 1999 de la Helsinki și altele. Dar înainte de asta a \nfost  gândirea  strategică  a  unor  lideri  europeni  și  români,  în  orice \nlumină s-ar afla ei astăzi. \nUnde este România după 15 ani de la aderarea la Uniunea \nEuropeană?  Ce  am  câștigat?  Ce  am  pierdut?  Sau  încotro  mergem? \nSunt întrebări legitime pe care orice cetățean al Uniunii Europene de \nbună-credință și le poate pune. \nPIB-ul și bugetul țării, este adevărat, sunt duble, dacă nu mai \nmari, față de 2007, anul aderării. \nBanii  pentru  agricultură,  pentru  proiecte  de  infrastructură, \nsănătate, educație s-au dublat, la rândul lor. \nÎnsă  foarte  mulți  oameni  -  i-am  văzut  chiar  și  săptămâna \ntrecută, în Europa -, sunt nemulțumiți, deși țările în care locuiesc le \nconferă și le oferă o protecție socială deosebită, ei se simt părăsiți de \n                                                                                             50                                                                                          \n     \nGuvernul nostru și de oamenii noștri de stat. Ei trimit acasă către 3-4 \nmiliarde de euro, mai mult decât investițiile străine în România. \nSalariul mediu s-a dublat, puterea de cumpărare a românilor a \ncrescut până la un moment dat. \nDar noi toți ar trebui să fim mândri că facem parte dintr-o \nEuropă unită, în care drepturile să ne fie respectate. La fel, și valorile \ncreștine și morale. Să ne mândrim că facem parte dintr-o Europă a \npopoarelor  care  să  se  respecte  reciproc,  în  care  libera  exprimare  a \nopiniilor fiecăruia dintre noi să fie luată în considerare ca un lucru bun \nși constructiv, și nu ca un afront menit să dezbine  ceea ce  alții au \nreușit să clădească. \nRenunțând la metafore, trebuie să vă spun răspicat că cei 15 \nani  de  apartenență  la  Uniunea  Europeană  ne-au  adus  foarte  multe \navantaje, atât României, cât și poporului român, dar totuși, din varii \nmotive,  nu  am  reușit  să  facem  saltul  preconizat  pentru  a  avea  o \nadministrație  reală  și  prosperă,  o  dezvoltare  durabilă,  fără  decalaje \nîntre nivelul nostru de trai și nivelul de trai al concetățenilor noștri \neuropeni. \nNe dorim să stăm drept, să fim respectați și consultați în mod \negal, ca membrii celorlalte țări, la masa tratativelor și a negocierilor și \nnu  am  vrea  să  credem  vreodată  că  suntem  considerați  o  țară  și  un \npopor de o categorie inferioară. \nNu în ultimul rând, aș dori să reiterez faptul că Alianța pentru \nUnirea Românilor este o construcție politică pro-europeană și așa va \nrămâne atâta timp cât această relație a Uniunii Europene și a României \n                                                                                             51                                                                                          \n     \nse  bazează  pe  respect  reciproc  între  membrii  ei  și  atâta  timp  cât \nvalorile creștine și morale, precum și pilonii pe care a fost construită \naceastă fortăreață a națiunilor rămân ca temelie în gândirea și acțiunea \nliderilor ei. \nNe iubim poporul, iubim România și ne mândrim că facem \nparte din Europa. \nLa  mulți  ani...,  (Aplauze.)  ...România...,  (Aplauze.)  ...într-o \nEuropă... (Aplauze.) ...a tuturor... (Aplauze.) ...românilor... (Aplauze.)  \n...și a tuturor europenilor! (Aplauze.) \nMulțumesc. (Aplauze.) \nDomnul Florin-Vasile Cîțu: \nDin  partea  Grupurilor  parlamentare  ale  UDMR,  domnul \ndeputat Csoma Botond. \nDomnul Csoma Botond: \nDoamnelor și domnilor, \nStimați colegi,  \nStimate colege, \nStimați invitați, \nS-au  împlinit  15  ani  de  la  aderarea  României  la  Uniunea \nEuropeană. După 1990, intrarea în Alianța Nord-Atlantică și aderarea \nla Uniunea Europeană au fost obiectivele esențiale ale țării noastre. \nAderarea la Uniunea Europeană a însemnat pentru România o \nrecunoaștere, dincolo de granițele estului, un pas important pe drumul \n                                                                                             52                                                                                          \n     \nunei dezvoltări durabile și deschiderea spre un nou model social, spre \nnoi perspective în beneficiul tuturor cetățenilor acestei țări. \nAu trecut 15 ani în care am fost martorii unor transformări \nmajore. Au fost 15 ani de dezvoltare și de consolidare – dezvoltare și \nconsolidare  a  democrației,  firește!  -,  dar  trebuie  să  vă  spun  că  au \nexistat și anumite puncte nevralgice. Și aici m-aș referi în principal la \nanumite aspecte privind drepturile minorităților naționale din această \nțară. \nCel mai mare avantaj al aderării, în sens material, firește, au \nfost fondurile europene, menite să contribuie la dezvoltarea țării și la \nrecuperarea decalajelor față de statele cu vechime ale Uniunii, însă - \ntrebuie să spunem și chestia asta - România nu a reușit întotdeauna să \natragă  toate  sumele  alocate  de  Bruxelles,  situându-se  pe  ultimele \nlocuri între țările Uniunii la acest capitol. \nUn alt avantaj al cetățenilor din România este libera circulație \nîn spațiul UE, dar, în același timp, acest fapt a însemnat și plecarea a \nmilioane de cetățeni români să lucreze în alte țări europene. \nCa orice membru al Uniunii Europene, România are drepturi, \ndar și obligații, față de toți cetățenii ei, însă nu întotdeauna au fost \nrespectate aceste obligații asumate. \nRomânia încă așteaptă intrarea în spațiul Schengen, deziderat \ncare, în acest moment, se situează la nivelul de promisiuni. \nCu toate acestea, însă, după 15 ani, România susține ferm că \nnu  există  alternativă  la  această  Uniune  politică  și  economică.  Însă \ntotul evoluează și într-o direcție pentru care și noi,  cetățenii țărilor \n                                                                                             53                                                                                          \n     \nmembre, suntem responsabili. De aceea, când vorbim despre viitorul \nUniunii Europene, este nevoie de un dialog amplu și de implicare. \nPentru că, stimați colegi, trăim vremuri complicate. Pandemia \nde  coronavirus  ne-a  afectat  grav,  ne-a  dat  multe  lecții,  însă  datoria \nnoastră  este  să  învățăm  din  faptul  că  Uniunea  Europeană,  țările \nmembre, nu au fost suficient de pregătite și nu am avut un răspuns \nprompt în fața acestei situații fără precedent. \nTrebuie  să  învățăm  și  din  lecțiile  trecutului  cu  privire  la \nistoria și dezvoltarea Uniunii Europene. În fața provocărilor vechi și \nnoi,  pe  baza  unor  valori  democratice  solide  și  libertăți  comune, \nUniunea Europeană trebuie să sprijine statele membre acolo unde este \nnevoie  și  cât  este  nevoie,  cu  delimitarea  clară  a  competențelor \nexercitate în comun și a competențelor ce revin fiecărui stat membru. \nCooperarea statelor  membre  ale UE trebuie să rămână una \npragmatică, orientată spre dezvoltarea comună a societăților noastre și \nîntărirea poziției Uniunii pe scena globală. \nPoate ne-am fi descurcat mult mai bine pe plan global dacă \nam fi avut o politică externă mai bine coagulată. Și poate am fi putut \nsă evităm o serie de pericole dacă am avea o armată europeană de \nanvergură. \nUDMR  salută  președinția  franceză  la  Consiliul  Uniunii \nEuropene  și  în  special  eforturile  depuse  de  Franța  în  vederea \nconsolidării  și  dezvoltării  proiectului  armatei  europene,  un  proiect \ndificil, dar, credem noi, în același timp foarte necesar. \nStimați colegi, \n                                                                                             54                                                                                          \n     \nSunt câteva lecții pe care trebuie să le învățăm, avem nevoie \nde o colaborare mai strânsă între actorii politici, atât pe plan intern, cât \nși în cadrul forului comunitar. \nÎntr-adevăr, este mult mai ușor să explici ce nu este Uniunea \nEuropeană, decât ceea ce este. Dacă vă amintiți, fostul președinte al \nComisiei Europene, Jacques Delors, a denumit Uniunea Europeană, \naceastă construcție, „un obiect politic neidentificat”. Avem deci în față \no construcție originală, fără precedent și fără corespondent în lume. \nUniunea  Europeană  trece  dincolo  de  cadrul  de  concepte  politice \ntradiționale. Ea este o valoare unică, iar noi,  ce îi suntem cetățeni, \ntrebuie să o apreciem și să ne străduim să o dezvoltăm. \nCa  stat  membru  al  Uniunii  Europene,  trebuie  să  putem \nasigura calitatea vieții cetățenilor noștri și, în acest sens, trebuie să ne \nasigurăm că deținem suficientă putere economică și strategii care să \nfie concretizate în planuri concrete, în planuri de acțiune cu termene \nclare.  Astfel,  rolul  actorilor  economici  este  foarte  important  și, \nadăugând  politici  sociale  viabile  și  strategii  de  dezvoltare  durabilă, \nimplementarea responsabilă a acestora, cu siguranță se vor înregistra \nrezultate. Iar rezultatele se măsoară în siguranța, bunăstarea și nivelul \nde trai al cetățenilor noștri și, în același timp, putem asigura un viitor \nsigur generațiilor următoare. \nAcum, când tendințele extremiste se accentuează - și trebuie \nsă vorbim și despre acest fenomen, stimați colegi,  - iar la frontiera \nestică a Uniunii sunt încercări de a declanșa un conflict armat, credem \ncă este nevoie de mai multă unitate și de dialog. \n                                                                                             55                                                                                          \n     \nÎn ceea ce privește creșterea tot mai vizibilă a partidelor de \nextremă dreapta, trebuie să ne punem câteva întrebări, stimați colegi: \ncare  sunt  motivele  pentru  care  oamenii  sunt  deschiși  la  asemenea \nretorici?  Unde  a  greșit,  eventual  –  poate  că  a  greșit  –  și  Uniunea \nEuropeană? Este oare departe de cetățeni, pare netransparentă? \nUnde am greșit noi, politicienii? \nCred că la aceste întrebări trebuie să ne gândim și trebuie să \nîncercăm să formulăm un răspuns cât de cât concludent și bazat pe \nargumente. \nRomânia și-a exprimat ferm poziția în regiune prin susținerea \nunei Uniuni Europene stabile atât din punct de vedere economic, cât și \ngeopolitic. \nReiterez, Uniunea Europeană reprezintă o valoare unică, iar \nnoi,  cetățenii  săi,  avem  datoria  să  o  păstrăm  și  să  contribuim  la \ndezvoltarea ei. Avem datoria morală să o apărăm, ca să nu cadă pradă \ncelor ce vor să o distrugă, deși susțin altceva. \nÎnsă  toate  acestea  nu  înseamnă  că  nu  ne  putem  strădui  să \nîmbunătățim Uniunea noastră. Și noi, cetățenii europeni, ne dorim o \nUniune  Europeană  tot  mai  perfectă,  mai  apropiată  de  cetățeni,  și, \nsigur, mai implicată în viața noastră cotidiană. \nRomânia, prin obligațiile asumate odată cu aderarea la UE \nacum  15  ani,  își  propune  să  contribuie  la  consolidarea  acestei \nconstrucții  europene  și  să  contribuie  la  protejarea  ei  în  fața  tuturor \npericolelor  ce  apar  pe  parcurs.  O  putem  face  noi,  cetățenii,  noi, \ndecidenții, și o putem face noi, cetățenii europeni. \n                                                                                             56                                                                                          \n     \nVă mulțumesc, stimați colegi, pentru atenție. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  Grupului  parlamentar  al  minorităților  naționale, \ndomnul deputat Ovidiu Victor Ganț. \nDomnul Ovidiu Victor Ganț: \nVă mulțumesc frumos. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule  ministru pentru Europa și al afacerilor externe al \nRepublicii Franceze,  \nDoamnă, domnilor miniștri, \nDoamnelor și domnilor ambasadori, \nStimați invitați, \nDoamnelor și domnilor senatori și deputați,  \nAm  avut  inițiativa  organizării  acestei  ședințe  festive  de \nsărbătorire a 15 ani de la aderarea României la Uniunea Europeană, \npentru că acest eveniment reprezintă în opinia noastră, a deputaților \ndin Grupul parlamentar al minorităților naționale, un moment crucial \nîn istoria României. El este șansa unică de a reînnoda relația noastră \nde apartenență ca națiune la lumea occidentală, o năzuință istorică, \nmanifestată  permanent,  începând  cu  secolul  al  XIX-lea  în  Țările \nRomâne. Principalii intelectuali și politicieni români ai acelui secol au \n                                                                                             57                                                                                          \n     \nstudiat  la  universități  franceze,  germane,  austriece  sau  italiene, \npromovând  ulterior  în  țară,  în  mod  asiduu,  valorile  civilizației \noccidentale. \nLa  sfârșitul  anilor  ʾ30,  tot  acest  proces  de  integrare  și \ndezvoltare a României ca parte a spațiului de valori europene a fost \ncurmat brusc de instaurarea succesivă a fascismului și comunismului, \ndublată de pierderea unei părți a teritoriului național și impunerea unui \nfel  de  a  gândi  străin  de  orice  tradiție  de  la  noi.  A  fost  o  perioadă \nîntunecată  din  istoria  noastră,  atunci  când  am  avut  parte  doar  de \ndictaturi de tip fascist și comunist, cu tot reculul pe care acestea l-au \nadus în plan uman, social și economic. \nDin  fericire,  național-comunismul  a  luat  sfârșit  datorită \nRevoluției  din  decembrie  1989  și  sacrificiului  pe  care  l-au  făcut \ncetățenii țării noastre atunci, indiferent de apartenența lor etnică sau \nreligioasă, creștini, evrei sau musulmani. \nA urmat o perioadă foarte grea, marcată de crize sociale și \neconomice - mineriade, falimentul economiei socialiste, hiperinflație -\npe care am depășit-o cu greu, dar care s-a terminat prin două realizări \nmajore:  intrarea  în  NATO  și  Uniunea  Europeană.  Au  fost  două \nmomente  de  consens  național,  de  altfel  foarte  rare  în  politica \nromânească. Să reamintim faptul că Tratatul de aderare la Uniunea \nEuropeană  a  fost  ratificat  în  unanimitate  de  către  Parlamentul \nRomâniei.  În  ceea  ce  ne  privește,  am  susținut  activ  demersul,  prin \nrelațiile pe care le avem cu țările membre de care suntem legați prin \nlimbă și cultură. \n                                                                                             58                                                                                          \n     \nAstfel s-a deschis calea spre o democrație de tip occidental și \no dezvoltare economico-socială fără precedent. \nȘi  perioada  de  preaderare,  de  adoptare  a  legislației,  de \npreluare  a  aquis-ului  comunitar  și  de  transformare  instituțională \ntrebuie  amintită  ca  fiind  un  efort  comun  al  tuturor  forțelor  politice \nproeuropene  și  evident  al  Parlamentului  României,  ca  expresie  a \nsuveranității  națiunii  române.  Ne-am  asumat  toate  prevederile  din \ntratatul de aderare, inclusiv ceea ce scrie în art. 148 din Constituția \nRomâniei,  alin.  (2):  „Ca  urmare  a  aderării,  prevederile  tratatelor \nconstitutive  ale  Uniunii  Europene,  precum  și  celelalte  reglementări \ncomunitare  cu  caracter  obligatoriu,  au  prioritate  față  de  dispozițiile \ncontrare  din  legile  interne,  cu  respectarea  prevederilor  actului  de \naderare”.  \nPentru că niciodată aici nu s-au reliefat două aspecte, doresc \nsă  o  fac  eu  astăzi,  pentru  că  le-am  trăit  în  mod  nemijlocit.  Regret \nabsența domnului profesor doctor Vasile Pușcaș, negociatorul șef al \nRomâniei, care a reușit, împreună cu echipa sa, să finalizeze la timp \nnegocierile  de  aderare  în  decembrie  2004  și  doresc  să-i  mulțumesc \npublic pentru această realizare, care a permis semnarea tratatului de \naderare în timp util, pentru respectarea termenului de 1 ianuarie 2007. \nAl  doilea  aspect  pe  care  doresc  să-l  amintesc  este  munca \nechipei  de  observatori  la  Parlamentul  European,  într-un  efort \ntranspartinic, dar și multietnic al delegației noastre. \nA fost o onoare deosebită pentru mine faptul că, desemnat \nfiind de către Grupul parlamentar al minorităților naționale, am făcut \n                                                                                             59                                                                                          \n     \nparte  din  delegație,  alături  de  alți  parlamentari  români,  care  își \ncontinuă și astăzi activitatea parlamentară: doamnele senator Roberta \nAnastase și Gabriela Crețu și domnii senatori Vasile Dîncu și Titus \nCorlățean.  Împreună  am  reușit  să  combatem  prejudecăți  și  să \nschimbăm  opinii  asupra  aderării  țării  noastre,  inclusiv  votul  unor \nîntregi delegații naționale din grupurile noastre politice asupra acestui \nsubiect, de la avizul conform, unde a fost împotrivă, la ultimul raport \nMoscovici,  unde  a  fost  pentru.  Am  convingerea  că  sunt  în \nasentimentul colegilor mei, foști observatori, față de cele afirmate.  \nMomentul  aderării  la  1  ianuarie  2007  a  fost  sărbătorit  la \nBucurești  împreună  cu  ministrul  federal  de  externe  al  Germaniei, \nFrank-Walter Steinmeier, astăzi președinte federal, care asigura la data \nrespectivă  președinția  Consiliului  Uniunii  Europene.  Din  păcate, \nseparat:  într-un  loc  cu  președintele  României,  în  alt  loc  cu  prim-\nministrul de atunci. Un semn de rău augur pentru ce avea să urmeze \natât  în  politica  internă,  cât  și  în  ceea  ce  privește  demersul  politic \neuropean al României. \nPoate că acum, la 15 ani după, vom înțelege ce mare rău îl \nreprezintă permanentele disensiuni și crize politice. \nMă  bucur  să  sărbătorim  astăzi  15  ani  de  la  aderare,  în \nprezența  ministrului  de  externe  al  Franței,  domnul  Jean-Yves  Le \nDrian, într-un arc peste timp simbolic și doresc să-i mulțumesc în mod \ndeosebit  pentru  efortul  de  a  fi  alături  de  noi.  Vedem  în  prezența \nDomniei Sale un nou gest de prietenie al Franței față de România.  \nDoamnelor și domnilor, \n                                                                                             60                                                                                          \n     \nReconcilierea  franco-germană  reprezintă  fundamentul \nUniunii  Europene  de  astăzi.  Cred  că  Robert  Schuman  și  Konrad \nAdenauer  ar  fi  mândri  de  cele  realizate,  însă  ar  exprima  și  unele \nnemulțumiri legate de Uniunea Europeană. \nDespre acestea din urmă doresc să vă vorbesc. Am pierdut \nrecent un membru, Marea Britanie, care într-un demers unilateral a \ndecis  să  ne  părăsească  -  lucru  pe  care  îl  regret.  Avem  tot  felul  de \nexcepții și opt out-uri pentru anumiți membri. Nu se respectă întocmai \ntratatele,  birocrația  rămâne  sufocantă,  uneori  există  un  tratament \ndiferențiat aplicat unor state membre sau opinii grav divergente între \nanumite state membre, în chestiunea valorilor fundamentale care stau \nla baza construcției europene. \nDoresc  să  fac  apel  la  solidaritate  și  echitate  în  interiorul \nUniunii  Europene,  foarte  bune  exemple  fiind  lupta  împotriva \npandemiei și finanțarea planurilor naționale de redresare și reziliență \nale statelor membre. \nTotuși, cred că a venit timpul să punem capăt discriminării la \ncare este supusă România, prin neacceptarea în spațiul Schengen, deși \nam  investit  sute  de  milioane  de  euro  în  aplicarea  sistemului  și  în \npofida faptului că din 2011 satisfacem criteriile de aderare. Această \nstare de fapt nu face decât să scadă încrederea cetățenilor români în \nUniunea  Europeană,  afectând  libera  circulație  a  persoanelor  și  a \nbunurilor. \nTotodată  pledăm  ca  pe  baza  unor  rezultate  concrete  – \nsubliniez, pe baza unor rezultate concrete – pe care le va obține țara \n                                                                                             61                                                                                          \n     \nnoastră în perioada următoare să se încheie aplicarea mecanismului de \ncooperare  și  verificare.  În  ceea  ce  ne  privește,  vom  susține  orice \nmăsură legislativă necesară în acest sens. \nSper să ne facem și noi treaba în plan intern și să ducem la \nbun  sfârșit  reformele  anunțate:  modificarea  Constituției,  reforma \nadministrativă,  în  sensul  aplicării  în  mod  real  a  principiului \nsubsidiarității și al unei descentralizări mult clamate în anii din urmă, \ndezvoltarea infrastructurii rutiere și feroviare, a celei din sănătate și \nînvățământ, a digitalizării etc. \nNe  dorim,  totodată,  ca  procesul  de  extindere  al  Uniunii \nEuropene în Balcanii de Vest să fie dinamizat, permițând oamenilor \ndin regiune să se bucure de șansa de a fi cetățeni ai Uniunii Europene, \ndiminuând în același timp influențe externe nefaste asupra regiunii.  \nSperăm că președinția Franței a Consiliului Uniunii Europene \nsă ne ajute în rezolvarea unei părți din aceste probleme, respectiv să \naducă progrese importante la aceste capitole. \nConform unui sondaj recent, încrederea cetățenilor români în \nUniunea Europeană este în continuare la una din cele mai înalte cote \ndin statele membre, iar în ceea ce privește încrederea lor în alte state \nde pe mapamond Germania este pe locul întâi, iar Franța pe locul trei. \nDoamnelor și domnilor, \nÎn concluzie, avem convingerea că apartenența României la \nUniunea Europeană este garanția pentru noi de a beneficia de pace, \ndemocrație  și  bunăstare  și  deci  Grupul  parlamentar  al  minorităților \n                                                                                             62                                                                                          \n     \nnaționale  va  continua  să  susțină  necondiționat  demersurile \nproeuropene ale României. \nVă mulțumesc frumos pentru atenție. (Aplauze.) \nDomnul Florin-Vasile Cîțu: \nMulțumim, domnule deputat. \nTot  din  partea  Grupului  parlamentar  al  minorităților \nnaționale, domnul Silviu Vexler.  \nDomnul Silviu Vexler: \nDoamnelor și domnilor, \nAm  învățat  și  am  crezut  întotdeauna  în  faptul  că  Uniunea \nEuropeană este construită pe șase valori fundamentale: respect pentru \ndemnitatea  umană,  libertate,  democrație,  egalitate,  stat  de  drept, \nrespectarea drepturilor omului, inclusiv cele ale minorităților. \nȘi  îmi  aduc  aminte,  în  acest  moment,  înmormântarea \ndoamnei  Simone  Veil,  prima  femeie  președinte  a  Parlamentului \nEuropean,  reprezentând  Franța,  supraviețuitor  al  lagărelor  de  la \nAuschwitz și Bergen-Belsen, și  mai ales un fragment din cuvintele \nspuse de președintele Macron, respectiv că este aici „pentru a exprima \no imensă recunoștință, în numele poporului francez, pentru unul din \ncei mai iubiți copii ai săi”. \nTotuși, în acest moment deosebit, aniversar, și care ar trebui \nsă fie vesel, domnule ministru Le Drian, doamnă ambasador Auer, îmi \ncer scuze și regret că a trebuit să fiți martor la declarațiile mistico-\nreligioase  ale  unui  coleg  care  atunci  când  nu  elogiază  criminali  de \n                                                                                             63                                                                                          \n     \nrăzboi și nu neagă Holocaustul, încearcă să șteargă din viziunea unei \nEurope moderne existența comunităților musulmane și evreiești. \nDomnule  senator  Lavric,  cu  toată  dorința  dumneavoastră, \nregret! \nSuntem aici și vom continua să fim aici, cu aceeași demnitate \ncu  care  am  contribuit  întotdeauna  la  construirea  și  modernizarea \nUniunii Europene. \nÎmi cer scuze pentru această intervenție! \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  deputaților  și  senatorilor  neafiliați,  doamna \nsenator Diana Șoșoacă. (Rumoare.) \nDoamna Diana Iovanovici-Șoșoacă: \nVă  mulțumesc.  (Este  îmbrăcată  în  ie  și  poartă  drapelul \nRomâniei pe umeri.) \nNu  credeam  că  arborarea  steagului  României  vă  va  stârni \natâtea  râsete!  Este  rușinos,  dar  ce  poți  să  îi  ceri  unui  astfel  de \nParlament?! \nMi  s-a  părut  inoportună  intervenția  domnului  Vexler,  în \ncondițiile în care nici măcar nu i s-a pronunțat numele! Mă fac și eu \navocatul domnului Lavric, pro bono, de data asta! \n                                                                                             64                                                                                          \n     \nSuntem la o aniversare de 15 ani și am auzit aici discursuri \ncare  mi-au  adus  aminte  de  Congresul  al  XIV-lea  al  Partidului \nComunist Român. \nMă așteptam la ceva mai mult din partea dumneavoastră, mai \nales că unii aveți vreo trei-patru legislaturi pe aici, deci ați putea cel \npuțin să învățați să nu mai citiți de pe hârtie, ci să și aveți un pic de \ninspirație pentru a purta discursuri. \nNu am auzi însă... elogii, bunăstare, deci trăim într-adevăr în \nlumi paralele. \nPoporul român trăiește într-o lume pe care dumneavoastră nu \no vedeți. Uniunea Europeană s-a format - și era bine cum s-a format - \npentru a avea o dezvoltare economică bună, să existe bunăstare, pentru \na concura Statele Unite ale Americii. Din păcate, după 15 ani în care \nni se spune că suntem parteneri egali ai statelor Uniunii Europene, nu \navem acces în Schengen. În schimb, avem firme austriece care ne-au \npreluat cam tot ce înseamnă petrol, gaz, bogății, avem firme franceze \ncare ne-au luat alte bogății, avem firme italiene care ne-au luat alte \nbogății. Nu e prost cine le ia, e prost cine le dă! În toți acești 15 ani, \nRomânia a pierdut cel mai mult. Da, într-adevăr, avem posibilitatea să \nne plimbăm în afara granițelor țării, dar, - ce să vezi?! - avem peste 10 \nmilioane de români în afara granițelor țării. Suntem țara cu cea mai \nmare migrație pe timp de pace, iar românii noștri sunt discriminați în \nUniunea Europeană! Nu am văzut ambasadele României că se luptă \npentru români și n-am văzut nici UE că se luptă pentru români, care \nsunt cetățeni egali în drepturi cu ceilalți cetățeni ai statelor europene. \n                                                                                             65                                                                                          \n     \nMai mult decât atât, în ultimii doi ani suntem siderați, mai \nales noi, juriștii, să vedem cum drepturile și libertățile fundamentale, \natât  din  Carta  drepturilor  omului,  dar  și  din  Carta  europeană  a \ndrepturilor  fundamentale  ale  Uniunii  Europene,  sunt  încălcate  cu \nobstinație! Se încalcă orice drept, în numele unui interes colectiv s-au \nanulat drepturile personale, ceea ce nu poate fi admis, pentru că asta \nfăceau comuniștii. \nNe-am  întors  în  timp,  iar  Uniunea  Europeană,  dacă  nu  se \ntrezește, va rămâne fără foarte multe state pentru că, îmi pare rău să o \nspun, nu că o doresc eu, eu încă mai cred că Uniunea Europeană poate \nsă se trezească și să revină la ceea ce a început. Dar 60% din români \nîși doresc ROExit. Atenție foarte mare! Și aveți grijă că anul acesta, \ndoamnelor  de  la  PNL  care  doriți  să  fiți  judecător  la  Curtea \nConstituțională și trageți sfori pentru acest lucru, pentru că vi s-a cerut \nsă anulați Constituția României în favoarea dreptului european. Așa \nceva... îi spun Uniunii Europene: „Pe aici nu se trece!”. Constituția \nRomâniei este cea mai de preț lege. În Constituție se află drepturi și \nlibertăți fundamentale europene. Respectăm dreptul european - dreptul \neuropean  poate  fi  cel  mult  complementar  -,  dar  nu  să  fie  superior \nConstituției României! \nMai mult decât atât, ...(Vociferări.) \nLăsați,  doamnă,  că  n-o  să  vă  aleagă  nimeni  la  Curtea \nConstituțională! \nMai mult decât atât... \n                                                                                             66                                                                                          \n     \nDoamna  Scântei,  lăsați,  că  știm...  Știți,  cu  milionul  ăla  de \neuro într-un an! \nVreau  să-i  amintesc  Uniunii  Europene  ce  înseamnă  aceste \nmotive de pe o ie românească. (Arată pe ia pe care o poartă.)  \nDa, fă-ți cruce! Poate așa vei deveni creștin, domnule! \nAceste  motive  sunt  milenare.  Aici,  pe  pământul  acesta \nromânesc,  s-au  descoperit  plăcuțele  de  la  Tărtăria,  primul  scris  din \nlume. Nici nu se inventase civilizația sumeriană! (Râsete.) \nAici... \nAșa este! Râdeți! Prostul râde când nu știe! \nPuneți mâna pe carte și citiți, că ați făcut de râs Parlamentul \nRomâniei!  \nPentru  România  steagul  României  este  acesta!  (Arată \ndrapelul.) Alt steag nu există! Pentru acest tricolor s-a murit! Și să-i \nmai  aducem  aminte  Uniunii  Europene  de  cruciadele  creștine,  când \ndomnitorii români stăteau aici de pavăză, astfel încât țările Europei să \nse dezvolte și să-și înalțe catedrale, unde acum ori sunt închise, ori \nsunt baruri și restaurante! \nUniunea Europeană trebuie să se trezească!  \nUitați-vă cum Ursula von der Leyen este într-un dosar penal \npentru contracte cu Pfizer! \nAți adus vaccinarea obligatorie ca unic drept și unică condiție \npentru a trăi! \nDomnul Florin-Vasile Cîțu: \nDoamnă senator, vă rog să vă îndreptați către sfârșit... \n                                                                                             67                                                                                          \n     \nDoamna Diana Iovanovici-Șoșoacă: \nO să mă îndrept către sfârșit, sfârșitul dumneavoastră! \nDomnul Florin-Vasile Cîțu: \nCele 10 milioane de români din străinătate vă mulțumesc. \nDoamna Diana Iovanovici-Șoșoacă: \nȘi voiam să vă mai spun un lucru. Pentru toți cei din Uniunea \nEuropeană care solicitați să ne vaccinăm și nu ne mai lăsați nici să \nrespirăm decât dacă ne vaccinăm: Dumnezeu nu este vaccinat și nu va \nfi niciodată! \nTrăiască România liberă și suverană! (Aplauze.) \nDomnul Florin-Vasile Cîțu: \nDin  partea  Grupului  parlamentar  al  PNL,  doamna  senator \nAlina Gorghiu. \nDoamna Alina-Ștefania Gorghiu: \nBună seara, stimați colegi! \nStimați invitați, \nÎntotdeauna  populismul  are  un  nume!  Dar  vă  asigur  că \nultimele minute vor fi ale unui discurs proeuropean, onest și autentic. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule ministru Le Drian,  \nStimată doamnă ambasador a Republicii Franceze,  \nStimați colegi, \n                                                                                             68                                                                                          \n     \n1 ianuarie 2007 a fost, într-adevăr, un moment de excepție \npentru noi toți și sunt, așa cum spuneau toți colegii mei, 15 ani  de \nUniune Europeană pentru România. \nCa națiune europeană, am aderat la un proiect politic care are \nla bază valori precum demnitatea, statul de drept, libertatea, egalitatea, \ntoleranța și, poate cel mai important dintre toate acestea, respectarea \ndrepturilor omului. Mult mai recent, spiritul Declarației de la Sibiu, \nadoptată în mai 2019, în România, a consfințit ceea ce este Europa de \nastăzi - o uniune a valorilor și a libertăților. \nStimați colegi senatori,  \nStimați colegi deputați, \nRezultatele  la  care  au  ajuns  statele  membre  ale  Uniunii \nEuropene, datorită integrării europene, vorbesc de la sine. Și pentru \nRomânia acest lucru a însemnat o creștere de aproape trei ori a PIB-\nului României, o creștere de patru ori a PIB-ului pe cap de locuitor, \nam beneficiat de fonduri europene pentru dezvoltare cu peste 46 de \nmiliarde  de  euro  mai  mult  decât  a  contribuit  România  la  bugetul \nUniunii, iar expresia „din fonduri europene” aduce multă mândrie și \ncertifică un lucru necesar și bine făcut. \nA fi european înseamnă însă multe lucruri, unele extrem de \nsimple, unele însă ceva mai complicate și provocatoare. \nCertificatul verde este un proiect european. \nDrepturile minorităților, de orice fel ar fi aceste minorități, și \ntoleranța, sunt valori europene. \nLa fel și respingerea discriminării și a excluziunii sociale. \n                                                                                             69                                                                                          \n     \nRespectarea  principiului  supremației  dreptului  european  în \ndomeniile stabilite prin tratate și cedarea de suveranitate, da, sunt, de \nasemenea,  principii  de  bază  ale  ideii  unității  europene.  La  fel  și \nrespectarea deplină a deciziilor Curții de Justiție a Uniunii Europene. \nNu poți, stimați colegi, să fii astăzi european o zi și a doua zi \nsă-ți  dai  haina  jos,  deși  mai  vedem  lucrul  acesta  în  discursuri  din \npricina populismului. Și atunci, în loc de oameni politici de stat, în loc \nde oameni politici înțelepți, vizionari, vezi lideri populiști care se bat \ncu  pumnul  în  piept,  nu  doar  în  România,  riscând  destrămarea \nproiectului european.  \nAcum, când lumea întreagă se confruntă cu noi și noi crize de \nsănătate,  economice,  ecologice,  tensiuni  geopolitice,  România  vă \nasigur că va contribui din plin la proiectul viitorului Europei.  \nVom  avea  o  Uniune  mai  puternică,  mai  rezilientă,  mai \nconvergentă, mai solidară. Și când vorbim de viitor trebuie să știm \nlimpede că avem ca stat european și obligații, dar avem și drepturi. \nSunt speranțe puse în 2007 și unele dintre ele încă nematerializate.  \nVorbea colegul nostru de la UDMR despre aderarea la spațiul \nSchengen. \nDa, este un drept al României, îndeplinim de mult timp toate \ncriteriile și condițiile tehnice și îi rugăm pe partenerii europeni să țină \ncont de acest lucru și să ne sprijine în acest demers al României.  \nȘi adoptarea monedei euro este un alt proiect pentru care ne \npregătim și probabil că o să ne pregătim mai serios de acum încolo. \n                                                                                             70                                                                                          \n     \nDeși  în  acești  15  ani  au  existat  foarte  multe  provocări, \nRomânia rămâne în continuare, în ciuda celor pe care le-ați auzit mai \ndevreme, una dintre cele mai favorabile țări pentru construcția Uniunii \nEuropene. \nUn  sondaj  recent,  de  acum  două  zile,  arată  că  peste  75% \ndintre români susțin în continuare proiectul european. \nDa,  e  îmbucurător  că  noi,  românii,  credem  în  această \nconstrucție,  iar  eu,  ca  un  cetățean  proeuropean  convins,  cred  că  și \nEuropa își va onora la rândul său toate obligațiile față de România. \nVă mulțumesc, stimați colegi, pentru această oportunitate. \nMulțumesc, domnule ministru, Excelență, pentru îngăduință. \nO seară plăcută! (Aplauze.) \nDomnul Florin-Vasile Cîțu: \nMulțumim, doamnă senator. \nDoamnelor și domnilor,  \nAm încheiat intervențiile. \nMulțumindu-vă pentru participare, vă rog să-mi permiteți să \ndeclar închisă ședința solemnă – așa se voia – comună a Senatului și \nCamerei Deputaților. \nVă mulțumesc.  \n \nȘedința s-a încheiat la ora 19.43. \n \n \n \n "
    },
    "23": {
        "start_text": "Domnul Florin-Vasile Cîțu:",
        "start_index": -1,
        "end_text": "Domnul Ovidiu Victor Ganț:",
        "end_index": -1,
        "text": "                                                                 1                                                                                          \n     \n02 februarie 2022 – ședință comună \n \n \nS U M A R \n \n1.  Alocuţiuni consacrate aniversării a 15 ani de  2. \nla aderarea României la Uniunea Europeană. \n \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \nS T E N O G R A M A \nședinței solemne comune \n a Camerei Deputaților și Senatului \nconsacrată aniversării a 15 ani \nde la aderarea României la Uniunea Europeană. \n \nȘedința a început la ora 17.37. \nLucrările şedinţei au fost conduse de domnul senator Florin-\nVasile Cîțu, președintele Senatului, asistat de domnul deputat Andrei-\nRăzvan Lupu, secretar al Camerei Deputaților, și de domnul senator \nIon-Narcis Mircescu, secretar al Senatului.  \nDin  prezidiu  a  făcut  parte  și  domnul  deputat  Ion-Marcel \nCiolacu, preşedintele Camerei Deputaţilor. \nDomnul Florin-Vasile Cîțu: \nStimați colegi, \nVă rog să luați loc, să începem. \nDomnule președinte al Camerei Deputaților, \nDomnule prim-ministru, \nDomnule  Jean-Yves  Le  Drian,  ministrul  pentru  Europa  și \nafaceri externe al Republicii Franceze, \nDistinși reprezentanți ai cultelor religioase, \nDoamnelor și domnilor senatori și deputați, \nDoamnelor şi domnilor miniștri, \n                                                                                             3                                                                                          \n     \nExcelențele  Voastre,  doamnelor  și  domnilor  ambasadori, \nreprezentanți ai misiunilor diplomatice, \nStimați invitați, \nOnorată asistență, \nVă  rog  să-mi  permiteţi  să  declar  deschisă  şedinţa  solemnă \ncomună  de  astăzi,  a  Senatului  și  Camerei  Deputaților,  dedicată \naniversării a 15 ani de la aderarea României la Uniunea Europeană. \nDoamnelor şi domnilor, \nVă  invit  să  ascultăm  Imnul  naţional  al  României  și  Imnul \nUniunii Europene! \n(Se intonează Imnul naţional „Deşteaptă-te, române!”. \nSe intonează Imnul Uniunii Europene.) \nDoamnelor și domnilor senatori și deputați, \nOnorați invitați, \nÎl  invit  la  tribună  pe  Excelența  Sa,  domnul  Jean-Yves  Le \nDrian,  ministrul  pentru  Europa  și  afaceri  externe  al  Republicii \nFranceze. \nDomnul  Jean-Yves  Le  Drian  (ministrul  pentru  Europa  și \nafaceri externe al Republicii Franceze): \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDoamnelor și domnilor miniștri, \nDoamnelor și domnilor deputați și senatori, \n15 ani după aderarea României la Uniunea Europeană. \n                                                                                             4                                                                                          \n     \nSunt  deosebit  de  fericit  să  fiu  astăzi  la  București  pentru  a \nsărbători împreună cu dumneavoastră acest eveniment care a fost un \nprogres pentru toți europenii, pentru că de 15 ani încoace Uniunea \nnoastră  este  mai  puternică  și  mai  completă  pentru  că  și \ndumneavoastră, România, faceți parte din ea. \nȘi nu spun acest lucru numai în numele prieteniei care unește \nnațiunile  noastre,  o  prietenie  înrădăcinată  în  istoria  culturală, \nintelectuală și politică pe care o împărtășim împreună. Prietenie care \nne amintește de tinerețea petrecută la Paris a părinților fondatori ai \nRomâniei  moderne  –  Alexandru  Ioan  Cuza,  Vasile  Alecsandri  sau \nchiar și Brătianu, familia Brătianu, tată și fiu. O prietenie care ni se \namintește de fiecare dată când pronunțăm numele lui Enescu, Brâncuși \nsau Cioran, care ne-au adus atât de mult cu toții. O prietenie care, \ndupă Revoluția Română, s-a exprimat prin numeroase manifestări de \nsolidaritate, de care eu îmi amintesc încă și acum, păstrez o amintire \nfoarte proaspătă a acestor manifestări. Și o prietenie care adeseori - și \neste o mare onoare pentru noi - se pronunță, se vorbește „en français” \n-  în  franceză,  această  limbă  care  a  fost  o  limbă  de  libertate  și  de \ncunoaștere  pentru  tinerii  români  care  au  studiat-o  în  anii  cei  mai \nsumbri  ai  istoriei  dumneavoastră  și  care  astăzi  vă  înscrie  pe  mulți \ndintre  dumneavoastră  într-o  comunitate  de  300  de  milioane  de \nfrancofoni de peste tot în lume. \nSpun acest lucru, de asemenea, pentru că Franța prezidează \nastăzi  Consiliul  Uniunii  Europene,  și  această  responsabilitate  ne \n                                                                                             5                                                                                          \n     \npermite  să  apreciem  atuurile,  avantajele  care  dau  putere  Europei \nnoastre. \nIncontestabil, economia dumneavoastră s-a poziționat treptat \npe sectoare de viitor, și angajarea dumneavoastră în Europa Apărării, \ninclusiv în Sahel, se numără printre toate aceste atuuri ale Europei. \nCând  v-ați  alăturat  Uniunii,  în  2007,  România  și-a  reluat \nlocul  care  îi  corespunde  în  inima  Europei  noastre.  A  fost  un  pas \nsuplimentar pe drumul care v-a permis să dați pagina, să lăsați în urma \ndumneavoastră  mai  multe  decenii  de  dictatură,  penurii  și  regim \narbitrar. A fost, de asemenea, un pas în plus pe drumul care, după un \nsecol de conflicte și despărțiri, ne-a condus împreună la reunificarea \nEuropei noastre. Și, într-adevăr, vorbesc despre reunificare. Am spus \nacest  lucru  la  Praga,  când  comemoram  revoluțiile  din  1989,  ca,  de \nexemplu, cea care a început pentru dumneavoastră la Timișoara, în \nstrigăte de libertate și dreptate. \nȘi  repet  în  fața  dumneavoastră  astăzi  -  decât  să  folosesc \ncuvântul „extindere”, care oarecum ne îndepărtează unii de ceilalți, eu \nprefer termenul „reunificare”, pentru că el ne apropie unii de ceilalți. \nMomentul istoric din 2007, pe care îl sărbătorim astăzi, a fost \npregătit de momentul istoric din 1989, când Europa noastră a putut, în \nsfârșit, să se regăsească pe sine însăși, când în sfârșit am început să \nvindecăm  împreună  această  rană  deschisă  în  1945  în  inima \ncontinentului european deja greu încercat și dezorientat de 3 decenii \nde  tragic  război  civil.  Când,  în  sfârșit,  Cortina  de  Fier  care  ne \n                                                                                             6                                                                                          \n     \ndespărțea  s-a  prăbușit,  s-a  prăbușit  și  noțiunea  total  artificială  de \n„Europa de Est”, care ne despărțea și ea, de asemenea. \nÎntr-adevăr, națiunile noastre sunt diferite, sunt diverse, dar \nnu  a  existat  dintotdeauna  decât  o  singură  Europă,  cea  pe  care \nîmpreună o numim „a noastră”, cea pe care ne-a înapoiat-o anul 1989. \nAceste două drumuri, în realitate, se confundă și nu fac decât \nunul  singur.  Este  calea  pe  care  ne-o  deschidem  noi,  în  calitate  de \neuropeni, înspre un orizont de progres care ne reunește. Un orizont de \nlibertate  și  de  democrație  ordonat  în  funcție  de  principiile \nfundamentale  ale  Uniunii  noastre  -  respectarea  statului  de  drept,  a \ndrepturilor  omului,  a  drepturilor  minorităților,  respectarea  libertății \npresei  și  libertăților  universitare.  Un  orizont  de  progres  social \nîmpărtășit, pentru că concetățenii așteaptă în mod legitim de la Europa \nca ea să fie prosperitatea în serviciul solidarității, în dimensiunea cea \nmai concretă a vieților lor. Și un orizont, de asemenea, de reunificare a \nmemoriilor noastre în toată diversitatea lor, ca să putem regăsi firul \nistoriei  europene  și  pentru  a  putea  scrie  împreună  noi  pagini  din \naceastă istorie. \nAcest orizont comun ne permite să mergem înainte, astăzi, \nîntr-o  lume  plină  de  amenințări  și  de  provocări  legate  de  mediu, \ntehnologice, economice și geopolitice, afirmând această suveranitate \neuropeană care astăzi, în fața noului context internațional, este cea mai \nbună  garanție  a  suveranităților  noastre  naționale,  pe  care  ea  le \nconsolidează fără să le știrbească. \n                                                                                             7                                                                                          \n     \nȚările  care,  cum  a  fost  cazul  în  România,  au  fost  supuse \njugului  funestei  doctrine  Brejnev  știu  că  suveranitatea  nu  poate  fi \nlimitată, ea există sau nu există, și dacă ni se confiscă, atunci trebuie \nsă o recucerim, așa cum ați făcut-o și dumneavoastră. \nÎn schimb, dacă hotărâm cu toții, împreună, putem să-i dăm o \nprelungire colectivă, pentru a o apăra mai bine, adică pentru a apăra \nmai bine capacitatea noastră de a ne face propriile alegeri și să nu ne \nsupunem strategiilor de dependență, de predare, de exploatare și de \ningerință,  care  conturează  astăzi  o  sălbăticire  îngrijorătoare  a  vieții \ninternaționale. \nAfirmând împreună suveranitatea noastră, împreună, cei 27, \nne acordăm mijloacele pentru a rezista acestei schimbări. \nSuveranitatea    europeană  este,  pur  și  simplu,  condiția \nposibilității  exercitării  depline  a  suveranităților  naționale  în  secolul \nXXI.  Acesta  este  sensul  pe  care  dorim  să-l  dăm  celei  de-a  13-a \npreședinții franceze a Consiliului UE, să declinăm, să afirmăm acest \nprincipiu imperativ politic și geopolitic de suveranitate europeană în \ntoate  domeniile,  împreună  cu  dumneavoastră  și  cu  toți  cei  27  de \nparteneri. Acesta este sensul marilor întâlniri pe care le pregătim  – \nSummitul  UE  -  Uniunea  Africană,  Forumul  ministerial  pentru \ncooperare  în  Indo-Pacific  și,  de  asemenea,  Summitul  privind  noul \nmodel european de creștere și, de asemenea, apărarea de către șefii de \nstat și de Guvern a Primei Cărți Albe a Apărării Europene, busola \nnoastră strategică. \n                                                                                             8                                                                                          \n     \nCe mă surprinde, uitându-mă la drumul pe care l-am parcurs \nîmpreună din 2007, este că proiectul nostru european este suficient de \nputernic  pentru  a  fi  atât  ceea  ce  ne  permite  să  vindecăm  rănile \nsecolului XX și, de asemenea, ne permite să intrăm în secolul XXI \nputernici, mulțumită identității noastre. \nȘi, bineînțeles, avem această dublă forță, și de aceea susținem \nperspectiva europeană a Balcanilor de Vest, care are un sens deplin, \navând în vedere trecutul și viitorul. \nPreședintele Macron a repetat acest lucru acum câteva zile, la \nParlamentul European de la Strassbourg - pentru noi, Balcanii de Vest \nîși au locul în Uniunea Europeană. \nIată  de  ce,  sub  președinție  franceză,  vom  organiza,  de \nasemenea, o conferință care va avea ca obiectiv să avansăm împreună \nînspre această nouă etapă a reunificării noastre europene, bazându-ne \nîn  special  pe  principiile  metodologiei  revizuite  a  negocierilor  de \nadeziune. \nIată  de  ce,  din  punctul  meu  de  vedere,  iată  ce  sărbătorim \nastăzi – un progres european. \nDar  actualitatea  ne  amintește  că  acest  imens  progres  se \nlovește astăzi de riscul unei regresiuni majore. \nUnii,  într-adevăr,  ar  vrea  să  ne  tragă  înapoi  înspre  lumea \nstabilită la Ialta, din care curajul și angajamentul dumneavoastră în \nconstrucția  europeană  ne-au  smuls.  Și  nu  vom  putea  accepta  acest \nlucru fără să renunțăm la tot ceea ce am construit împreună și la toate \nperspectivele de viitor pe care le-am adoptat. \n                                                                                             9                                                                                          \n     \nIată de ce, din punctul meu de vedere, una dintre cele mai \nmari provocări, căreia trebuie să-i răspundem astăzi, este să restabilim \no relație de stabilitate și de previzibilitate cu Rusia. Este o provocare \ncare se adresează unei întregi generații, dar este, în același timp, o \nprovocare urgentă, deoarece este din ce în ce mai clar, de mai mulți \nani, și cu atât mai mult astăzi, că vecinul nostru rus a hotărât să se \npoarte ca o putere care cauzează dezechilibre, refuzând să respecte \nmarile principii ale securității europene, pe care, amintesc, sunt fapte, \nRusia acceptase aceste principii, cu noi, la Helsinki, în '75, la Paris, în \n1990.  Ea  încearcă  astăzi  să  impună  o  logică  de  zone  de  influență \nfondată  pe  slăbirea  și  limitarea  suveranității  statelor  limitrofe  și \namenințând  anumiți  aliați  ai  noștri,  ai  NATO  și  parteneri  ai  UE  și \ndesfășurând manevre de ingerință chiar pe teritoriul Uniunii Europene \nși al NATO. \nPentru a găsi un nou echilibru cu vecinul nostru rus trebuie să \nformulăm  principii  cu  aliații  și  partenerii  noștri.  Și  tocmai  aceasta \nfacem. \nDar trebuie, de asemenea, ca noi, europenii, așa cum am început \ndeja să facem, trebuie să articulăm conținutul acestor principii, pentru \ncă această sarcină ne duce la chestiuni care nu afectează pe nimeni atât \nde  mult  ca  pe  noi  -  chestiunea  reunificării  continentului  nostru,  al \ncărui preț l-am amintit, chestiunea securității într-o lume de jocuri de \nputere și de raport de forțe care, în această lume, ia o cotitură înspre \nsălbăticire. Numai aceasta ne permite să rămânem actori ai destinului \nnostru, stăpâni pe destinul nostru, tocmai pentru că suntem uniți. \n                                                                                             10                                                                                          \n     \nȘi întrebarea care ni se pune astăzi este următoarea - cum să \nfacem față împreună? \nDin  punctul  meu  de  vedere,  răspunsul  se  declină  în  trei \npuncte. \nMai întâi, arătând că principiile fundamentale ale organizării \nsecurității  colective  în  Europa  nu  sunt  negociabile.  Mă  gândesc  la \nsuveranitatea  statelor,  care  trebuie  să  fie  pe  deplin  respectată, \ninviolabilitatea  frontierelor  și  integritatea  teritorială  a  statelor, \nlibertatea  pe  care  o  are  fiecare  stat,  să-și  hotărască  alianțele  și \norganizațiile la care dorește să adere și, în plus, la drepturile omului și \nlibertățile fundamentale, a căror aplicare este universală. \nNimic, astăzi, nu ar putea justifica slăbirea acestor principii \ncare se află în centrul, repet, Actului Final al Helsinki și al Cartei de la \nParis,  pe  care  Rusia  le-a  acceptat.  Tocmai  aceste  principii  sunt \namenințate astăzi de către Rusia. \nÎn ceea ce privește Ucraina, vreau să fiu deosebit de clar - \nRusia trebuie să fie conștientă de lovitura pe care și-ar da-o sie însăși \ndacă ar purta un nou atac împotriva acestei țări, pentru că europenii nu \nar accepta acest lucru, ne-am luat cu toții angajamentul solemn și încă \nde pe acum am început să pregătim sancțiunile masive pe care le-am \nadopta, fără să ezităm față de Rusia, dacă se va ajunge până acolo. \nPe  baza  acestor  principii,  responsabilitatea  noastră  este  să \nîncercăm să definim împreună cu Rusia termenii unui dialog exigent \nprivind reglementarea relației noastre de concurență strategică. Acest \ndialog este indispensabil, cu condiția ca el să fie purtat pe baza unei \n                                                                                             11                                                                                          \n     \nordini de zi pe care am hotărât-o noi, împreună, pentru că vedem că \nastăzi, fără reguli, o coabitare cu Rusia este o coabitare instabilă și \npericuloasă. \nPe termen scurt, prioritatea noastră trebuie să fie să căutăm \ncalea unei detensionări. Este efortul căruia ne consacrăm, în cadrul \nformatului Normandia, împreună cu Germania, pentru a obține gesturi \ncare să permită să ajungem la implementarea Acordurilor de la Minsk. \nAceste eforturi au fost reluate la Reuniunea de la Paris, acum câteva \nzile, și se vor continua. \nMai pe larg, de 20 de ani am asistat la distrugerea treptată a \ntuturor regulilor care încadrau concurența strategică, ceea ce ne-a dus \nîn fond la o lume care este cea a anilor '60, adică la o lume unde \ncompetiția militară și strategică riscă să se exprime în stare pură, fără \nnicio regulă, fără nicio constrângere. \nÎntr-adevăr, tratatele care ne legau nu mai există sau nu mai \nsunt în concordață cu realitățile militare contemporane. \nTrebuie, deci, fără să cedăm nimic din respectul pe care îl \ndatorăm  marilor  principii  menționate  adineauri,  trebuie,  deci,  să \nnegociem  regulile  adaptate  provocărilor  actuale,  că  e  vorba  de \narmamentele nucleare strategice, care fac obiectul unui dialog între \nRusia  și  Statele  Unite,  pe  care  și  noi  ne  coordonăm  strâns  cu \nWashingtonul,  sau  că  este  vorba  de  armamentele  convenționale, \nexercițiile militare sau mecanismele de previzibilitate ale activităților \nmilitare. \n                                                                                             12                                                                                          \n     \nÎn cadrul acestui dialog, europenii trebuie să poarte o viziune \nși  poziții  comune,  folosindu-se  de  mecanismele  de  coordonare \nexistente. \nȘi, în sfârșit, având în vedere că ne angajăm în acest dialog \ncu  Rusia  alături  de  aliații  noștri,  dar  și  în  calitate  de  europeni, \nîncercăm să facem să se audă un singur glas european de fiecare dată \ncând este vorba de securitatea europeană, reafirmând, în același timp, \nangajamentul  nostru  deplin  în  cadrul  NATO  și  al  politicii  sale  de \napărare și de descurajare. \nPrima  etapă  a  integrării  României  într-o  comunitate \neuroatlantică  de  solidaritate  și  responsabilitate  a  fost  aderarea  sa  la \nNATO,  în  2004.  Este  mândria  noastră  că  am  contribuit  la  această \nintegrare și, de asemenea, suntem mândri astăzi, în calitate de aliat, \npartener  european  și  țară  prietenă,  să  ne  aflăm  alături  de \ndumneavoastră  în  aceste  vremuri  când  contextul  de  securitate  se \ndegradează  la  frontierele  dumneavoastră,  și  ele  sunt  astăzi  și \nfrontierele noastre. \nAcesta este sensul anunțului făcut de președintele republicii, \nprivind  disponibilitatea  noastră,  să  contribuim  la  noi  măsuri  de \nreasigurare  în  beneficiul  României.  Acest  angajament  se  înscrie  în \ncontinuitatea acțiunii noastre pentru securitatea noastră comună, ca și \nmisiunile de poliție aeriană și în cadrul misiunilor eFP, prezențelor \navansate în Estonia și Lituania pe care Franța le va menține. \nSpun, de asemenea, că intransigența față de principii, atunci \ncând  stabilitatea  și  securitatea  continentului  nostru  se  află  în  joc, \n                                                                                             13                                                                                          \n     \ncăutarea unui dialog exigent cu Rusia, un angajament concret, atât în \nApărarea  Europeană,  cât  și  în  Alianța  Atlantică,  numai  astfel  vom \nputea să afirmăm ceea ce suntem în mod colectiv, adică o mare putere \ncapabilă să-și apere propriile interese și să se facă respectată, o putere \nde  echilibru  și  de  stabilitate  care  își  manifestă  atașamentul  față  de \nreguli. \nIată, dragi prieteni, ceea ce doream să vă spun la această a \n15-a aniversare a aderării României la Uniunea noastră. \nÎn numele istoriei europene care ne-a reunificat, în numele \nviitorului  de  suveranitate  pe  care  îl  putem  construi  împreună  și  în \nnumele  fermității  și  unității  pe  care  o  demonstrăm  astăzi  pentru  a \npăstra aceste cuceriri și pentru a apăra acest orizont, vă mulțumesc. \n(Aplauze.) \nDomnul Ion-Marcel Ciolacu: \nÎl  invit  la  tribună  pe  domnul  Florin  Cîțu,  președintele \nSenatului României. \nDomnul Florin-Vasile Cîțu: \n(Coboară la tribună.) \nDomnule președinte al Camerei Deputaților, \nDomnule prim-ministru, \nDomnule  Jean-Yves  Le  Drian,  ministrul  pentru  Europa  și \nafaceri externe al Republicii Franceze, \nDistinși reprezentanți ai cultelor religioase, \nDoamnelor și domnilor senatori și deputați, \n                                                                                             14                                                                                          \n     \nDoamnelor şi domnilor miniștri, \nExcelențele  Voastre,  doamnelor  și  domnilor  ambasadori  și \nreprezentanți ai misiunilor diplomatice, \nStimați invitați, \nOnorată asistență, \nIntrarea  în  Uniunea  Europeană  este  benefică  pentru  toți \nromânii, dar în același timp necesară, chiar dacă unii dintre noi au alte \nopinii. \nPoate prea des, în ultimii ani, unii politicieni s-au folosit sau \nau promovat negativ aderarea României la Uniunea Europeană. \nTotuși, este o realitate de necontestat faptul că aderarea la \nUniunea Europeană a adus bunăstare, libertate, securitatea României, \ncare  astăzi  este  mai  importantă  decât  oricând,  și  a  românilor, \nindiferent de forma ei, definită de Constituție, alimentară, financiară, \nsocială sau sanitară. \nCele mai mari câștiguri pentru România și români sunt cele 3 \nmari libertăți care nu au existat înainte de aderare – libera circulație a \npersoanelor, a mărfurilor și a capitalurilor. \nDacă ne uităm în jurul României, toate țările au luat o decizie \nimportantă. Noi am luat decizia că suntem o țară europeană. A fost \nprima dată în istoria României când a existat consens transpartinic, \ntoate partidele politice s-au pus de acord cu privire la drumul european \nal țării noastre. \nAceastă aderare a atins și a pătruns toate nivelurile societății \nromânești. \n                                                                                             15                                                                                          \n     \nNivelul politic - România face parte acum din marile familii \npolitice europene. \nTotuși, în România, unii politicieni au tendința să dea vina pe \nUniunea  Europeană  pentru  toate  nerealizările  lor,  pentru  lucruri  ca \ndistrugerea  industriei  și  pentru  faptul  că  nu  se  mai  cumpără  doar \nproduse românești, ci și produse străine. \nAdevărul este exact invers - aderarea la Uniunea Europeană a \ncreat calea pentru ca poporul român să vorbească și să aplice lucruri \nca: standarde internaționale, competență, profesionalism, meritocrație, \nevaluare, piață liberă, cu care am început să ne obișnuim la doar câțiva \nani după aderare. \nPentru mine și pentru Partidul Național Liberal, aderarea la \nUniunea  Europeană  a  constituit  un  prilej  prin  care  fundamentele \nliberale au avut ocazia să se afirme și să demonstreze că fac parte din \npolitica europeană. \nȘi, da, astăzi ia românească este una dintre cele mai apreciate \nproduse românești în Uniunea Europeană, iar Dacia Duster - care, nu \nștiu,  este  o  mașină  românească  făcută  de  o  firmă  franțuzească  sau \ninvers - este în topul preferințelor cumpărătorilor din Franța, Olanda și \nGermania. \nCel mai mare câștig al României și al românilor este că nu ne \nmai  bucurăm  doar  noi  de  produsele  românești  și  le-am  dat  ocazia \ntuturor să se bucure de acestea. \nÎn esență, lucrul important este că Uniunea Europeană ne-a \nadus împreună. Împreună cu marile națiuni cu tradiții din Europa, de \n                                                                                             16                                                                                          \n     \nla egal la egal. Ne-a permis practic să ne întoarcem într-un loc căruia \nRomânia i-a aparținut dintotdeauna. \nEuropa înseamnă că ne apărăm împreună, creștem împreună, \nfacem planuri pentru viitor împreună. \nA  permis  multor  români  care  nu-și  găseau  satisfacția \nprofesională  sau  materială  în  țară  să  o  facă  în  interiorul  familiei \nUniunii Europene, dar ei neuitând niciodată că sunt români. \nTinerii noștri, viitorul nostru, pot astăzi să se formeze și să \nstudieze ușor și liber oriunde în Europa. \nÎn ultimii 15 ani, România a progresat ca națiune europeană, \noportunitățile de muncă, de studiu, de investiții au crescut exponențial. \nDecalajul economic - așa cum s-a văzut și în cel mai recent \nraport al OECD  - și social, în comparație cu țările occidentale,  s-a \nmicșorat.  Am  devenit  o  societate  mai  atractivă  pentru  investitorii \nstrăini  și  pentru  marile  companii  internaționale,  iar  demnitatea, \nlibertatea,  drepturile  individuale  ale  omului  și  egalitatea  au  devenit \nvalori de necontestat. \nRomânia a contribuit în mod constant, prin acțiuni comune, la \nîmbunătățirea mecanismelor de dezvoltare ale UE și la perfecționarea \ninstrumentelor politice stabilite la nivel comunitar. \nPrin unitate și solidaritate, am gestionat una dintre cele mai \ndificile crize sanitare pe care UE le-a traversat încă de la fondarea \nComunității Europene. \nPrin reformele pe care și le-a asumat, România este astăzi un \nactor  european  care  poate  să  asigure  continuitate  în  susținerea \n                                                                                             17                                                                                          \n     \nstabilității și predictibilității sistemului fiscal. Continuă să faciliteze un \ndialog onest și echilibrat cu toți investitorii și să identifice soluții de \ndezvoltare economică pe termen mediu și lung. \nSuntem puternic angajați în asigurarea securității și stabilității \ngranițelor de est, iar evoluția complexă și imprevizibilă a situației din \nproximitatea țării noastre ne determină să ne consolidăm și postura de \nfurnizor important de securitate și stabilitate. \nDe aceea, vă spun foarte clar - viitorul României este strâns \nlegat de viitorul construcției europene. \nEforturile  noastre  trebuie  concentrate  pe  identificarea  unor \ndirecții care să faciliteze creșterea sustenabilă a calității vieții tuturor \ncetățenilor. \nÎn  același  timp,  viziunea  și  acțiunile  noastre  comune  la \nnivelul UE trebuie să fie calibrate schimbărilor ample care se produc \nchiar acum, sub ochii noștri, la nivel regional și european. \nPentru  mine  și  pentru  Partidul  Național  Liberal,  Uniunea \nEuropeană este singura opțiune. \nVă mulțumesc. (Aplauze.) \n(Revine la prezidiu.) \nÎl invit la tribună pe Excelența Sa, domnul Marcel Ciolacu, \npreședintele Camerei Deputaților. (Râsete. Aplauze. Vociferări.) \nDomnul Ion-Marcel Ciolacu: \nDomnule ministru pentru Europa și afaceri externe al Franței, \nExcelența Voastră, domnule președinte al Senatului,  \nDomnule prim-ministru,  \n                                                                                             18                                                                                          \n     \nDoamnelor și domnilor miniștri, \nStimați reprezentanți ai cultelor religioase, \nDoamnelor și domnilor europarlamentari,  \nStimați reprezentanți ai Corpului Diplomatic, \nDistinși invitați, \nDomnule prim-ministru Adrian Năstase,  \nDomnule prim-ministru Călin Popescu-Tăriceanu, (Aplauze.) \nCu mare bucurie vă urez un călduros bine ați venit la ședința \nsolemnă comună pentru aniversarea a 15 ani de la aderarea României \nla Uniunea Europeană! \nÎncă de la apariția statului român modern, poporul român a \nîmbrățișat, cu entuziasm și pasiune, cultura occidentală și, în special, \npe cea franceză.  \nÎn perioada pașoptiștilor, în cea a regalității, în timpul și între \ncele  două  Războaie  Mondiale,  alegerea  românilor  a  fost  mereu \nEuropa.  \nDupă o îndepărtare forțată în anii comunismului, anul 1989 a \nînsemnat  reafirmarea,  cu  toată  puterea  și  determinarea  unui  popor \ndornic de libertate, apartenenței la proiectul european.  \nA  urmat  un  drum  lung,  marcat  de  numeroase  decizii  și \nreforme dificile, dar care a culminat, în anul 2007, cu unul dintre cele \nmai  semnificative  momente  ale  istoriei  noastre  recente,  aderarea  la \nUniunea Europeană. Acel moment a fost o mare victorie a României, \ndar, în egală măsură, și o victorie a Europei.  \n                                                                                             19                                                                                          \n     \nÎn contextul prezenței la București a domnului ministru Le \nDrian, aș dori să remarc faptul că țara Domniei Sale a fost, în istorie, \nunul dintre marii susținători ai României. \nDe aceea, domnule ministru, vă mulțumesc pentru gestul de \nmare prietenie de a vă alătura în cadrul acestei ședinței solemne, mai \nales având în vedere agenda dumneavoastră atât de complexă în acest \nsemestru al președinției franceze a Consiliului Uniunii Europene.  \nDistinsă audiență, \nUniunea Europeană este un proiect în continuă dezvoltare, al \ncărei viitor îl conturăm împreună.  \nÎn  vremurile  bune  ne  bucurăm  de  prosperitate,  de  libera \ncirculație, de oportunitatea de a avea studii și cariere paneuropene, iar \nîn vremurile grele ne bucurăm de protecția și solidaritatea europeană.  \nMecanismul  european  de  redresare  și  reziliență,  și  din \nperspectiva României, PNRR, reprezintă o șansă extraordinară pentru \nalinierea economiei noastre la cele mai moderne standarde.  \nAcum traversăm un context geopolitic extrem de complicat. \nMai întâi criza pandemică, la care se adaugă evoluțiile deosebit de \nîngrijorătoare de la frontiera de est. \nDupă cum știți, România este un partener de încredere atât \ndin punct de vedere militar și al prezenței sale în NATO, cât și din \npostura de gardian al frontierelor externe ale Uniunii Europene, prin \nparticiparea la misiunile Frontex.  \nSuntem convinși că o vecinătate sigură, cu țări prospere și \nstabile, reprezintă cea mai bună cale spre propria pace.  \n                                                                                             20                                                                                          \n     \nSalut,  cu  acest  prilej,  acțiunile  care  vizează  avansarea \nparcursului european al statelor din Balcanii de Vest și intensificarea \ndialogului cu statele Parteneriatului Estic.  \nStimați oaspeți,  \nNe  aflăm  în  Anul  european  al  tineretului,  un  moment  de \nrecunoaștere  a  provocărilor  pe  care  le-au  avut  tinerii  pe  perioada \npandemiei. \nEste  un  moment  cu  atât  mai  bun  să  ne  amintim  că  tinerii \nnoștri  sunt  cei  care  vor  trăi  în  lumea  pe  care  noi  o  construim.  Ei \ntrebuie să se regăsească atât în valorile generoase care au condus la \ncrearea Uniunii, cât și în deciziile cele mai concrete care vor avea un \nimpact direct asupra vieții lor de zi cu zi.  \nLa  15  ani  de  la  aderarea  României  la  Uniunea  Europeană \navem nevoie de un nou pact politic, precum momentul Snagov, care să \ndea direcție României în Uniunea Europeană în perioada următoare – \no  nouă  agendă  europeană  pentru  țara  noastră,  care  să  asigure \ndezvoltarea României și folosirea oportunităților disponibile la nivel \neuropean în interesul românilor. \nDe  aceea,  închei  acest  discurs  cu  gândul  că  trebuie  să  le \noferim tinerilor noștri tot sprijinul de care au nevoie, pentru ca și ei să \nlupte la rândul lor pentru visul Europei unite.  \nVă mulțumesc. (Aplauze.) \nDomnul Florin-Vasile Cîțu: \nMulțumim. \n                                                                                             21                                                                                          \n     \nÎl invit la tribună pe Excelența Sa, domnul Nicolae  Ciucă, \nprim-ministrul României. \nDomnul Nicolae Ionel Ciucă (prim-ministrul României): \nDomnule președinte al Camerei Deputaților,  \nDomnule președinte al Senatului României, \nDomnule ministru Le Drian,  \nDistinși membri ai Parlamentului României, \nDistinși membri ai Guvernului, \nDistinși reprezentanți ai cultelor religioase, \nStimați membri ai Corpului diplomatic acreditat la București, \nDoamnelor și domnilor, \nȘedința solemnă de astăzi este un moment important de bilanț \nși perspectivă. Cei 15 ani de la  aderarea României au echivalat cu \ntransformări  semnificative  în  beneficiul  cetățenilor  noștri.  De \nasemenea,  a  fost  o  perioadă  în  care  am  înțeles  importanța  și  am \nsusținut o Uniune Europeană puternică, solidară, coezivă. România și-\na  dorit  să  intre  în  Uniune  și  a  fost  primită  ca  urmare  a  voinței \nromânilor  care  și-au  dorit  democrație,  libertate,  economie  de  piață \natunci  când  au  ieșit  în  stradă  pentru  a  răsturna  regimul  totalitar \ncomunist. \nUniunea Europeană se află astăzi într-un moment definitoriu \nal  existenței  sale,  dacă  privim  experiența  recentă  determinată  de \npandemia de COVID-19 sau ambițiile legate de tranziția ecologică și \ndigitală. Aș putea spune că este un moment important nu doar pentru \nrelansarea  proiectului  european  după  dificultățile  generate  de  criza \n                                                                                             22                                                                                          \n     \nsanitară,  ci  și  un  context  de  turnură  către  ceea  ce  va  trebui  să  fie \nEuropa  viitorului  -  conectată,  ecologică,  inovatoare.  Sunt  profund \nconvins  că  acest  semestru  al  Președinției  franceze  a  Consiliului \nUniunii  Europene  va  contribui  la  consolidarea  inițiativelor  noastre \ncomune  necesare  creșterii  rezilienței  Uniunii  Europene  și  pregătirii \nacesteia pentru economia viitorului. \nAnul acesta a debutat cu o serie de evoluții îngrijorătoare în \nvecinătatea Uniunii Europene. Suntem martorii unui narativ pe care îl \ncredeam o manifestare a secolelor trecute: sfere de influență, negarea \ndreptului suveran al statelor de a-și alege alianțele din care doresc să \nfacă parte. Aceste atitudini, declarații și posturi de forță ne confirmă, o \ndată în plus, două lucruri.  \nÎn  primul  rând,  stabilitatea,  prosperitatea  și  securitatea \nRomâniei  sunt  garantate  prin  apartenența  noastră  la  Uniunea \nEuropeană și la NATO.  \nÎn  al  doilea  rând,  unitatea  și  solidaritatea  europeană  și \ntransatlantică  sunt  unica  opțiune  viabilă  pentru  a  putea  gestiona \neficient  provocările  și  a  valorifica  oportunitățile.  Uniunea  și \nparteneriatele sunt răspunsul! \nUniunea Europeană a fost o opțiune fără echivoc a cetățenilor \nromâni, confirmată prin orientarea proeuropeană constantă a opiniei \npublice. Înainte de aderarea la UE, această opțiune europeană reflecta \ndorința românilor de a fi parte a spațiului de valori și prosperitate al \nUniunii. După aderare, europenismul României  a fost consolidat de \n                                                                                             23                                                                                          \n     \nexperimentarea  directă  de  către  cetățeni  a  beneficiilor  concrete  ale \napartenenței la Uniunea Europeană. \nExpertiza  și  finanțarea  europeană  și-au  pus  indisolubil \namprenta în aproape toate domeniile economice, fie că vorbim despre \nproiecte  de  reabilitare  și  infrastructură  la  nivel  local  sau  regional, \ndespre susținerea dezvoltării și modernizării agriculturii românești sau \ndespre  participarea  la  proiecte  de  cercetare.  Mai  mult  decât  atât, \nmilioane de români lucrează, învață ori își petrec vacanțele în alte țări \ndin  Uniunea  Europeană.  Majoritatea  exporturilor  românești  sunt \noperate  de  către  state  membre  ale  Uniunii  Europene.  Piața  Unică \nEuropeană  este  deschisă  antreprenorilor  români  care  beneficiază  de \nacces liber și sprijin acordat prin finanțările europene. Tinerii români \nparticipă intens în schimburile universitare finanțate prin programele \nErasmus. \nDupă aderarea la Uniunea Europeană, Produsul Intern Brut al \nRomâniei s-a triplat: 2006 - 342,7 miliarde lei; 2021 - 1.190 miliarde \nlei, iar PIB-ul pe cap de locuitor a devenit de aproape patru ori mai \nmare: 2006 - 16.170 lei; 2021 - 61.368 lei. \nÎn calitatea sa de membru al Uniunii Europene, România nu \neste  numai  beneficiar  al  prosperității  economice  generate  de  cadrul \neuropean,  ci  are  astăzi  șansa  de  a  contribui  direct  la  conturarea \npoliticilor europene și la construcția unui viitor al Uniunii.  \nDezbaterile  în  desfășurare  din  cadrul  Conferinței  privind \nviitorul Europei ne confirmă că cetățenii români, la fel ca majoritatea \n                                                                                             24                                                                                          \n     \ncetățenilor  europeni,  doresc  mai  multă  Europă  și  mai  multă \nconvergență în dezvoltarea sa. \nUnitatea  în  protejarea  valorilor  europene,  în  promovarea \nelementelor  fundamentale  ale  democrației  și  statului  de  drept  în \nUniune  și  în  vecinătatea  acesteia  este  esențială  pentru  a  răspunde \nașteptărilor cetățenilor. De asemenea, obiectivele vizând o Uniune mai \nputernică  pot  fi  atinse  doar  prin  manifestarea  unei  veritabile \nsolidarități și unități europene. \nDoamnelor și domnilor, \nLa 15 ani de la aderarea la Uniunea Europeană, avem o nouă \nperspectivă  determinantă  pentru  viitorul  României.  Avem \noportunitatea  de  a  recupera  în  dezvoltarea  de  infrastructură  care  să \nasigure conectarea fizică a României la rețelele de transport europene. \nAvem șansa unor progrese importante în sfera digitalizării, a educației \nși  pentru  oferirea  unor  servicii  de  sănătate  de  calitate.  Avem  și \nposibilitatea  de  a  avansa  către  decarbonizarea  economiei,  prin \ninvestiții  în  tehnologii  cu  emisii  reduse  de  CO .  Într-adevăr,  prin \n2\naceste reforme și investiții, România poate să garanteze o dezvoltare \nincluzivă, de care să beneficieze pe termen mediu și lung toți românii, \nindiferent dacă locuiesc în zonele urbane sau rurale, în oricare parte a \nRomâniei.  În  același  timp,  avem  datoria  să  ne  asigurăm  că  aceste \nschimbări  sunt  implementate  de  o  manieră  echilibrată  și  justă,  cu \nluarea în considerare a realităților și provocărilor cu care se confruntă \nastăzi cetățenii noștri. \n                                                                                             25                                                                                          \n     \nPentru  a  implementa  reforme  și  investiții,  România  va \nbeneficia, în perioada 2021-2027, de aproape 80 de miliarde de euro, \nprin  intermediul  celor  două  mari  instrumente  agreate  la  nivelul \nUniunii Europene: bugetul multianual pe 7 ani și Planul European de \nRedresare. \nTotodată, acțiunea României în plan european va continua să \nfie ghidată de respectul deplin pentru statul de drept, pentru principiile \nși valorile înscrise în Tratatele Uniunii Europene, ca piloni de bază ai \nUniunii, precum și pentru dreptul european, în general. \nParticiparea directă la Uniunea Europeană, în calitatea de stat \nmembru, ne-a reconfirmat și faptul că solidaritatea și unitatea sunt un \nparcurs  cu  dublu  sens.  Prin  exercitarea  Președinției  Consiliului \nUniunii Europene în 2019, România a confirmat că are  maturitatea \nnecesară  de  a  susține,  promova  și  ghida  Uniunea  în  atingerea \nobiectivelor  sale  strategice.  Declarația  de  la  Sibiu  a  reușit,  de \nasemenea,  să  contureze  liniile  strategice  pentru  evoluția  Uniunii, \nconfirmând  ambiția  pentru  a  avansa  proiectul  european.  În  egală \nmăsură,  pregătirea  pentru  aderarea  la  Spațiul  Schengen,  ca  și \nobiectivul  de  integrare  în  Zona  Euro,  sunt  contribuții  directe  la \naprofundarea integrării europene. \nRomânia continuă să rămână angajată în sprijinirea activă a \nobiectivului  de  consolidare  a  Uniunii  Europene.  Aceasta  este  și  o \nașteptare confirmată în cursul dezbaterilor recente la nivel național, în \ncontextul Conferinței privind viitorul Europei, care evidențiază nevoia \nde  unitate  și  convergență  în  Uniunea  Europeană.  Este  imperativ  să \n                                                                                             26                                                                                          \n     \nrăspundem așteptărilor cetățenilor prin inițiative și soluții concrete la \nnivel european. \nAcest lucru mă determină să reamintesc aprecierile europene \nale lui Robert Schuman, părintele fondator al Europei unite și ministru \nde  externe  al  Republicii  Franceze:  „Lecțiile  dure  de  istorie  m-au \nînvățat  să  mă  feresc  de  improvizațiile  pripite,  de  proiectele  prea \nambițioase, dar m-au învățat și că, atunci când o judecată obiectivă, \nmatură,  bazată  pe  realitatea  faptelor  și  a  interesului  superior  al \noamenilor  ne  conduce  la  inițiative  noi,  chiar  revoluționare,  este \nimportant  –  chiar  dacă  acestea  contravin  obiceiurilor  consacrate, \nantagonismelor seculare și vechilor rutine – să rămânem fermi și să \nperseverăm”. \nDoamnelor și domnilor, \nForța Uniunii Europene și a României, ca stat membru, este \ndeterminată  și  de  capacitatea  sa  de  a-și  proiecta  valorile  și  de  a \nconsolida  parteneriatele  în  vecinătatea  sa.  Ca  stat  care  valorifică \nexperiența propriei aderări la Uniune, suntem pregătiți să acționăm în \ncontinuare  pentru  a  transmite  mai  departe  valorile  și  principiile \neuropene în vecinătatea noastră, către partenerii noștri care au făcut o \nopțiune  strategică  solidă,  pe  calea  reformelor  și  a  proceselor  de \nmodernizare europeană. \nÎn  egală  măsură,  sunt  convins  că  Uniunea  Europeană  și \nstatele  sale  membre  trebuie  să  continue  să  lucreze  cu  partenerii \nstrategici – state și organizații cu care avem în comun valori și cu care \nîmpărtășim  obiectivul  unei  societăți  echitabile  și  durabile, \n                                                                                             27                                                                                          \n     \nfundamentată  pe  democrație,  drepturile  omului,  stat  de  drept  și \neconomie  de  piață.  Avem  nevoie  de  aceste  parteneriate,  inclusiv \npentru a capacita Uniunea să proiecteze mai departe modelul său de \ndezvoltare, care a generat prosperitate și stabilitate mai mult de 50 de \nani și care continuă să rămână valid. \nÎn concluzie, parcurgem momente istorice din toate punctele \nde  vedere:  tehnologic,  social,  securitar.  Traversăm  provocări  fără \nprecedent, fie că vorbim de pandemie sau de impactul transformărilor \ndigitale. Prezentul necesită o atenție particulară, pentru că ne definește \nviitorul.  În  același  timp,  trebuie  să  învățăm  din  erorile  trecutului \npentru a creiona un viitor mai bun, iar Uniunea Europeană are forța \nintrinsecă de a asigura o perspectivă de creștere și stabilitate pentru \ngenerațiile  viitoare.  Pentru  aceasta  avem  nevoie  de  aportul  tuturor \nstatelor membre ale Uniunii Europene, de unitate și de solidaritate. \nÎnsă, mai cu seamă, este nevoie de păstrarea valorilor democratice ale \nUniunii, care sunt fundamentul păcii, securității și prosperității noastre \ncomune.  Acest  lucru  nu  trebuie  uitat.  Valorile  Uniunii  trebuie  să \nreprezinte  punctul  de  gravitație  al  acțiunilor  noastre  prezente  și \nviitoare. \nAș dori să închei acest mesaj cu reflecția unui mare promotor \nromân al unității europene. Politicianul și diplomatul Grigore Gafencu \nscria în jurnalul său din 1941-1943, la un moment de mare răscruce \npentru continentul nostru: „Europa e trecutul nostru; ea trebuie să fie \nși viitorul. Ea cuprinde o idee de unitate, după cum cuprinde o idee de \ndiversitate și de echilibru”.  \n                                                                                             28                                                                                          \n     \nVă mulțumesc. (Aplauze.) \nDomnul Florin-Vasile Cîțu: \nMulțumesc, domnule prim-ministru. \nDoamnelor și domnilor senatori și deputați, \nOnorați invitați, \nPotrivit celor convenite, în această ședință solemnă vor avea \nintervenții reprezentanți ai grupurilor parlamentare reunite, în limita a \n10  minute  pentru  fiecare  grup  parlamentar,  iar  deputaților  și \nsenatorilor  neafiliați  li  se  alocă  3  minute,  cu  o  singură  intervenție \nprintr-un reprezentant comun. \nDau  cuvântul,  din  partea  Grupului  parlamentar  al  PSD, \ndomnului senator Angel Tîlvăr. \nDomnul Angel Tîlvăr: \nVă mulțumesc.  \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDoamnelor și domnilor senatori și deputați, \nDomnule ministru pentru Europa și afaceri externe,  \nDomnilor miniștri,  \nStimați reprezentanți ai cultelor religioase,  \nDoamnelor și domnilor europarlamentari, \nStimați reprezentanți ai Corpului diplomatic,  \nDistinși invitați, \n                                                                                             29                                                                                          \n     \nMarcăm astăzi unul dintre cele  mai importante evenimente \ndin  istoria  României,  eveniment  care  a  produs  schimbări  ample  la \nnivelul  societății  românești,  în  ansamblu,  dar  mai  ales  la  nivelul \nfiecăruia dintre noi, aderarea la Uniunea Europeană. \nOpțiunea  firească  de  a  se  îndrepta  spre  Occident,  afirmată \nîncă din 1989, se bazează pe dorința poporului român de a construi o \ndemocrație funcțională și de a-și asigura prosperitatea. \nProcesul de aderare nu a fost unul ușor. A început în 1993, \ncând a fost semnat acordul de asociere la Uniunea Europeană. \nÎn 1995, România a depus oficial cererea de aderare, iar în \n1999, Consiliul European, la Helsinki, a decis începerea negocierilor \npentru ca, după semnarea Tratatului de aderare, în 2005, România să \ndevină stat membru al Uniunii Europene, la 1 ianuarie 2007. \nAm menționat acest parcurs pentru că el a avut la bază un \nacord  larg  al  clasei  politice  românești,  o  situație  de  convergență, \nexprimând voința românilor. \nDoamnelor și domnilor, \nAderarea României la Uniunea Europeană a fost un obiectiv \nasumat de întreaga clasă politică, a fost o dovadă a responsabilității, a \ncapacității de a coopera și de a acționa unitar în vederea atingerii unui \nobiectiv de interes național. \nAderarea  a  fost  un  pas  important.  El  a  însemnat \nimplementarea  de  reforme  necesare  țării  noastre,  dar,  cred  eu, \nimportant  este  procesul  continuu  al  integrării,  al  recuperării \n                                                                                             30                                                                                          \n     \ndecalajului de dezvoltare, al racordării complete a României la spațiul \neuropean.  \nÎn  acești  15  ani,  România  a  făcut  pași  evidenți  în  această \ndirecție. Poate viteza nu a fost cea dorită, ne-am mai poticnit, am mai \ngreșit,  dar  pașii  înainte  sunt  evidenți.  România  se  află  astăzi  într-o \npoziție mai bună decât acum 15 ani. Sunt multe date care ne trimit la \naceastă afirmație. Dar ceea ce contează însă este ca românii să simtă și \nsă  conștientizeze  evoluția  și  beneficiile  care  vin  ca  urmare  a \napartenenței la Uniunea Europeană. \nAvem de lucru în continuare pentru a reduce decalajele de \ndezvoltare dintre regiuni, atât în interiorul țării, cât și dintre România \nși  alte  țări  membre,  așa  cum  sunt  multe  de  îmbunătățit  în  ceea  ce \nprivește utilizarea instrumentelor financiare europene. \nImpactul  pozitiv  al  aderării  la  Uniune  rămâne  unul \nperceptibil, fie prin proiectele pe care România le implementează, cu \nfinanțare europeană, fie prin beneficiile pe care sistemul de valori și \nlibertăți europene le aduc.  \nTotuși, toți acești ani au dus la modernizarea României, la \nîmbunătățirea capacității instituționale și administrative, la dezvoltarea \neconomică și, nu în ultimul rând, la consolidarea democrației. \nDoamnelor și domnilor, \nProcesul de integrare a însemnat și o participare consistentă \nla  mecanismele  decizionale  europene  și  vreau  să  reamintesc \nexercitarea  de  către  țara  noastră,  pentru  prima  dată,  a  președinției \nrotative  a  Consiliului  Uniunii  Europene,  din  ianuarie  până  în  iunie \n                                                                                             31                                                                                          \n     \n2019. Spun asta pentru că România trebuie să rămână proactivă în \nconturarea agendei europene. \nPentru  că,  după  15  ani,  țara  noastră  are,  cred  eu, \ninstrumentele necesare pentru a deveni inițiator de măsuri și politici de \ndezvoltare economică. \nRomânia are nevoie de Uniunea Europeană, așa cum Uniunea \nEuropeană  are nevoie de România, iar provocările ultimei perioade \ndovedesc  că  viitorul  României  este  strâns  legat  de  viitorul  Uniunii \nEuropene.  \nSper  ca  reflecția  asupra  proiectului  european,  generată  de \nconferința privind viitorul Europei, să ne permită să ne exprimăm în \ndomenii  care  merită  toată  atenția:  schimbări  climatice,  sănătate, \nsecuritate  comună,  transformare  digitală,  democrație,  migrație, \neducație, cultură, tineret, sport și rolul parlamentelor naționale. \nDoamnelor și domnilor,  \nRomânia  este  un  stat  european  responsabil  și  implicat  în \ncontextul în care avem nevoie de o Uniune întărită în interior, dar și în \nplan global, pentru că o Uniune Europeană  puternică este  esențială \npentru  prosperitatea  și  stabilitatea  regională.  Criza  actuală  de \nsecuritate din vecinătate confirmă acest lucru. \nConsider că Uniunea Europeană poate fi  mai puternică, de \naceea  ușa  Uniunii  Europene  trebuie  să  rămână  deschisă  pentru \npartenerii care împărtășesc valorile noastre comune. \nTotodată,  Uniunea  Europeană  are  vocația  de  a  proiecta  în \njurul său stabilitate, democrație, dezvoltare economică și prosperitate. \n                                                                                             32                                                                                          \n     \nLucrurile pe care le-am adus în atenția dumneavoastră cred că \nvorbesc  despre  o  realitate  care  încurajează  susținerea  proiectului \neuropean.  Această  realitate  trebuie  întărită  și  dezvoltată  în \npermanență,  zi  de  zi,  mai  ales  în  contextul  presiunilor  la  care  este \nsupusă în prezent Uniunea Europeană, a tendințelor distructive care-i \namenință unitatea și a încercărilor permanente de destabilizare. \nAlături de NATO sau Parteneriatul Strategic cu Statele Unite \nale Americii, apartenența României la Uniunea Europeană este o șansă \nde dezvoltare, și acest lucru trebuie afirmat și transpus în beneficii \npentru români. \nÎnchei  în  spiritul  dezideratului  exprimat  de  Jean  Monnet: \n„Continuați, continuați! Nu există alt viitor pentru popoarele Europei \ndecât în Uniune”. \nVă mulțumesc foarte mult. (Aplauze.) \nDomnul Florin-Vasile Cîțu: \nMulțumim, domnule senator. \nDin partea Grupurilor parlamentare ale PNL, domnul deputat \nIonuț-Marian Stroe. \nDomnul Ionuț-Marian Stroe: \nDomnule președinte al Senatului, \nDomnule președinte al Camerei Deputaților, \nDomnule prim-ministru Nicolae Ciucă, \nDomnule ministru Jean-Yves Le Drian, \nStimați invitați, \n                                                                                             33                                                                                          \n     \nExcelențele  Dumneavoastră,  doamnelor  și  domnilor \nambasadori, \nDragi colegi din Executiv și din Parlament, \nRomânia este Uniunea Europeană. \n Este o afirmație atât de simplă, dar care, după 15 ani, vedem \nși simțim, în viața de zi cu zi, înseamnă mult mai mult decât ne-am fi \nputut imagina atunci. \nEuropa a fost „acasă” pentru noi, românii, întotdeauna, chiar \ndacă aspirațiile noastre europene s-au împlinit abia în anul 2007. \nTocmai  de  aceea,  în  astfel  de  momente  precum  cel  al \nintegrării, deciziile au venit normal, natural pentru că sunt lucruri care \nne definesc ca nație, pentru că sunt lucruri care ne aparțin, pentru că \nsunt lucruri pe care cu toții ni le-am dorit. \nEuropa este aici, iar progresul României este în acești 15 ani \nevident, chiar dacă sunt - și trebuie să o spunem și să o recunoaștem - \nîncă foarte multe lucruri de făcut. \nFie  că  trăiești  într-un  oraș  modernizat  grație  fondurilor \neuropene, fie că tinerii studiază într-o universitate modernă sau mergi \nla o competiție sportivă, pe unul dintre stadioanele modernizate, fie că \nmergi  pe  o  autostradă,  pe  un  drum  reabilitat,  într-o  stațiune  cu \nobiective turistice realizate din bani europeni, ori într-o comună cu \nșcoli modernizate, în localități unde au fost introduse rețele de apă și \ncanalizare  sau  fie  că  întâlnești  antreprenori  care  au  putut  să  își \ndezvolte afaceri sau să-și instruiască angajații, vei afla atunci că foarte \n                                                                                             34                                                                                          \n     \nmulte  dintre  ele  au  fost  posibile  pentru  că  banii,  proiectele  și \nprogramele europene au funcționat în România. \nChiar și așa, bineînțeles, am fi putut avea o absorbție mult \nmai  mare  și,  cu  siguranță,  rezultatele  ar  fi  putut  fi  sau  ar  fi  putut \ndeveni spectaculoase. \nDin  fericire  pentru  noi,  dragi  colegi,  timpul  nu  este  încă \npierdut. \nLa fel cum vei afla, vorbind cu orice român, că libertatea de a \ncircula, de a călători și - un lucru foarte important - libertatea de a \nmunci în spațiul european, acest drept, au devenit pentru noi, românii, \nnormalități. Ne-am bucurat de ele, beneficiem de ele. \nÎn cei 15 ani de apartenență la Uniunea Europeană, România \ns-a bucurat de cea mai mare ascensiune economică din istoria ei. În \n2006, PIB-ul abia se apropia de 100 de miliarde de euro, iar în 2021 \nam făcut deja un salt de două ori și jumătate, ajungând la un PIB de \n240 de miliarde de euro. \nÎn  veniturile  românilor  vedem  aceeași  creștere.  În  2007, \nsalariul mediu abia atingea 300 de euro. Astăzi, în schimb, am ajuns la \nborna de 600 de euro. \nUniunea Europeană a fost în acești 15 ani un partener generos \nși  corect  cu  țara  noastră.  Am  primit  finanțări  din  partea  Uniunii \nEuropene de aproape 3 ori mai mult decât am contribuit - un plus de \n40 de miliarde de euro. \nPutem să ne uităm, de exemplu, la agricultură, unul dintre \ndomeniile care a avut cel mai mult de câștigat – pe lângă banii din \n                                                                                             35                                                                                          \n     \nproiecte, aproape 11 miliarde de euro au intrat direct în buzunarele \nfermierilor printr-un mecanism simplu și ușor de accesat, subvenția. \nPrin programele adresate tinerilor - Erasmus - zeci de mii de \ntineri din România au reușit să se formeze ca specialiști în universități \nde top din Europa. \nLa început, una dintre cele  mai importante priorități a fost \nreforma  justiției  și  lupta  anti-corupție.  Am  ajuns  astăzi  la  rezultate \npalpabile, chiar dacă sunt încă necesare anumite corecturi și reforme. \nPandemia, dragi colegi, ne-a arătat  și ea cât de importantă \neste solidaritatea europeană în momente de criză. Solidaritate care s-a \ntradus  în  acces  rapid  la  medicamente,  la  echipamente  medicale  și, \nbineînțeles, la vaccin. \nȘi poate cel mai important, privind acum spre viitor, avem \nacces pentru următorii ani la cel mai mare program de finanțare pentru \ndezvoltare - PNRR. \nTrebuie  să  facem  tot  ceea  ce  este  în  puterea  și  pasiunea \nnoastră, bineînțeles, pentru a împlini și a ne împlini noi, românii, în \nEuropa și pentru a deveni o forță, de ce nu? (Aplauze.) \nHai  să  lămurim  puțin  lucrurile...  (Aplauze.  Vociferări.)    - \nnimeni nu ne dă teme pentru a ne... (Aplauze. Vociferări.) \nHai să ne lămurim - nimeni nu ne dă teme în Europa și noi \nsuntem singurii responsabili de reușita noastră. \nRomânia  trebuie  să  aibă  curajul  de  a  deveni  influentă  în \ndeciziile europene, de a-și asuma proiecte ambițioase care să aducă un \nviitor mai sigur, mai bun și mai curat generațiilor viitoare. \n                                                                                             36                                                                                          \n     \nPe  lângă  prioritățile  clare  -  modernizarea  localităților,  a \neconomiei românești - țara trebuie să privească înainte, să investească \nîntr-un viitor sustenabil. \nTranziția  verde,  digitalizarea,  securitatea  energetică  sunt \nsubiecte  care  nu  trebuie  pierdute  din  vedere  și  care  fac  parte, \nbineînțeles, din proiectul nostru de viitor. \nAceastă nouă generație, sută la sută europeană, și cea care a \nreușit acum 15 ani integrarea în Uniune nu pot intra în conflict sau \nîntr-o  competiție,  este  absolut  necesar  să  colaboreze  pentru  că \nRomânia trebuie să fie parte a viitorului secol european. Depinde doar \nde noi. \nLa mulți ani României europene! (Aplauze.) \nDomnul Florin-Vasile Cîțu: \nMulțumesc, domnule deputat. \nDin partea Grupurilor parlamentare ale USR, domnul deputat  \nIlie Dan Barna. \nDomnul Ilie Dan Barna: \nExcelența Voastră, domnule ministru pentru Europa și afaceri \nexterne al Republicii Franceze, \nDomnilor prea excelenți președinți ai Camerei Deputaților și \nSenatului, \n(Râsete. Aplauze.) \nDomnule premier, \nDomnilor miniștri și doamnelor miniștri, \n                                                                                             37                                                                                          \n     \nStimați colegi, \nDragi invitați, \nVă  provoc  astăzi  la  un  exercițiu  de  imaginație  –  să  ne \nînchipuim  cum  ar  fi  fost  România  fără  structurile  europene  și \neuroatlantice. \nVă  invit  să  vă  uitați  la  ce  se  întâmplă  cu  statele  din  jurul \nnostru care au ratat acest tren. \nNiciuna  dintre  țările  din  regiune  care  au  ratat  aderarea  nu \npoate să spună astăzi că a avut o strategie înțeleaptă. Toate aceste țări \nse zbat astăzi în incertitudine și nesiguranță. \nRomânia, din fericire, la momentul acela, nu a ezitat. \nMai corect spus, de fapt, românii nu au ezitat. Pentru că statul \nnostru a tratat adesea integrarea neconvins și neentuziast, mai mult ca \nslogan decât ca angajament ferm. \nȘi, chiar dacă această ședință solemnă e cumva, ca o lecție la \nclasă, în care, având inspecție, fiecare vorbește frumos și politicos, ca \nsă  arătăm  ce  clasă  bună  suntem,  cred  că  o  imagine  realistă  despre \nacești  15  ani  ar  fi,  de  asemenea,  utilă  pentru  România  și  pentru \nEuropa. \nȘi o să punctez câteva lucruri. \nSpun  asta  pentru  că  politicienii  de  rit  vechi,  în  momentul \nintegrării, au înțeles că o lupă uriașă va veni asupra României, care va \nface foarte vizibile și nepotismul și corupția și incompetența. Și, din \nacest moment, în loc să aderăm cu premianții din centrul Europei, în \n                                                                                             38                                                                                          \n     \n2004, am reușit acest lucru alături de Bulgaria, doar în 2007. Dar a \nfost un lucru excelent. \nÎnsă  am  aderat  cu  tinicheaua  MCV  de  coadă.  Pentru  că \nreprezentanții  noștri,  ai  statului  român,  nu  au  fost  în  stare  să  dea \ngaranții că România va avea cu adevărat un stat de drept funcțional. \nAstăzi, astăzi, 15 ani mai târziu, încă suportăm această rușine. \nȘi, mai grav, dacă ne uităm la acțiunile Guvernului nostru, \nvedem că nu sunt semne că vom scăpa prea curând de această tinichea \nși nici de perspectiva de a intra în Schengen nu... ne îngrijorăm. \nInclusiv în această onorată adunare încă mai sunt oameni care \ncred și încearcă să ne convingă că „Secția Specială” de investigare și \nșantajare  a  magistraților  este  ceva  ce  poate  fi  păstrat,  în  ciuda \navertismentelor Comisiei Europene și a Comisiei de la Veneția. \nNu!  Nu,  dragi  colegi  și  invitați!  „Secția  Specială”  nu  face \ndecât  să  prelungească  MCV  și,  odată  cu  el,  imaginea  aceasta \npăcătoasă, dar reală, că în sânul clasei politice românești, inclusiv la \nvârful  ei,  nu  există  nici  voința  și  nici  putința  de  a  consolida  cu \nadevărat statul de drept în România, așa, european, cum îl pretindem. \nDoamnelor și domnilor, \nLa 15 ani de la aderarea la Uniunea Europeană, scopul nostru \nastăzi  ar  fi  trebuit  să  fie  o  integrare  mai  profundă  într-un  bloc \ncomunitar care, ne place sau nu, a început de ani de zile să vorbească \ndespre o Europă cu mai multe viteze. Și, în loc să mărim viteza, părem \ncă dorim cu tot dinadinsul să intrăm în marșarier. Nu e o metaforă, e \npurul adevăr pe care îl trăiesc cetățenii noștri. \n                                                                                             39                                                                                          \n     \nUitați-vă la exemplul cu eforturile de aderare la moneda euro! \nÎn  2016,  îndeplineam  4  din  cele  5  criterii  de  convergență. \nAstăzi, abia mai îndeplinim unul din ele. Iar șansa ca termenul anunțat \nde actualul ministru de finanțe - 2029 - să fie unul real este ridicol de \nmică. \nAproape  toate  Guvernele  care  s-au  succedat  de  la  aderare \nîncoace au preferat să pice în capcana ieftină a scandalurilor ieftine și \nzilnice, a scandalurilor populiste și au abandonat viziunea pe termen \nlung. \nO responsabilitate colectivă - să nu uităm din când în când să \nmai privim și dincolo de ziua de azi - lipsește cu desăvârșire. \nDacă nu ne înțelegem între noi pe aceste obiective importante \nnu rămâne prea multă speranță pentru România. \nV-o  spun  cu  toată  responsabilitatea  că  e  timpul  să  ne \nîntoarcem la obiective majore, să ne definim clar ce proiect de țară are \naceastă  generație.  Pentru  că  dacă  nu  o  facem,  o  să  ne  pierdem  în \ncontinuare inginerii și muncitorii și medicii, care aleg să meargă acolo \nunde Uniunea Europeană chiar funcționează. \nPentru mulți dintre compatrioții noștri - și o știți fiecare foarte \nbine  -  România  e  locul  în  care  se  mimează  reguli.  E  locul  acelui \npârdalnic „Merge și așa!”, țara în care dezastrul  este așteptat să se \nîntâmple. Oamenii, pe bună dreptate, s-au săturat și nu mai îndrăznesc \nsă mai spere. \nPlecarea fiecăruia dintre românii care aleg să trăiască în altă \nparte, indiferent de pregătirea sau aspirațiile lor, este un vot de blam la \n                                                                                             40                                                                                          \n     \nadresa administrațiilor publice - și centrale și locale - și avem astăzi \nmilioane de voturi de blam. \nAminteam  de  proiectul  de  țară.  Da,  aderarea  la  Uniunea \nEuropeană a fost un astfel de proiect reușit. Din păcate, ultimul mare \nproiect reușit. \nApoi,  ni  s-au  prezentat  diverse  propuneri,  pe  care  ne  tot \nchinuim  să  le  transformăm  în  reușite.  „România  Educată”  e  unul \ndintre ele. \nCât de ridicoli putem fi să vorbim de o Românie educată într-\no țară în care plagiatul a devenit aproape un standard! O țară în care \npână și femeia de serviciu trebuie să fie membră de partid ca să-și \npăstreze jobul! Sau la managementul Deltei numim persoane care nu \nau nicio legătură cu domeniul! \nTrebuie să înțelegem că din nou, din nou ni se oferă o mare \nșansă.  Mă  refer  la  PNRR,  la  acest  Plan  Național  de  Redresare  și \nReziliență. La cele 30 de miliarde pentru a avea autostrăzi, spitale, \nșcoli și o modernizare a administrației, care a intrat în secolul XXI cu \ndosar cu șină. \nSunt  deja  destule  semnale  de  alarmă  însă  cu  privire  la \njaloanele pe care ne-am angajat să le atingem. Și folosesc acest prilej \npentru  a  atrage  atenția  că  orice  ratare  se  calculează  în  bani  pentru \ndezvoltarea României. Și nu în puțini bani! \nDoamnelor și domnilor, \nEuropa  a  avut  și  încă  are  încredere  în  noi.  Prezența \nministrului  de  externe  al  Republicii  Franceze  este  un  foarte  bun \n                                                                                             41                                                                                          \n     \nargument. Încă ne mai acordă încredere. Una dintre dovezi este exact \nacest PNRR despre care am vorbit. \nRomânii însă nu mai au răbdare. Și vedem asta din sondaje în \ncare  încrederea  în  Uniunea  Europeană  crește,  iar  încrederea  în \ninstituțiile naționale stagnează sau scade. \nRomânii sunt sceptici când se uită spre această clădire de care \nsuntem atât de mândri și, dacă nu  schimbăm ceva repede, în curând și \nalții își vor pierde răbdarea și încrederea. \nCum să pretindem că avem un sistem educațional, de sănătate \nfuncțional când avem elevi de clasa a opta care nu înțeleg ce citesc? \nCum să pretindem că avem un climat economic cinstit când \nîn Parlament se pregătește să se pună ștampila pe un tun imobiliar așa \ncum este Romexpo? \nCum să pretindem că e stat de drept când judecătorii cinstiți \nsunt dați afară din Magistratură, sub pretexte ridicole? \nCum  să  pretindem  că  practicăm  democrația  când  sunt  unii \noameni din partide care amenință femei politicieni în cel mai josnic \nmod posibil? (Vociferări.) \nSă mai spun că avem aici colegi, în sală, care cred că e o idee \nbună să se asocieze cu indivizi care ne țin predici despre înțelepciunea \ndictaturii rusești? (Vociferări.) \nSe  întreabă  unii  cât  am  câștigat  de  pe  urma  aderării  la \nUniunea Europeană. \nPremierul a prezentat câteva cifre. \n                                                                                             42                                                                                          \n     \nÎn 2007, PIB-ul României era 120 de miliarde. Astăzi, la 15 \nani  după,  e  240.  Practic,  o  dublare  a  ceea  ce  înseamnă  beneficiul \nnostru, ca stat. \nDoamnelor și domnilor, \nAderarea la Uniunea Europeană a fost cel mai bun lucru care \ni s-a întâmplat României în ultimii 30 de ani. \nÎnsă,  doamnelor  și  domnilor,  dacă  ținem  seama  doar  de \ndrepturi, nu și de obligații, nu ar trebui să ne mirăm că vocea noastră \nlipsește din conversațiile mari. Nu ar trebui să ne mirăm că discuțiile \ndespre război și pace se poartă mai mult pe lângă noi, fără noi. \nNu e vina niciunei conspirații, ci doar a noastră. Când te ții de \ncuvânt doar pe jumătate, nu poți avea pretenția să fii luat în serios \nfoarte mult. \nȘi  s-a  promis  românilor  și  lumii  că  România  va  fi  o  țară \nprosperă și democratică. Am reușit doar parțial și foarte puțin. \nUniunea Salvați România este de la înființare un partid ferm, \npro-occidental,  pro-european  și  pro-democratic,  și  atunci  când  ne \nauziți  criticându-vă,  vă  asigur  că  asta  se  întâmplă  pentru  că  ne-am \nsăturat, alături de miile de români, ca dezvoltarea să se facă în ritm de \nmelc. Vrem ca România să se dezvolte rapid și în folosul cetățenilor. \nO  Românie  înscrisă  cu  încăpățânare  pe  drumul  acesta \neuropean folosește și cetățenilor ei și Europei. \nDragi colegi, \nTrăim de prea multă vreme întrebându-ne ca Ilie Moromete - \n„Niculae, unde mergem noi, domnule?”. \n                                                                                             43                                                                                          \n     \nHaideți  să  nu  ne  mai  întrebăm  și  să  trecem  la  acele  fapte \ndespre care doar vorbim! La faptele pentru care ne-am angajat atunci \ncând am aderat la Uniunea Europeană. \nPeste alți 15 ani, sper să nu mai căutăm România la coada \nclasamentelor țărilor dezvoltate din Europa! Le suntem datori cu acest \nlucru generațiilor actuale și generațiilor viitoare! \nVă mulțumesc. (Aplauze.) \nDomnul Florin-Vasile Cîțu: \nDin partea Grupurilor parlamentare AUR, timpul alocat - 10 \nminute, domnul senator Sorin Lavric. \nDomnul Sorin Lavric: \nVă mulțumesc, domnule președinte. \nDragi colegi, \nDomnule prim-ministru, \nDomnilor miniștri, \nÎntr-adevăr, suntem la o ședință solemnă, însă vă mărturisesc \ncă  e  o  mică  tortură  ca  să  vedem  atâția  politicieni  cum  vin  și \nrostogolesc aici, citind de pe hârtii, niște texte atât de convenționale, \nde protocolare și, firesc, plicticoase. \nDacă  v-aș  întreba  pe  fiecare  dintre  dumneavoastră  ce  ați \nreținut din ce s-a vorbit până acum, când tot timpul ați stat cu ochii în \ntelefon, mă îndoiesc că puteți să-mi spuneți. \nEu  sper  să  nu  vă  spun  niște  clișee,  așa  cum  au  făcut \nantevorbitorii mei. \n                                                                                             44                                                                                          \n     \nSingurul care a dat impresia că nu este un robot, rostogolind \ndiscursuri terne, a fost domnul Barna. \nȘi  sper  ca  dânsului  și  dumneavoastră  să  vă  răspund  la \nîntrebarea - unde mergem, încotro ne îndreptăm? \nȘi am să încerc să vă descriu lapidar viziunea Partidului AUR \nîn privința Uniunii Europene și a locului României în această Uniune. \nCu atât mai mult cu cât știți foarte bine că a devenit un laitmotiv ca \ndespre  cei  de  la  AUR  să  se  spună  că  sunt  eurosceptici,  că  sunt \nantioccidentali, că ni s-a cuibărit în cap ideea ROExit-ului, că trebuie \nmusai ca România să iasă din Uniunea Europeană. \nȘi,  firește,  ca  tacâmul  să  fie  complet,  domnul  Barna,  cu \n„înțelepciunea rusească” - noi, ce la AUR, suntem rusofili și, firește, \nputiniști. \nȚin să vă spulber toate aceste temeri și să vă spun din capul \nlocului - AUR este un partid pro-european, în mod răspicat... (Râsete. \nAplauze.) \nPăi, lăsați-mă să vă argumentez! (Vociferări.) \nEste un partid devotat valorilor... (Vociferări.) ...europene... \n(Râsete.) ...nici nu ne trece prin cap... (Vociferări.) ...să fim adepții \nROExit-ului pe care ni-l imputați atâta și cu atât mai putin... (Râsete.) \n...puțin... (Râsete.) ...nu putem să fim... (Râsete.) ...putiniști... (Râsete.)  \n...de vreme ce suntem în NATO. Știm prea bine că de fiecare dată \ncând am avut de-a face cu rușii lucrurile s-au sfârșit prost pentru noi. \nSuntem  în  tabăra  NATO  și  suntem  loiali  partenerilor  noștri.  Nici \nvorbă de a privi cu simpatie către Rusia. (Aplauze.) \n                                                                                             45                                                                                          \n     \nDa, locul României este în Uniunea Europeană, nu există altă \ndirecție,  este  singura  opțiune.  Dar  noi  când  spunem  „Uniunea \nEuropeană” ne gândim la acel proiect inițial pe care părinții fondatori \nai Uniunii Europene l-au avut în minte - este vorba de o coaliție, de un \nclub select de națiuni creștine și de state suverane. \nNiciun  antevorbitor...  (Aplauze.)  ...vorbind  despre  unitatea \nEuropei  și  despre  solidaritatea  Europei,  n-a  vorbit  despre  națiuni \ncreștine și despre state suverane. Nu s-a vorbit decât despre unitatea \nEuropei și atât. \nNu! AUR împărtășește proiectul inițial al părinților fondatori \n- al lui Adenauer, al lui Schuman, al lui Monnet - și anume o uniune \neuropeană  alcătuită  din  națiuni  creștine  și  state  suverane.  Este \nesențial... (Aplauze.) ... acest lucru. (Aplauze.) \nTocmai de aceea  suntem pro-europeni, domnule Barna sau \ndomnule Bulai,  chiar dacă vă stârnesc râsul!  Suntem pro-europeani \nîntr-o asemenea Uniune Europeană. \nFără suveranitatea statelor și fără religia creștină, Europa se \nduce de-a berbeleacul. \nVă  amintesc  simbolul  Uniunii  Europene.  Simbolul  Uniunii \nEuropene este cununa, diadema de 12 stele. Acele 12 stele nu se referă \nla  numărul  statelor,  că  suntem  27  de  state  în  Uniunea  Europeană. \nAcele stele se referă la cei 12 Apostoli și, în același timp, la Cununa \nMaicii Domnului. (Aplauze.) \n                                                                                             46                                                                                          \n     \nPărinții  fondatori  ai  Uniunii  Europene  erau  catolici \npracticanți. Ei credeau în Uniunea Europeană și erau încredințați că \nreligia creștină va fi un liant al Uniunii Europene. \nAcest  simbol  a  fost  votat,  a  fost  adoptat  de  către  părinții \nfondatori pe care i-am pomenit, pe 8 decembrie 1955. Pe 8 decembrie \n1955, când au votat, ei s-au gândit la această zi - de ce? - pentru că în \ncalendarul catolic, 8 Decembrie este Ziua Zămislirii Maicii Domnului. \nNu  ștergeți  din  memoria  românilor  acest  act  fondator  cu \nrezonanță creștină pentru că este esențial! \nVă spuneam că vă argumentez de ce nu suntem eurosceptici, \nba dimpotrivă, suntem pro-europeni și de ce suntem devotați valorilor \neuropene. \nCând  spunem  valori  europene  ne  referim  la  acel  canon \nvaloric  care  este  axat  pe  adevăr,  frumos  și  bine,  care  sunt  valori \ngrecești, iar acest canon valoric care a fost consacrat și verificat de-a \nlungul mileniilor stă pe 3 temelii, pe 3 piloni - filosofia greacă, dreptul \nroman și religia creștină. (Aplauze.) \nO Europă din care scoateți... (Aplauze.) ...aceste 3 temelii... \n(Aplauze.) ...nu va mai fi Europa pe care o gândim noi, cei de la AUR. \nPentru noi, progresul în Uniunea Europeană înseamnă să dăm \nviață  proiectului  și  valorilor  pe  care  le-au  avut  în  minte  părinții \nfondatori. Este esențial acest lucru. Asta înseamnă progres pentru noi. \nÎn  schimb,  dacă  progres  înseamnă  atingerea  unei  uniuni \neuropene înțelese ca un stat suprafederal, cu o singură capitală, cu un \n                                                                                             47                                                                                          \n     \nsingur  Parlament  și  cu  un  singur  președinte,  noi  nu  împărtășim  o \nasemenea idee. \nAmintiți-vă, vă rog, de precursorul doamnei Ursula von der \nLeyen!  Vă  mai  amintiți  de  el?  Jean-Claude  Juncker,  acel  grotesc \ndrăgălaș  președinte  al  Comisiei  Europene.  Vă  amintiți  când  se \nîmpleticea,  mort  de  beat,  și  era  ținut  de  colegi,  pentru  că,  nu,  se \nclătina? \nDacă Uniunea Europeană va fi privită ca un stat suprafederal, \ndestinul ei va fi destinul împleticirii lui Jean-Claude Juncker. (Râsete. \nAplauze.) \nPentru  noi,  singurul  viitor  este  cel  al  Uniunii  Europene \nînțelese  ca  un  club  select  de  națiuni  creștine  și  de  state  suverane. \nAltfel nu se poate, vom avea destinul acestui sinistru și foarte prost \npolitician care a condus, din păcate, Uniunea Europeană, mai mulți \nani. \nCred că am fost destul de limpede. \nÎn privința putinismului pe care ni-l tot imputați, v-am spus, \nde  vreme  ce  suntem  în  NATO  și  în  tabăra  aceasta,  suntem  loiali \npartenerilor noștri, nu se pune problema de a privi cu simpatie tendința \nimperialistă rusească. \nȘi nu ne  mai bănuiți că avem în spate cine știe ce agenții \nvenite de la Moscova! \nÎnchei  spunându-vă:  trăiască  România  într-o  Uniune  a \nnațiunilor creștine și a statelor suverane! \nVă mulțumesc. (Aplauze.) \n                                                                                             48                                                                                          \n     \nVoci din sală: \nBravo! Bravo! (Aplauze.) \nDomnul Florin-Vasile Cîțu: \nMulțumim pentru scuze și explicații. \nUrmează domnul deputat Daniel-Gheorghe Rusu. \nDomnul Daniel-Gheorghe Rusu: \nDomnule ministru francez pentru Europa și afaceri externe, \nDomnule prim-ministru al României, \nDomnilor miniștri, \nDomnilor președinți, \nStimați reprezentanți ai cultelor religioase, \nStimați invitați, \nStimați colegi senatori și deputați care ați mai rămas în sală, \nDrag popor român din Europa și de pretutindeni, \nVreau să vă transmit un salut sincer din partea Grupului pe \ncare îl reprezint și mai ales din partea unuia dintre președinți, care, cu \nregret, nu a putut să fie astăzi aici, domnul George Simion, dar a ținut \nsă vă salute, prin intermediul meu, și să vă roage să transmiteți, la \nrândul  dumneavoastră,  domnule  ministru,  un  salut  sincer  către \nDomnia Sa, Éric Zemmour, cel mai bun președinte pe care Franța îl va \navea din luna iunie încolo! (Râsete. Vociferări. Aplauze.) \nRespect  pentru  demnitatea  umană,  toleranță,  solidaritate, \nnediscriminare, libertate, democrație, egalitate, stat de drept, drepturile \nomului - sunt valori care au stat la baza constituirii Uniunii Europene \n                                                                                             49                                                                                          \n     \nși care sunt împărtășite de toate statele Uniunii Europene și așa ne \ndorim să și rămână. \nPoate unii cred că aderarea la Uniunea Europeană a venit așa, \nde la sine, pur și simplu. \nGreșit,  domnilor!  De  fapt,  a  fost  voința  poporului  român, \nsătul de comunismul umilitor și josnic al ultimelor zeci de ani și a \nunor lideri ai României, de a duce și de a îndrepta țara noastră către \nVest. \nA  fost  Cererea  oficială  de  aderare  la  Uniunea  Europeană, \nsemnată în iunie 1995, a fost Planul de la Snagov, lansat în anul 2000, \na fost Summitul din 1999 de la Helsinki și altele. Dar înainte de asta a \nfost  gândirea  strategică  a  unor  lideri  europeni  și  români,  în  orice \nlumină s-ar afla ei astăzi. \nUnde este România după 15 ani de la aderarea la Uniunea \nEuropeană?  Ce  am  câștigat?  Ce  am  pierdut?  Sau  încotro  mergem? \nSunt întrebări legitime pe care orice cetățean al Uniunii Europene de \nbună-credință și le poate pune. \nPIB-ul și bugetul țării, este adevărat, sunt duble, dacă nu mai \nmari, față de 2007, anul aderării. \nBanii  pentru  agricultură,  pentru  proiecte  de  infrastructură, \nsănătate, educație s-au dublat, la rândul lor. \nÎnsă  foarte  mulți  oameni  -  i-am  văzut  chiar  și  săptămâna \ntrecută, în Europa -, sunt nemulțumiți, deși țările în care locuiesc le \nconferă și le oferă o protecție socială deosebită, ei se simt părăsiți de \n                                                                                             50                                                                                          \n     \nGuvernul nostru și de oamenii noștri de stat. Ei trimit acasă către 3-4 \nmiliarde de euro, mai mult decât investițiile străine în România. \nSalariul mediu s-a dublat, puterea de cumpărare a românilor a \ncrescut până la un moment dat. \nDar noi toți ar trebui să fim mândri că facem parte dintr-o \nEuropă unită, în care drepturile să ne fie respectate. La fel, și valorile \ncreștine și morale. Să ne mândrim că facem parte dintr-o Europă a \npopoarelor  care  să  se  respecte  reciproc,  în  care  libera  exprimare  a \nopiniilor fiecăruia dintre noi să fie luată în considerare ca un lucru bun \nși constructiv, și nu ca un afront menit să dezbine  ceea ce  alții au \nreușit să clădească. \nRenunțând la metafore, trebuie să vă spun răspicat că cei 15 \nani  de  apartenență  la  Uniunea  Europeană  ne-au  adus  foarte  multe \navantaje, atât României, cât și poporului român, dar totuși, din varii \nmotive,  nu  am  reușit  să  facem  saltul  preconizat  pentru  a  avea  o \nadministrație  reală  și  prosperă,  o  dezvoltare  durabilă,  fără  decalaje \nîntre nivelul nostru de trai și nivelul de trai al concetățenilor noștri \neuropeni. \nNe dorim să stăm drept, să fim respectați și consultați în mod \negal, ca membrii celorlalte țări, la masa tratativelor și a negocierilor și \nnu  am  vrea  să  credem  vreodată  că  suntem  considerați  o  țară  și  un \npopor de o categorie inferioară. \nNu în ultimul rând, aș dori să reiterez faptul că Alianța pentru \nUnirea Românilor este o construcție politică pro-europeană și așa va \nrămâne atâta timp cât această relație a Uniunii Europene și a României \n                                                                                             51                                                                                          \n     \nse  bazează  pe  respect  reciproc  între  membrii  ei  și  atâta  timp  cât \nvalorile creștine și morale, precum și pilonii pe care a fost construită \naceastă fortăreață a națiunilor rămân ca temelie în gândirea și acțiunea \nliderilor ei. \nNe iubim poporul, iubim România și ne mândrim că facem \nparte din Europa. \nLa  mulți  ani...,  (Aplauze.)  ...România...,  (Aplauze.)  ...într-o \nEuropă... (Aplauze.) ...a tuturor... (Aplauze.) ...românilor... (Aplauze.)  \n...și a tuturor europenilor! (Aplauze.) \nMulțumesc. (Aplauze.) \nDomnul Florin-Vasile Cîțu: \nDin  partea  Grupurilor  parlamentare  ale  UDMR,  domnul \ndeputat Csoma Botond. \nDomnul Csoma Botond: \nDoamnelor și domnilor, \nStimați colegi,  \nStimate colege, \nStimați invitați, \nS-au  împlinit  15  ani  de  la  aderarea  României  la  Uniunea \nEuropeană. După 1990, intrarea în Alianța Nord-Atlantică și aderarea \nla Uniunea Europeană au fost obiectivele esențiale ale țării noastre. \nAderarea la Uniunea Europeană a însemnat pentru România o \nrecunoaștere, dincolo de granițele estului, un pas important pe drumul \n                                                                                             52                                                                                          \n     \nunei dezvoltări durabile și deschiderea spre un nou model social, spre \nnoi perspective în beneficiul tuturor cetățenilor acestei țări. \nAu trecut 15 ani în care am fost martorii unor transformări \nmajore. Au fost 15 ani de dezvoltare și de consolidare – dezvoltare și \nconsolidare  a  democrației,  firește!  -,  dar  trebuie  să  vă  spun  că  au \nexistat și anumite puncte nevralgice. Și aici m-aș referi în principal la \nanumite aspecte privind drepturile minorităților naționale din această \nțară. \nCel mai mare avantaj al aderării, în sens material, firește, au \nfost fondurile europene, menite să contribuie la dezvoltarea țării și la \nrecuperarea decalajelor față de statele cu vechime ale Uniunii, însă - \ntrebuie să spunem și chestia asta - România nu a reușit întotdeauna să \natragă  toate  sumele  alocate  de  Bruxelles,  situându-se  pe  ultimele \nlocuri între țările Uniunii la acest capitol. \nUn alt avantaj al cetățenilor din România este libera circulație \nîn spațiul UE, dar, în același timp, acest fapt a însemnat și plecarea a \nmilioane de cetățeni români să lucreze în alte țări europene. \nCa orice membru al Uniunii Europene, România are drepturi, \ndar și obligații, față de toți cetățenii ei, însă nu întotdeauna au fost \nrespectate aceste obligații asumate. \nRomânia încă așteaptă intrarea în spațiul Schengen, deziderat \ncare, în acest moment, se situează la nivelul de promisiuni. \nCu toate acestea, însă, după 15 ani, România susține ferm că \nnu  există  alternativă  la  această  Uniune  politică  și  economică.  Însă \ntotul evoluează și într-o direcție pentru care și noi,  cetățenii țărilor \n                                                                                             53                                                                                          \n     \nmembre, suntem responsabili. De aceea, când vorbim despre viitorul \nUniunii Europene, este nevoie de un dialog amplu și de implicare. \nPentru că, stimați colegi, trăim vremuri complicate. Pandemia \nde  coronavirus  ne-a  afectat  grav,  ne-a  dat  multe  lecții,  însă  datoria \nnoastră  este  să  învățăm  din  faptul  că  Uniunea  Europeană,  țările \nmembre, nu au fost suficient de pregătite și nu am avut un răspuns \nprompt în fața acestei situații fără precedent. \nTrebuie  să  învățăm  și  din  lecțiile  trecutului  cu  privire  la \nistoria și dezvoltarea Uniunii Europene. În fața provocărilor vechi și \nnoi,  pe  baza  unor  valori  democratice  solide  și  libertăți  comune, \nUniunea Europeană trebuie să sprijine statele membre acolo unde este \nnevoie  și  cât  este  nevoie,  cu  delimitarea  clară  a  competențelor \nexercitate în comun și a competențelor ce revin fiecărui stat membru. \nCooperarea statelor  membre  ale UE trebuie să rămână una \npragmatică, orientată spre dezvoltarea comună a societăților noastre și \nîntărirea poziției Uniunii pe scena globală. \nPoate ne-am fi descurcat mult mai bine pe plan global dacă \nam fi avut o politică externă mai bine coagulată. Și poate am fi putut \nsă evităm o serie de pericole dacă am avea o armată europeană de \nanvergură. \nUDMR  salută  președinția  franceză  la  Consiliul  Uniunii \nEuropene  și  în  special  eforturile  depuse  de  Franța  în  vederea \nconsolidării  și  dezvoltării  proiectului  armatei  europene,  un  proiect \ndificil, dar, credem noi, în același timp foarte necesar. \nStimați colegi, \n                                                                                             54                                                                                          \n     \nSunt câteva lecții pe care trebuie să le învățăm, avem nevoie \nde o colaborare mai strânsă între actorii politici, atât pe plan intern, cât \nși în cadrul forului comunitar. \nÎntr-adevăr, este mult mai ușor să explici ce nu este Uniunea \nEuropeană, decât ceea ce este. Dacă vă amintiți, fostul președinte al \nComisiei Europene, Jacques Delors, a denumit Uniunea Europeană, \naceastă construcție, „un obiect politic neidentificat”. Avem deci în față \no construcție originală, fără precedent și fără corespondent în lume. \nUniunea  Europeană  trece  dincolo  de  cadrul  de  concepte  politice \ntradiționale. Ea este o valoare unică, iar noi,  ce îi suntem cetățeni, \ntrebuie să o apreciem și să ne străduim să o dezvoltăm. \nCa  stat  membru  al  Uniunii  Europene,  trebuie  să  putem \nasigura calitatea vieții cetățenilor noștri și, în acest sens, trebuie să ne \nasigurăm că deținem suficientă putere economică și strategii care să \nfie concretizate în planuri concrete, în planuri de acțiune cu termene \nclare.  Astfel,  rolul  actorilor  economici  este  foarte  important  și, \nadăugând  politici  sociale  viabile  și  strategii  de  dezvoltare  durabilă, \nimplementarea responsabilă a acestora, cu siguranță se vor înregistra \nrezultate. Iar rezultatele se măsoară în siguranța, bunăstarea și nivelul \nde trai al cetățenilor noștri și, în același timp, putem asigura un viitor \nsigur generațiilor următoare. \nAcum, când tendințele extremiste se accentuează - și trebuie \nsă vorbim și despre acest fenomen, stimați colegi,  - iar la frontiera \nestică a Uniunii sunt încercări de a declanșa un conflict armat, credem \ncă este nevoie de mai multă unitate și de dialog. \n                                                                                             55                                                                                          \n     \nÎn ceea ce privește creșterea tot mai vizibilă a partidelor de \nextremă dreapta, trebuie să ne punem câteva întrebări, stimați colegi: \ncare  sunt  motivele  pentru  care  oamenii  sunt  deschiși  la  asemenea \nretorici?  Unde  a  greșit,  eventual  –  poate  că  a  greșit  –  și  Uniunea \nEuropeană? Este oare departe de cetățeni, pare netransparentă? \nUnde am greșit noi, politicienii? \nCred că la aceste întrebări trebuie să ne gândim și trebuie să \nîncercăm să formulăm un răspuns cât de cât concludent și bazat pe \nargumente. \nRomânia și-a exprimat ferm poziția în regiune prin susținerea \nunei Uniuni Europene stabile atât din punct de vedere economic, cât și \ngeopolitic. \nReiterez, Uniunea Europeană reprezintă o valoare unică, iar \nnoi,  cetățenii  săi,  avem  datoria  să  o  păstrăm  și  să  contribuim  la \ndezvoltarea ei. Avem datoria morală să o apărăm, ca să nu cadă pradă \ncelor ce vor să o distrugă, deși susțin altceva. \nÎnsă  toate  acestea  nu  înseamnă  că  nu  ne  putem  strădui  să \nîmbunătățim Uniunea noastră. Și noi, cetățenii europeni, ne dorim o \nUniune  Europeană  tot  mai  perfectă,  mai  apropiată  de  cetățeni,  și, \nsigur, mai implicată în viața noastră cotidiană. \nRomânia, prin obligațiile asumate odată cu aderarea la UE \nacum  15  ani,  își  propune  să  contribuie  la  consolidarea  acestei \nconstrucții  europene  și  să  contribuie  la  protejarea  ei  în  fața  tuturor \npericolelor  ce  apar  pe  parcurs.  O  putem  face  noi,  cetățenii,  noi, \ndecidenții, și o putem face noi, cetățenii europeni. \n                                                                                             56                                                                                          \n     \nVă mulțumesc, stimați colegi, pentru atenție. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  Grupului  parlamentar  al  minorităților  naționale, \ndomnul deputat Ovidiu Victor Ganț. \nDomnul Ovidiu Victor Ganț: \nVă mulțumesc frumos. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule  ministru pentru Europa și al afacerilor externe al \nRepublicii Franceze,  \nDoamnă, domnilor miniștri, \nDoamnelor și domnilor ambasadori, \nStimați invitați, \nDoamnelor și domnilor senatori și deputați,  \nAm  avut  inițiativa  organizării  acestei  ședințe  festive  de \nsărbătorire a 15 ani de la aderarea României la Uniunea Europeană, \npentru că acest eveniment reprezintă în opinia noastră, a deputaților \ndin Grupul parlamentar al minorităților naționale, un moment crucial \nîn istoria României. El este șansa unică de a reînnoda relația noastră \nde apartenență ca națiune la lumea occidentală, o năzuință istorică, \nmanifestată  permanent,  începând  cu  secolul  al  XIX-lea  în  Țările \nRomâne. Principalii intelectuali și politicieni români ai acelui secol au \n                                                                                             57                                                                                          \n     \nstudiat  la  universități  franceze,  germane,  austriece  sau  italiene, \npromovând  ulterior  în  țară,  în  mod  asiduu,  valorile  civilizației \noccidentale. \nLa  sfârșitul  anilor  ʾ30,  tot  acest  proces  de  integrare  și \ndezvoltare a României ca parte a spațiului de valori europene a fost \ncurmat brusc de instaurarea succesivă a fascismului și comunismului, \ndublată de pierderea unei părți a teritoriului național și impunerea unui \nfel  de  a  gândi  străin  de  orice  tradiție  de  la  noi.  A  fost  o  perioadă \nîntunecată  din  istoria  noastră,  atunci  când  am  avut  parte  doar  de \ndictaturi de tip fascist și comunist, cu tot reculul pe care acestea l-au \nadus în plan uman, social și economic. \nDin  fericire,  național-comunismul  a  luat  sfârșit  datorită \nRevoluției  din  decembrie  1989  și  sacrificiului  pe  care  l-au  făcut \ncetățenii țării noastre atunci, indiferent de apartenența lor etnică sau \nreligioasă, creștini, evrei sau musulmani. \nA urmat o perioadă foarte grea, marcată de crize sociale și \neconomice - mineriade, falimentul economiei socialiste, hiperinflație -\npe care am depășit-o cu greu, dar care s-a terminat prin două realizări \nmajore:  intrarea  în  NATO  și  Uniunea  Europeană.  Au  fost  două \nmomente  de  consens  național,  de  altfel  foarte  rare  în  politica \nromânească. Să reamintim faptul că Tratatul de aderare la Uniunea \nEuropeană  a  fost  ratificat  în  unanimitate  de  către  Parlamentul \nRomâniei.  În  ceea  ce  ne  privește,  am  susținut  activ  demersul,  prin \nrelațiile pe care le avem cu țările membre de care suntem legați prin \nlimbă și cultură. \n                                                                                             58                                                                                          \n     \nAstfel s-a deschis calea spre o democrație de tip occidental și \no dezvoltare economico-socială fără precedent. \nȘi  perioada  de  preaderare,  de  adoptare  a  legislației,  de \npreluare  a  aquis-ului  comunitar  și  de  transformare  instituțională \ntrebuie  amintită  ca  fiind  un  efort  comun  al  tuturor  forțelor  politice \nproeuropene  și  evident  al  Parlamentului  României,  ca  expresie  a \nsuveranității  națiunii  române.  Ne-am  asumat  toate  prevederile  din \ntratatul de aderare, inclusiv ceea ce scrie în art. 148 din Constituția \nRomâniei,  alin.  (2):  „Ca  urmare  a  aderării,  prevederile  tratatelor \nconstitutive  ale  Uniunii  Europene,  precum  și  celelalte  reglementări \ncomunitare  cu  caracter  obligatoriu,  au  prioritate  față  de  dispozițiile \ncontrare  din  legile  interne,  cu  respectarea  prevederilor  actului  de \naderare”.  \nPentru că niciodată aici nu s-au reliefat două aspecte, doresc \nsă  o  fac  eu  astăzi,  pentru  că  le-am  trăit  în  mod  nemijlocit.  Regret \nabsența domnului profesor doctor Vasile Pușcaș, negociatorul șef al \nRomâniei, care a reușit, împreună cu echipa sa, să finalizeze la timp \nnegocierile  de  aderare  în  decembrie  2004  și  doresc  să-i  mulțumesc \npublic pentru această realizare, care a permis semnarea tratatului de \naderare în timp util, pentru respectarea termenului de 1 ianuarie 2007. \nAl  doilea  aspect  pe  care  doresc  să-l  amintesc  este  munca \nechipei  de  observatori  la  Parlamentul  European,  într-un  efort \ntranspartinic, dar și multietnic al delegației noastre. \nA fost o onoare deosebită pentru mine faptul că, desemnat \nfiind de către Grupul parlamentar al minorităților naționale, am făcut \n                                                                                             59                                                                                          \n     \nparte  din  delegație,  alături  de  alți  parlamentari  români,  care  își \ncontinuă și astăzi activitatea parlamentară: doamnele senator Roberta \nAnastase și Gabriela Crețu și domnii senatori Vasile Dîncu și Titus \nCorlățean.  Împreună  am  reușit  să  combatem  prejudecăți  și  să \nschimbăm  opinii  asupra  aderării  țării  noastre,  inclusiv  votul  unor \nîntregi delegații naționale din grupurile noastre politice asupra acestui \nsubiect, de la avizul conform, unde a fost împotrivă, la ultimul raport \nMoscovici,  unde  a  fost  pentru.  Am  convingerea  că  sunt  în \nasentimentul colegilor mei, foști observatori, față de cele afirmate.  \nMomentul  aderării  la  1  ianuarie  2007  a  fost  sărbătorit  la \nBucurești  împreună  cu  ministrul  federal  de  externe  al  Germaniei, \nFrank-Walter Steinmeier, astăzi președinte federal, care asigura la data \nrespectivă  președinția  Consiliului  Uniunii  Europene.  Din  păcate, \nseparat:  într-un  loc  cu  președintele  României,  în  alt  loc  cu  prim-\nministrul de atunci. Un semn de rău augur pentru ce avea să urmeze \natât  în  politica  internă,  cât  și  în  ceea  ce  privește  demersul  politic \neuropean al României. \nPoate că acum, la 15 ani după, vom înțelege ce mare rău îl \nreprezintă permanentele disensiuni și crize politice. \nMă  bucur  să  sărbătorim  astăzi  15  ani  de  la  aderare,  în \nprezența  ministrului  de  externe  al  Franței,  domnul  Jean-Yves  Le \nDrian, într-un arc peste timp simbolic și doresc să-i mulțumesc în mod \ndeosebit  pentru  efortul  de  a  fi  alături  de  noi.  Vedem  în  prezența \nDomniei Sale un nou gest de prietenie al Franței față de România.  \nDoamnelor și domnilor, \n                                                                                             60                                                                                          \n     \nReconcilierea  franco-germană  reprezintă  fundamentul \nUniunii  Europene  de  astăzi.  Cred  că  Robert  Schuman  și  Konrad \nAdenauer  ar  fi  mândri  de  cele  realizate,  însă  ar  exprima  și  unele \nnemulțumiri legate de Uniunea Europeană. \nDespre acestea din urmă doresc să vă vorbesc. Am pierdut \nrecent un membru, Marea Britanie, care într-un demers unilateral a \ndecis  să  ne  părăsească  -  lucru  pe  care  îl  regret.  Avem  tot  felul  de \nexcepții și opt out-uri pentru anumiți membri. Nu se respectă întocmai \ntratatele,  birocrația  rămâne  sufocantă,  uneori  există  un  tratament \ndiferențiat aplicat unor state membre sau opinii grav divergente între \nanumite state membre, în chestiunea valorilor fundamentale care stau \nla baza construcției europene. \nDoresc  să  fac  apel  la  solidaritate  și  echitate  în  interiorul \nUniunii  Europene,  foarte  bune  exemple  fiind  lupta  împotriva \npandemiei și finanțarea planurilor naționale de redresare și reziliență \nale statelor membre. \nTotuși, cred că a venit timpul să punem capăt discriminării la \ncare este supusă România, prin neacceptarea în spațiul Schengen, deși \nam  investit  sute  de  milioane  de  euro  în  aplicarea  sistemului  și  în \npofida faptului că din 2011 satisfacem criteriile de aderare. Această \nstare de fapt nu face decât să scadă încrederea cetățenilor români în \nUniunea  Europeană,  afectând  libera  circulație  a  persoanelor  și  a \nbunurilor. \nTotodată  pledăm  ca  pe  baza  unor  rezultate  concrete  – \nsubliniez, pe baza unor rezultate concrete – pe care le va obține țara \n                                                                                             61                                                                                          \n     \nnoastră în perioada următoare să se încheie aplicarea mecanismului de \ncooperare  și  verificare.  În  ceea  ce  ne  privește,  vom  susține  orice \nmăsură legislativă necesară în acest sens. \nSper să ne facem și noi treaba în plan intern și să ducem la \nbun  sfârșit  reformele  anunțate:  modificarea  Constituției,  reforma \nadministrativă,  în  sensul  aplicării  în  mod  real  a  principiului \nsubsidiarității și al unei descentralizări mult clamate în anii din urmă, \ndezvoltarea infrastructurii rutiere și feroviare, a celei din sănătate și \nînvățământ, a digitalizării etc. \nNe  dorim,  totodată,  ca  procesul  de  extindere  al  Uniunii \nEuropene în Balcanii de Vest să fie dinamizat, permițând oamenilor \ndin regiune să se bucure de șansa de a fi cetățeni ai Uniunii Europene, \ndiminuând în același timp influențe externe nefaste asupra regiunii.  \nSperăm că președinția Franței a Consiliului Uniunii Europene \nsă ne ajute în rezolvarea unei părți din aceste probleme, respectiv să \naducă progrese importante la aceste capitole. \nConform unui sondaj recent, încrederea cetățenilor români în \nUniunea Europeană este în continuare la una din cele mai înalte cote \ndin statele membre, iar în ceea ce privește încrederea lor în alte state \nde pe mapamond Germania este pe locul întâi, iar Franța pe locul trei. \nDoamnelor și domnilor, \nÎn concluzie, avem convingerea că apartenența României la \nUniunea Europeană este garanția pentru noi de a beneficia de pace, \ndemocrație  și  bunăstare  și  deci  Grupul  parlamentar  al  minorităților \n                                                                                             62                                                                                          \n     \nnaționale  va  continua  să  susțină  necondiționat  demersurile \nproeuropene ale României. \nVă mulțumesc frumos pentru atenție. (Aplauze.) \nDomnul Florin-Vasile Cîțu: \nMulțumim, domnule deputat. \nTot  din  partea  Grupului  parlamentar  al  minorităților \nnaționale, domnul Silviu Vexler.  \nDomnul Silviu Vexler: \nDoamnelor și domnilor, \nAm  învățat  și  am  crezut  întotdeauna  în  faptul  că  Uniunea \nEuropeană este construită pe șase valori fundamentale: respect pentru \ndemnitatea  umană,  libertate,  democrație,  egalitate,  stat  de  drept, \nrespectarea drepturilor omului, inclusiv cele ale minorităților. \nȘi  îmi  aduc  aminte,  în  acest  moment,  înmormântarea \ndoamnei  Simone  Veil,  prima  femeie  președinte  a  Parlamentului \nEuropean,  reprezentând  Franța,  supraviețuitor  al  lagărelor  de  la \nAuschwitz și Bergen-Belsen, și  mai ales un fragment din cuvintele \nspuse de președintele Macron, respectiv că este aici „pentru a exprima \no imensă recunoștință, în numele poporului francez, pentru unul din \ncei mai iubiți copii ai săi”. \nTotuși, în acest moment deosebit, aniversar, și care ar trebui \nsă fie vesel, domnule ministru Le Drian, doamnă ambasador Auer, îmi \ncer scuze și regret că a trebuit să fiți martor la declarațiile mistico-\nreligioase  ale  unui  coleg  care  atunci  când  nu  elogiază  criminali  de \n                                                                                             63                                                                                          \n     \nrăzboi și nu neagă Holocaustul, încearcă să șteargă din viziunea unei \nEurope moderne existența comunităților musulmane și evreiești. \nDomnule  senator  Lavric,  cu  toată  dorința  dumneavoastră, \nregret! \nSuntem aici și vom continua să fim aici, cu aceeași demnitate \ncu  care  am  contribuit  întotdeauna  la  construirea  și  modernizarea \nUniunii Europene. \nÎmi cer scuze pentru această intervenție! \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  deputaților  și  senatorilor  neafiliați,  doamna \nsenator Diana Șoșoacă. (Rumoare.) \nDoamna Diana Iovanovici-Șoșoacă: \nVă  mulțumesc.  (Este  îmbrăcată  în  ie  și  poartă  drapelul \nRomâniei pe umeri.) \nNu  credeam  că  arborarea  steagului  României  vă  va  stârni \natâtea  râsete!  Este  rușinos,  dar  ce  poți  să  îi  ceri  unui  astfel  de \nParlament?! \nMi  s-a  părut  inoportună  intervenția  domnului  Vexler,  în \ncondițiile în care nici măcar nu i s-a pronunțat numele! Mă fac și eu \navocatul domnului Lavric, pro bono, de data asta! \n                                                                                             64                                                                                          \n     \nSuntem la o aniversare de 15 ani și am auzit aici discursuri \ncare  mi-au  adus  aminte  de  Congresul  al  XIV-lea  al  Partidului \nComunist Român. \nMă așteptam la ceva mai mult din partea dumneavoastră, mai \nales că unii aveți vreo trei-patru legislaturi pe aici, deci ați putea cel \npuțin să învățați să nu mai citiți de pe hârtie, ci să și aveți un pic de \ninspirație pentru a purta discursuri. \nNu am auzi însă... elogii, bunăstare, deci trăim într-adevăr în \nlumi paralele. \nPoporul român trăiește într-o lume pe care dumneavoastră nu \no vedeți. Uniunea Europeană s-a format - și era bine cum s-a format - \npentru a avea o dezvoltare economică bună, să existe bunăstare, pentru \na concura Statele Unite ale Americii. Din păcate, după 15 ani în care \nni se spune că suntem parteneri egali ai statelor Uniunii Europene, nu \navem acces în Schengen. În schimb, avem firme austriece care ne-au \npreluat cam tot ce înseamnă petrol, gaz, bogății, avem firme franceze \ncare ne-au luat alte bogății, avem firme italiene care ne-au luat alte \nbogății. Nu e prost cine le ia, e prost cine le dă! În toți acești 15 ani, \nRomânia a pierdut cel mai mult. Da, într-adevăr, avem posibilitatea să \nne plimbăm în afara granițelor țării, dar, - ce să vezi?! - avem peste 10 \nmilioane de români în afara granițelor țării. Suntem țara cu cea mai \nmare migrație pe timp de pace, iar românii noștri sunt discriminați în \nUniunea Europeană! Nu am văzut ambasadele României că se luptă \npentru români și n-am văzut nici UE că se luptă pentru români, care \nsunt cetățeni egali în drepturi cu ceilalți cetățeni ai statelor europene. \n                                                                                             65                                                                                          \n     \nMai mult decât atât, în ultimii doi ani suntem siderați, mai \nales noi, juriștii, să vedem cum drepturile și libertățile fundamentale, \natât  din  Carta  drepturilor  omului,  dar  și  din  Carta  europeană  a \ndrepturilor  fundamentale  ale  Uniunii  Europene,  sunt  încălcate  cu \nobstinație! Se încalcă orice drept, în numele unui interes colectiv s-au \nanulat drepturile personale, ceea ce nu poate fi admis, pentru că asta \nfăceau comuniștii. \nNe-am  întors  în  timp,  iar  Uniunea  Europeană,  dacă  nu  se \ntrezește, va rămâne fără foarte multe state pentru că, îmi pare rău să o \nspun, nu că o doresc eu, eu încă mai cred că Uniunea Europeană poate \nsă se trezească și să revină la ceea ce a început. Dar 60% din români \nîși doresc ROExit. Atenție foarte mare! Și aveți grijă că anul acesta, \ndoamnelor  de  la  PNL  care  doriți  să  fiți  judecător  la  Curtea \nConstituțională și trageți sfori pentru acest lucru, pentru că vi s-a cerut \nsă anulați Constituția României în favoarea dreptului european. Așa \nceva... îi spun Uniunii Europene: „Pe aici nu se trece!”. Constituția \nRomâniei este cea mai de preț lege. În Constituție se află drepturi și \nlibertăți fundamentale europene. Respectăm dreptul european - dreptul \neuropean  poate  fi  cel  mult  complementar  -,  dar  nu  să  fie  superior \nConstituției României! \nMai mult decât atât, ...(Vociferări.) \nLăsați,  doamnă,  că  n-o  să  vă  aleagă  nimeni  la  Curtea \nConstituțională! \nMai mult decât atât... \n                                                                                             66                                                                                          \n     \nDoamna  Scântei,  lăsați,  că  știm...  Știți,  cu  milionul  ăla  de \neuro într-un an! \nVreau  să-i  amintesc  Uniunii  Europene  ce  înseamnă  aceste \nmotive de pe o ie românească. (Arată pe ia pe care o poartă.)  \nDa, fă-ți cruce! Poate așa vei deveni creștin, domnule! \nAceste  motive  sunt  milenare.  Aici,  pe  pământul  acesta \nromânesc,  s-au  descoperit  plăcuțele  de  la  Tărtăria,  primul  scris  din \nlume. Nici nu se inventase civilizația sumeriană! (Râsete.) \nAici... \nAșa este! Râdeți! Prostul râde când nu știe! \nPuneți mâna pe carte și citiți, că ați făcut de râs Parlamentul \nRomâniei!  \nPentru  România  steagul  României  este  acesta!  (Arată \ndrapelul.) Alt steag nu există! Pentru acest tricolor s-a murit! Și să-i \nmai  aducem  aminte  Uniunii  Europene  de  cruciadele  creștine,  când \ndomnitorii români stăteau aici de pavăză, astfel încât țările Europei să \nse dezvolte și să-și înalțe catedrale, unde acum ori sunt închise, ori \nsunt baruri și restaurante! \nUniunea Europeană trebuie să se trezească!  \nUitați-vă cum Ursula von der Leyen este într-un dosar penal \npentru contracte cu Pfizer! \nAți adus vaccinarea obligatorie ca unic drept și unică condiție \npentru a trăi! \nDomnul Florin-Vasile Cîțu: \nDoamnă senator, vă rog să vă îndreptați către sfârșit... \n                                                                                             67                                                                                          \n     \nDoamna Diana Iovanovici-Șoșoacă: \nO să mă îndrept către sfârșit, sfârșitul dumneavoastră! \nDomnul Florin-Vasile Cîțu: \nCele 10 milioane de români din străinătate vă mulțumesc. \nDoamna Diana Iovanovici-Șoșoacă: \nȘi voiam să vă mai spun un lucru. Pentru toți cei din Uniunea \nEuropeană care solicitați să ne vaccinăm și nu ne mai lăsați nici să \nrespirăm decât dacă ne vaccinăm: Dumnezeu nu este vaccinat și nu va \nfi niciodată! \nTrăiască România liberă și suverană! (Aplauze.) \nDomnul Florin-Vasile Cîțu: \nDin  partea  Grupului  parlamentar  al  PNL,  doamna  senator \nAlina Gorghiu. \nDoamna Alina-Ștefania Gorghiu: \nBună seara, stimați colegi! \nStimați invitați, \nÎntotdeauna  populismul  are  un  nume!  Dar  vă  asigur  că \nultimele minute vor fi ale unui discurs proeuropean, onest și autentic. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule ministru Le Drian,  \nStimată doamnă ambasador a Republicii Franceze,  \nStimați colegi, \n                                                                                             68                                                                                          \n     \n1 ianuarie 2007 a fost, într-adevăr, un moment de excepție \npentru noi toți și sunt, așa cum spuneau toți colegii mei, 15 ani  de \nUniune Europeană pentru România. \nCa națiune europeană, am aderat la un proiect politic care are \nla bază valori precum demnitatea, statul de drept, libertatea, egalitatea, \ntoleranța și, poate cel mai important dintre toate acestea, respectarea \ndrepturilor omului. Mult mai recent, spiritul Declarației de la Sibiu, \nadoptată în mai 2019, în România, a consfințit ceea ce este Europa de \nastăzi - o uniune a valorilor și a libertăților. \nStimați colegi senatori,  \nStimați colegi deputați, \nRezultatele  la  care  au  ajuns  statele  membre  ale  Uniunii \nEuropene, datorită integrării europene, vorbesc de la sine. Și pentru \nRomânia acest lucru a însemnat o creștere de aproape trei ori a PIB-\nului României, o creștere de patru ori a PIB-ului pe cap de locuitor, \nam beneficiat de fonduri europene pentru dezvoltare cu peste 46 de \nmiliarde  de  euro  mai  mult  decât  a  contribuit  România  la  bugetul \nUniunii, iar expresia „din fonduri europene” aduce multă mândrie și \ncertifică un lucru necesar și bine făcut. \nA fi european înseamnă însă multe lucruri, unele extrem de \nsimple, unele însă ceva mai complicate și provocatoare. \nCertificatul verde este un proiect european. \nDrepturile minorităților, de orice fel ar fi aceste minorități, și \ntoleranța, sunt valori europene. \nLa fel și respingerea discriminării și a excluziunii sociale. \n                                                                                             69                                                                                          \n     \nRespectarea  principiului  supremației  dreptului  european  în \ndomeniile stabilite prin tratate și cedarea de suveranitate, da, sunt, de \nasemenea,  principii  de  bază  ale  ideii  unității  europene.  La  fel  și \nrespectarea deplină a deciziilor Curții de Justiție a Uniunii Europene. \nNu poți, stimați colegi, să fii astăzi european o zi și a doua zi \nsă-ți  dai  haina  jos,  deși  mai  vedem  lucrul  acesta  în  discursuri  din \npricina populismului. Și atunci, în loc de oameni politici de stat, în loc \nde oameni politici înțelepți, vizionari, vezi lideri populiști care se bat \ncu  pumnul  în  piept,  nu  doar  în  România,  riscând  destrămarea \nproiectului european.  \nAcum, când lumea întreagă se confruntă cu noi și noi crize de \nsănătate,  economice,  ecologice,  tensiuni  geopolitice,  România  vă \nasigur că va contribui din plin la proiectul viitorului Europei.  \nVom  avea  o  Uniune  mai  puternică,  mai  rezilientă,  mai \nconvergentă, mai solidară. Și când vorbim de viitor trebuie să știm \nlimpede că avem ca stat european și obligații, dar avem și drepturi. \nSunt speranțe puse în 2007 și unele dintre ele încă nematerializate.  \nVorbea colegul nostru de la UDMR despre aderarea la spațiul \nSchengen. \nDa, este un drept al României, îndeplinim de mult timp toate \ncriteriile și condițiile tehnice și îi rugăm pe partenerii europeni să țină \ncont de acest lucru și să ne sprijine în acest demers al României.  \nȘi adoptarea monedei euro este un alt proiect pentru care ne \npregătim și probabil că o să ne pregătim mai serios de acum încolo. \n                                                                                             70                                                                                          \n     \nDeși  în  acești  15  ani  au  existat  foarte  multe  provocări, \nRomânia rămâne în continuare, în ciuda celor pe care le-ați auzit mai \ndevreme, una dintre cele mai favorabile țări pentru construcția Uniunii \nEuropene. \nUn  sondaj  recent,  de  acum  două  zile,  arată  că  peste  75% \ndintre români susțin în continuare proiectul european. \nDa,  e  îmbucurător  că  noi,  românii,  credem  în  această \nconstrucție,  iar  eu,  ca  un  cetățean  proeuropean  convins,  cred  că  și \nEuropa își va onora la rândul său toate obligațiile față de România. \nVă mulțumesc, stimați colegi, pentru această oportunitate. \nMulțumesc, domnule ministru, Excelență, pentru îngăduință. \nO seară plăcută! (Aplauze.) \nDomnul Florin-Vasile Cîțu: \nMulțumim, doamnă senator. \nDoamnelor și domnilor,  \nAm încheiat intervențiile. \nMulțumindu-vă pentru participare, vă rog să-mi permiteți să \ndeclar închisă ședința solemnă – așa se voia – comună a Senatului și \nCamerei Deputaților. \nVă mulțumesc.  \n \nȘedința s-a încheiat la ora 19.43. \n \n \n \n "
    },
    "24": {
        "start_text": "Domnul Ovidiu Victor Ganț:",
        "start_index": -1,
        "end_text": "Domnul Florin-Vasile Cîțu:",
        "end_index": -1,
        "text": "                                                                 1                                                                                          \n     \n02 februarie 2022 – ședință comună \n \n \nS U M A R \n \n1.  Alocuţiuni consacrate aniversării a 15 ani de  2. \nla aderarea României la Uniunea Europeană. \n \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \nS T E N O G R A M A \nședinței solemne comune \n a Camerei Deputaților și Senatului \nconsacrată aniversării a 15 ani \nde la aderarea României la Uniunea Europeană. \n \nȘedința a început la ora 17.37. \nLucrările şedinţei au fost conduse de domnul senator Florin-\nVasile Cîțu, președintele Senatului, asistat de domnul deputat Andrei-\nRăzvan Lupu, secretar al Camerei Deputaților, și de domnul senator \nIon-Narcis Mircescu, secretar al Senatului.  \nDin  prezidiu  a  făcut  parte  și  domnul  deputat  Ion-Marcel \nCiolacu, preşedintele Camerei Deputaţilor. \nDomnul Florin-Vasile Cîțu: \nStimați colegi, \nVă rog să luați loc, să începem. \nDomnule președinte al Camerei Deputaților, \nDomnule prim-ministru, \nDomnule  Jean-Yves  Le  Drian,  ministrul  pentru  Europa  și \nafaceri externe al Republicii Franceze, \nDistinși reprezentanți ai cultelor religioase, \nDoamnelor și domnilor senatori și deputați, \nDoamnelor şi domnilor miniștri, \n                                                                                             3                                                                                          \n     \nExcelențele  Voastre,  doamnelor  și  domnilor  ambasadori, \nreprezentanți ai misiunilor diplomatice, \nStimați invitați, \nOnorată asistență, \nVă  rog  să-mi  permiteţi  să  declar  deschisă  şedinţa  solemnă \ncomună  de  astăzi,  a  Senatului  și  Camerei  Deputaților,  dedicată \naniversării a 15 ani de la aderarea României la Uniunea Europeană. \nDoamnelor şi domnilor, \nVă  invit  să  ascultăm  Imnul  naţional  al  României  și  Imnul \nUniunii Europene! \n(Se intonează Imnul naţional „Deşteaptă-te, române!”. \nSe intonează Imnul Uniunii Europene.) \nDoamnelor și domnilor senatori și deputați, \nOnorați invitați, \nÎl  invit  la  tribună  pe  Excelența  Sa,  domnul  Jean-Yves  Le \nDrian,  ministrul  pentru  Europa  și  afaceri  externe  al  Republicii \nFranceze. \nDomnul  Jean-Yves  Le  Drian  (ministrul  pentru  Europa  și \nafaceri externe al Republicii Franceze): \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDoamnelor și domnilor miniștri, \nDoamnelor și domnilor deputați și senatori, \n15 ani după aderarea României la Uniunea Europeană. \n                                                                                             4                                                                                          \n     \nSunt  deosebit  de  fericit  să  fiu  astăzi  la  București  pentru  a \nsărbători împreună cu dumneavoastră acest eveniment care a fost un \nprogres pentru toți europenii, pentru că de 15 ani încoace Uniunea \nnoastră  este  mai  puternică  și  mai  completă  pentru  că  și \ndumneavoastră, România, faceți parte din ea. \nȘi nu spun acest lucru numai în numele prieteniei care unește \nnațiunile  noastre,  o  prietenie  înrădăcinată  în  istoria  culturală, \nintelectuală și politică pe care o împărtășim împreună. Prietenie care \nne amintește de tinerețea petrecută la Paris a părinților fondatori ai \nRomâniei  moderne  –  Alexandru  Ioan  Cuza,  Vasile  Alecsandri  sau \nchiar și Brătianu, familia Brătianu, tată și fiu. O prietenie care ni se \namintește de fiecare dată când pronunțăm numele lui Enescu, Brâncuși \nsau Cioran, care ne-au adus atât de mult cu toții. O prietenie care, \ndupă Revoluția Română, s-a exprimat prin numeroase manifestări de \nsolidaritate, de care eu îmi amintesc încă și acum, păstrez o amintire \nfoarte proaspătă a acestor manifestări. Și o prietenie care adeseori - și \neste o mare onoare pentru noi - se pronunță, se vorbește „en français” \n-  în  franceză,  această  limbă  care  a  fost  o  limbă  de  libertate  și  de \ncunoaștere  pentru  tinerii  români  care  au  studiat-o  în  anii  cei  mai \nsumbri  ai  istoriei  dumneavoastră  și  care  astăzi  vă  înscrie  pe  mulți \ndintre  dumneavoastră  într-o  comunitate  de  300  de  milioane  de \nfrancofoni de peste tot în lume. \nSpun acest lucru, de asemenea, pentru că Franța prezidează \nastăzi  Consiliul  Uniunii  Europene,  și  această  responsabilitate  ne \n                                                                                             5                                                                                          \n     \npermite  să  apreciem  atuurile,  avantajele  care  dau  putere  Europei \nnoastre. \nIncontestabil, economia dumneavoastră s-a poziționat treptat \npe sectoare de viitor, și angajarea dumneavoastră în Europa Apărării, \ninclusiv în Sahel, se numără printre toate aceste atuuri ale Europei. \nCând  v-ați  alăturat  Uniunii,  în  2007,  România  și-a  reluat \nlocul  care  îi  corespunde  în  inima  Europei  noastre.  A  fost  un  pas \nsuplimentar pe drumul care v-a permis să dați pagina, să lăsați în urma \ndumneavoastră  mai  multe  decenii  de  dictatură,  penurii  și  regim \narbitrar. A fost, de asemenea, un pas în plus pe drumul care, după un \nsecol de conflicte și despărțiri, ne-a condus împreună la reunificarea \nEuropei noastre. Și, într-adevăr, vorbesc despre reunificare. Am spus \nacest  lucru  la  Praga,  când  comemoram  revoluțiile  din  1989,  ca,  de \nexemplu, cea care a început pentru dumneavoastră la Timișoara, în \nstrigăte de libertate și dreptate. \nȘi  repet  în  fața  dumneavoastră  astăzi  -  decât  să  folosesc \ncuvântul „extindere”, care oarecum ne îndepărtează unii de ceilalți, eu \nprefer termenul „reunificare”, pentru că el ne apropie unii de ceilalți. \nMomentul istoric din 2007, pe care îl sărbătorim astăzi, a fost \npregătit de momentul istoric din 1989, când Europa noastră a putut, în \nsfârșit, să se regăsească pe sine însăși, când în sfârșit am început să \nvindecăm  împreună  această  rană  deschisă  în  1945  în  inima \ncontinentului european deja greu încercat și dezorientat de 3 decenii \nde  tragic  război  civil.  Când,  în  sfârșit,  Cortina  de  Fier  care  ne \n                                                                                             6                                                                                          \n     \ndespărțea  s-a  prăbușit,  s-a  prăbușit  și  noțiunea  total  artificială  de \n„Europa de Est”, care ne despărțea și ea, de asemenea. \nÎntr-adevăr, națiunile noastre sunt diferite, sunt diverse, dar \nnu  a  existat  dintotdeauna  decât  o  singură  Europă,  cea  pe  care \nîmpreună o numim „a noastră”, cea pe care ne-a înapoiat-o anul 1989. \nAceste două drumuri, în realitate, se confundă și nu fac decât \nunul  singur.  Este  calea  pe  care  ne-o  deschidem  noi,  în  calitate  de \neuropeni, înspre un orizont de progres care ne reunește. Un orizont de \nlibertate  și  de  democrație  ordonat  în  funcție  de  principiile \nfundamentale  ale  Uniunii  noastre  -  respectarea  statului  de  drept,  a \ndrepturilor  omului,  a  drepturilor  minorităților,  respectarea  libertății \npresei  și  libertăților  universitare.  Un  orizont  de  progres  social \nîmpărtășit, pentru că concetățenii așteaptă în mod legitim de la Europa \nca ea să fie prosperitatea în serviciul solidarității, în dimensiunea cea \nmai concretă a vieților lor. Și un orizont, de asemenea, de reunificare a \nmemoriilor noastre în toată diversitatea lor, ca să putem regăsi firul \nistoriei  europene  și  pentru  a  putea  scrie  împreună  noi  pagini  din \naceastă istorie. \nAcest orizont comun ne permite să mergem înainte, astăzi, \nîntr-o  lume  plină  de  amenințări  și  de  provocări  legate  de  mediu, \ntehnologice, economice și geopolitice, afirmând această suveranitate \neuropeană care astăzi, în fața noului context internațional, este cea mai \nbună  garanție  a  suveranităților  noastre  naționale,  pe  care  ea  le \nconsolidează fără să le știrbească. \n                                                                                             7                                                                                          \n     \nȚările  care,  cum  a  fost  cazul  în  România,  au  fost  supuse \njugului  funestei  doctrine  Brejnev  știu  că  suveranitatea  nu  poate  fi \nlimitată, ea există sau nu există, și dacă ni se confiscă, atunci trebuie \nsă o recucerim, așa cum ați făcut-o și dumneavoastră. \nÎn schimb, dacă hotărâm cu toții, împreună, putem să-i dăm o \nprelungire colectivă, pentru a o apăra mai bine, adică pentru a apăra \nmai bine capacitatea noastră de a ne face propriile alegeri și să nu ne \nsupunem strategiilor de dependență, de predare, de exploatare și de \ningerință,  care  conturează  astăzi  o  sălbăticire  îngrijorătoare  a  vieții \ninternaționale. \nAfirmând împreună suveranitatea noastră, împreună, cei 27, \nne acordăm mijloacele pentru a rezista acestei schimbări. \nSuveranitatea    europeană  este,  pur  și  simplu,  condiția \nposibilității  exercitării  depline  a  suveranităților  naționale  în  secolul \nXXI.  Acesta  este  sensul  pe  care  dorim  să-l  dăm  celei  de-a  13-a \npreședinții franceze a Consiliului UE, să declinăm, să afirmăm acest \nprincipiu imperativ politic și geopolitic de suveranitate europeană în \ntoate  domeniile,  împreună  cu  dumneavoastră  și  cu  toți  cei  27  de \nparteneri. Acesta este sensul marilor întâlniri pe care le pregătim  – \nSummitul  UE  -  Uniunea  Africană,  Forumul  ministerial  pentru \ncooperare  în  Indo-Pacific  și,  de  asemenea,  Summitul  privind  noul \nmodel european de creștere și, de asemenea, apărarea de către șefii de \nstat și de Guvern a Primei Cărți Albe a Apărării Europene, busola \nnoastră strategică. \n                                                                                             8                                                                                          \n     \nCe mă surprinde, uitându-mă la drumul pe care l-am parcurs \nîmpreună din 2007, este că proiectul nostru european este suficient de \nputernic  pentru  a  fi  atât  ceea  ce  ne  permite  să  vindecăm  rănile \nsecolului XX și, de asemenea, ne permite să intrăm în secolul XXI \nputernici, mulțumită identității noastre. \nȘi, bineînțeles, avem această dublă forță, și de aceea susținem \nperspectiva europeană a Balcanilor de Vest, care are un sens deplin, \navând în vedere trecutul și viitorul. \nPreședintele Macron a repetat acest lucru acum câteva zile, la \nParlamentul European de la Strassbourg - pentru noi, Balcanii de Vest \nîși au locul în Uniunea Europeană. \nIată  de  ce,  sub  președinție  franceză,  vom  organiza,  de \nasemenea, o conferință care va avea ca obiectiv să avansăm împreună \nînspre această nouă etapă a reunificării noastre europene, bazându-ne \nîn  special  pe  principiile  metodologiei  revizuite  a  negocierilor  de \nadeziune. \nIată  de  ce,  din  punctul  meu  de  vedere,  iată  ce  sărbătorim \nastăzi – un progres european. \nDar  actualitatea  ne  amintește  că  acest  imens  progres  se \nlovește astăzi de riscul unei regresiuni majore. \nUnii,  într-adevăr,  ar  vrea  să  ne  tragă  înapoi  înspre  lumea \nstabilită la Ialta, din care curajul și angajamentul dumneavoastră în \nconstrucția  europeană  ne-au  smuls.  Și  nu  vom  putea  accepta  acest \nlucru fără să renunțăm la tot ceea ce am construit împreună și la toate \nperspectivele de viitor pe care le-am adoptat. \n                                                                                             9                                                                                          \n     \nIată de ce, din punctul meu de vedere, una dintre cele mai \nmari provocări, căreia trebuie să-i răspundem astăzi, este să restabilim \no relație de stabilitate și de previzibilitate cu Rusia. Este o provocare \ncare se adresează unei întregi generații, dar este, în același timp, o \nprovocare urgentă, deoarece este din ce în ce mai clar, de mai mulți \nani, și cu atât mai mult astăzi, că vecinul nostru rus a hotărât să se \npoarte ca o putere care cauzează dezechilibre, refuzând să respecte \nmarile principii ale securității europene, pe care, amintesc, sunt fapte, \nRusia acceptase aceste principii, cu noi, la Helsinki, în '75, la Paris, în \n1990.  Ea  încearcă  astăzi  să  impună  o  logică  de  zone  de  influență \nfondată  pe  slăbirea  și  limitarea  suveranității  statelor  limitrofe  și \namenințând  anumiți  aliați  ai  noștri,  ai  NATO  și  parteneri  ai  UE  și \ndesfășurând manevre de ingerință chiar pe teritoriul Uniunii Europene \nși al NATO. \nPentru a găsi un nou echilibru cu vecinul nostru rus trebuie să \nformulăm  principii  cu  aliații  și  partenerii  noștri.  Și  tocmai  aceasta \nfacem. \nDar trebuie, de asemenea, ca noi, europenii, așa cum am început \ndeja să facem, trebuie să articulăm conținutul acestor principii, pentru \ncă această sarcină ne duce la chestiuni care nu afectează pe nimeni atât \nde  mult  ca  pe  noi  -  chestiunea  reunificării  continentului  nostru,  al \ncărui preț l-am amintit, chestiunea securității într-o lume de jocuri de \nputere și de raport de forțe care, în această lume, ia o cotitură înspre \nsălbăticire. Numai aceasta ne permite să rămânem actori ai destinului \nnostru, stăpâni pe destinul nostru, tocmai pentru că suntem uniți. \n                                                                                             10                                                                                          \n     \nȘi întrebarea care ni se pune astăzi este următoarea - cum să \nfacem față împreună? \nDin  punctul  meu  de  vedere,  răspunsul  se  declină  în  trei \npuncte. \nMai întâi, arătând că principiile fundamentale ale organizării \nsecurității  colective  în  Europa  nu  sunt  negociabile.  Mă  gândesc  la \nsuveranitatea  statelor,  care  trebuie  să  fie  pe  deplin  respectată, \ninviolabilitatea  frontierelor  și  integritatea  teritorială  a  statelor, \nlibertatea  pe  care  o  are  fiecare  stat,  să-și  hotărască  alianțele  și \norganizațiile la care dorește să adere și, în plus, la drepturile omului și \nlibertățile fundamentale, a căror aplicare este universală. \nNimic, astăzi, nu ar putea justifica slăbirea acestor principii \ncare se află în centrul, repet, Actului Final al Helsinki și al Cartei de la \nParis,  pe  care  Rusia  le-a  acceptat.  Tocmai  aceste  principii  sunt \namenințate astăzi de către Rusia. \nÎn ceea ce privește Ucraina, vreau să fiu deosebit de clar - \nRusia trebuie să fie conștientă de lovitura pe care și-ar da-o sie însăși \ndacă ar purta un nou atac împotriva acestei țări, pentru că europenii nu \nar accepta acest lucru, ne-am luat cu toții angajamentul solemn și încă \nde pe acum am început să pregătim sancțiunile masive pe care le-am \nadopta, fără să ezităm față de Rusia, dacă se va ajunge până acolo. \nPe  baza  acestor  principii,  responsabilitatea  noastră  este  să \nîncercăm să definim împreună cu Rusia termenii unui dialog exigent \nprivind reglementarea relației noastre de concurență strategică. Acest \ndialog este indispensabil, cu condiția ca el să fie purtat pe baza unei \n                                                                                             11                                                                                          \n     \nordini de zi pe care am hotărât-o noi, împreună, pentru că vedem că \nastăzi, fără reguli, o coabitare cu Rusia este o coabitare instabilă și \npericuloasă. \nPe termen scurt, prioritatea noastră trebuie să fie să căutăm \ncalea unei detensionări. Este efortul căruia ne consacrăm, în cadrul \nformatului Normandia, împreună cu Germania, pentru a obține gesturi \ncare să permită să ajungem la implementarea Acordurilor de la Minsk. \nAceste eforturi au fost reluate la Reuniunea de la Paris, acum câteva \nzile, și se vor continua. \nMai pe larg, de 20 de ani am asistat la distrugerea treptată a \ntuturor regulilor care încadrau concurența strategică, ceea ce ne-a dus \nîn fond la o lume care este cea a anilor '60, adică la o lume unde \ncompetiția militară și strategică riscă să se exprime în stare pură, fără \nnicio regulă, fără nicio constrângere. \nÎntr-adevăr, tratatele care ne legau nu mai există sau nu mai \nsunt în concordață cu realitățile militare contemporane. \nTrebuie, deci, fără să cedăm nimic din respectul pe care îl \ndatorăm  marilor  principii  menționate  adineauri,  trebuie,  deci,  să \nnegociem  regulile  adaptate  provocărilor  actuale,  că  e  vorba  de \narmamentele nucleare strategice, care fac obiectul unui dialog între \nRusia  și  Statele  Unite,  pe  care  și  noi  ne  coordonăm  strâns  cu \nWashingtonul,  sau  că  este  vorba  de  armamentele  convenționale, \nexercițiile militare sau mecanismele de previzibilitate ale activităților \nmilitare. \n                                                                                             12                                                                                          \n     \nÎn cadrul acestui dialog, europenii trebuie să poarte o viziune \nși  poziții  comune,  folosindu-se  de  mecanismele  de  coordonare \nexistente. \nȘi, în sfârșit, având în vedere că ne angajăm în acest dialog \ncu  Rusia  alături  de  aliații  noștri,  dar  și  în  calitate  de  europeni, \nîncercăm să facem să se audă un singur glas european de fiecare dată \ncând este vorba de securitatea europeană, reafirmând, în același timp, \nangajamentul  nostru  deplin  în  cadrul  NATO  și  al  politicii  sale  de \napărare și de descurajare. \nPrima  etapă  a  integrării  României  într-o  comunitate \neuroatlantică  de  solidaritate  și  responsabilitate  a  fost  aderarea  sa  la \nNATO,  în  2004.  Este  mândria  noastră  că  am  contribuit  la  această \nintegrare și, de asemenea, suntem mândri astăzi, în calitate de aliat, \npartener  european  și  țară  prietenă,  să  ne  aflăm  alături  de \ndumneavoastră  în  aceste  vremuri  când  contextul  de  securitate  se \ndegradează  la  frontierele  dumneavoastră,  și  ele  sunt  astăzi  și \nfrontierele noastre. \nAcesta este sensul anunțului făcut de președintele republicii, \nprivind  disponibilitatea  noastră,  să  contribuim  la  noi  măsuri  de \nreasigurare  în  beneficiul  României.  Acest  angajament  se  înscrie  în \ncontinuitatea acțiunii noastre pentru securitatea noastră comună, ca și \nmisiunile de poliție aeriană și în cadrul misiunilor eFP, prezențelor \navansate în Estonia și Lituania pe care Franța le va menține. \nSpun, de asemenea, că intransigența față de principii, atunci \ncând  stabilitatea  și  securitatea  continentului  nostru  se  află  în  joc, \n                                                                                             13                                                                                          \n     \ncăutarea unui dialog exigent cu Rusia, un angajament concret, atât în \nApărarea  Europeană,  cât  și  în  Alianța  Atlantică,  numai  astfel  vom \nputea să afirmăm ceea ce suntem în mod colectiv, adică o mare putere \ncapabilă să-și apere propriile interese și să se facă respectată, o putere \nde  echilibru  și  de  stabilitate  care  își  manifestă  atașamentul  față  de \nreguli. \nIată, dragi prieteni, ceea ce doream să vă spun la această a \n15-a aniversare a aderării României la Uniunea noastră. \nÎn numele istoriei europene care ne-a reunificat, în numele \nviitorului  de  suveranitate  pe  care  îl  putem  construi  împreună  și  în \nnumele  fermității  și  unității  pe  care  o  demonstrăm  astăzi  pentru  a \npăstra aceste cuceriri și pentru a apăra acest orizont, vă mulțumesc. \n(Aplauze.) \nDomnul Ion-Marcel Ciolacu: \nÎl  invit  la  tribună  pe  domnul  Florin  Cîțu,  președintele \nSenatului României. \nDomnul Florin-Vasile Cîțu: \n(Coboară la tribună.) \nDomnule președinte al Camerei Deputaților, \nDomnule prim-ministru, \nDomnule  Jean-Yves  Le  Drian,  ministrul  pentru  Europa  și \nafaceri externe al Republicii Franceze, \nDistinși reprezentanți ai cultelor religioase, \nDoamnelor și domnilor senatori și deputați, \n                                                                                             14                                                                                          \n     \nDoamnelor şi domnilor miniștri, \nExcelențele  Voastre,  doamnelor  și  domnilor  ambasadori  și \nreprezentanți ai misiunilor diplomatice, \nStimați invitați, \nOnorată asistență, \nIntrarea  în  Uniunea  Europeană  este  benefică  pentru  toți \nromânii, dar în același timp necesară, chiar dacă unii dintre noi au alte \nopinii. \nPoate prea des, în ultimii ani, unii politicieni s-au folosit sau \nau promovat negativ aderarea României la Uniunea Europeană. \nTotuși, este o realitate de necontestat faptul că aderarea la \nUniunea Europeană a adus bunăstare, libertate, securitatea României, \ncare  astăzi  este  mai  importantă  decât  oricând,  și  a  românilor, \nindiferent de forma ei, definită de Constituție, alimentară, financiară, \nsocială sau sanitară. \nCele mai mari câștiguri pentru România și români sunt cele 3 \nmari libertăți care nu au existat înainte de aderare – libera circulație a \npersoanelor, a mărfurilor și a capitalurilor. \nDacă ne uităm în jurul României, toate țările au luat o decizie \nimportantă. Noi am luat decizia că suntem o țară europeană. A fost \nprima dată în istoria României când a existat consens transpartinic, \ntoate partidele politice s-au pus de acord cu privire la drumul european \nal țării noastre. \nAceastă aderare a atins și a pătruns toate nivelurile societății \nromânești. \n                                                                                             15                                                                                          \n     \nNivelul politic - România face parte acum din marile familii \npolitice europene. \nTotuși, în România, unii politicieni au tendința să dea vina pe \nUniunea  Europeană  pentru  toate  nerealizările  lor,  pentru  lucruri  ca \ndistrugerea  industriei  și  pentru  faptul  că  nu  se  mai  cumpără  doar \nproduse românești, ci și produse străine. \nAdevărul este exact invers - aderarea la Uniunea Europeană a \ncreat calea pentru ca poporul român să vorbească și să aplice lucruri \nca: standarde internaționale, competență, profesionalism, meritocrație, \nevaluare, piață liberă, cu care am început să ne obișnuim la doar câțiva \nani după aderare. \nPentru mine și pentru Partidul Național Liberal, aderarea la \nUniunea  Europeană  a  constituit  un  prilej  prin  care  fundamentele \nliberale au avut ocazia să se afirme și să demonstreze că fac parte din \npolitica europeană. \nȘi, da, astăzi ia românească este una dintre cele mai apreciate \nproduse românești în Uniunea Europeană, iar Dacia Duster - care, nu \nștiu,  este  o  mașină  românească  făcută  de  o  firmă  franțuzească  sau \ninvers - este în topul preferințelor cumpărătorilor din Franța, Olanda și \nGermania. \nCel mai mare câștig al României și al românilor este că nu ne \nmai  bucurăm  doar  noi  de  produsele  românești  și  le-am  dat  ocazia \ntuturor să se bucure de acestea. \nÎn esență, lucrul important este că Uniunea Europeană ne-a \nadus împreună. Împreună cu marile națiuni cu tradiții din Europa, de \n                                                                                             16                                                                                          \n     \nla egal la egal. Ne-a permis practic să ne întoarcem într-un loc căruia \nRomânia i-a aparținut dintotdeauna. \nEuropa înseamnă că ne apărăm împreună, creștem împreună, \nfacem planuri pentru viitor împreună. \nA  permis  multor  români  care  nu-și  găseau  satisfacția \nprofesională  sau  materială  în  țară  să  o  facă  în  interiorul  familiei \nUniunii Europene, dar ei neuitând niciodată că sunt români. \nTinerii noștri, viitorul nostru, pot astăzi să se formeze și să \nstudieze ușor și liber oriunde în Europa. \nÎn ultimii 15 ani, România a progresat ca națiune europeană, \noportunitățile de muncă, de studiu, de investiții au crescut exponențial. \nDecalajul economic - așa cum s-a văzut și în cel mai recent \nraport al OECD  - și social, în comparație cu țările occidentale,  s-a \nmicșorat.  Am  devenit  o  societate  mai  atractivă  pentru  investitorii \nstrăini  și  pentru  marile  companii  internaționale,  iar  demnitatea, \nlibertatea,  drepturile  individuale  ale  omului  și  egalitatea  au  devenit \nvalori de necontestat. \nRomânia a contribuit în mod constant, prin acțiuni comune, la \nîmbunătățirea mecanismelor de dezvoltare ale UE și la perfecționarea \ninstrumentelor politice stabilite la nivel comunitar. \nPrin unitate și solidaritate, am gestionat una dintre cele mai \ndificile crize sanitare pe care UE le-a traversat încă de la fondarea \nComunității Europene. \nPrin reformele pe care și le-a asumat, România este astăzi un \nactor  european  care  poate  să  asigure  continuitate  în  susținerea \n                                                                                             17                                                                                          \n     \nstabilității și predictibilității sistemului fiscal. Continuă să faciliteze un \ndialog onest și echilibrat cu toți investitorii și să identifice soluții de \ndezvoltare economică pe termen mediu și lung. \nSuntem puternic angajați în asigurarea securității și stabilității \ngranițelor de est, iar evoluția complexă și imprevizibilă a situației din \nproximitatea țării noastre ne determină să ne consolidăm și postura de \nfurnizor important de securitate și stabilitate. \nDe aceea, vă spun foarte clar - viitorul României este strâns \nlegat de viitorul construcției europene. \nEforturile  noastre  trebuie  concentrate  pe  identificarea  unor \ndirecții care să faciliteze creșterea sustenabilă a calității vieții tuturor \ncetățenilor. \nÎn  același  timp,  viziunea  și  acțiunile  noastre  comune  la \nnivelul UE trebuie să fie calibrate schimbărilor ample care se produc \nchiar acum, sub ochii noștri, la nivel regional și european. \nPentru  mine  și  pentru  Partidul  Național  Liberal,  Uniunea \nEuropeană este singura opțiune. \nVă mulțumesc. (Aplauze.) \n(Revine la prezidiu.) \nÎl invit la tribună pe Excelența Sa, domnul Marcel Ciolacu, \npreședintele Camerei Deputaților. (Râsete. Aplauze. Vociferări.) \nDomnul Ion-Marcel Ciolacu: \nDomnule ministru pentru Europa și afaceri externe al Franței, \nExcelența Voastră, domnule președinte al Senatului,  \nDomnule prim-ministru,  \n                                                                                             18                                                                                          \n     \nDoamnelor și domnilor miniștri, \nStimați reprezentanți ai cultelor religioase, \nDoamnelor și domnilor europarlamentari,  \nStimați reprezentanți ai Corpului Diplomatic, \nDistinși invitați, \nDomnule prim-ministru Adrian Năstase,  \nDomnule prim-ministru Călin Popescu-Tăriceanu, (Aplauze.) \nCu mare bucurie vă urez un călduros bine ați venit la ședința \nsolemnă comună pentru aniversarea a 15 ani de la aderarea României \nla Uniunea Europeană! \nÎncă de la apariția statului român modern, poporul român a \nîmbrățișat, cu entuziasm și pasiune, cultura occidentală și, în special, \npe cea franceză.  \nÎn perioada pașoptiștilor, în cea a regalității, în timpul și între \ncele  două  Războaie  Mondiale,  alegerea  românilor  a  fost  mereu \nEuropa.  \nDupă o îndepărtare forțată în anii comunismului, anul 1989 a \nînsemnat  reafirmarea,  cu  toată  puterea  și  determinarea  unui  popor \ndornic de libertate, apartenenței la proiectul european.  \nA  urmat  un  drum  lung,  marcat  de  numeroase  decizii  și \nreforme dificile, dar care a culminat, în anul 2007, cu unul dintre cele \nmai  semnificative  momente  ale  istoriei  noastre  recente,  aderarea  la \nUniunea Europeană. Acel moment a fost o mare victorie a României, \ndar, în egală măsură, și o victorie a Europei.  \n                                                                                             19                                                                                          \n     \nÎn contextul prezenței la București a domnului ministru Le \nDrian, aș dori să remarc faptul că țara Domniei Sale a fost, în istorie, \nunul dintre marii susținători ai României. \nDe aceea, domnule ministru, vă mulțumesc pentru gestul de \nmare prietenie de a vă alătura în cadrul acestei ședinței solemne, mai \nales având în vedere agenda dumneavoastră atât de complexă în acest \nsemestru al președinției franceze a Consiliului Uniunii Europene.  \nDistinsă audiență, \nUniunea Europeană este un proiect în continuă dezvoltare, al \ncărei viitor îl conturăm împreună.  \nÎn  vremurile  bune  ne  bucurăm  de  prosperitate,  de  libera \ncirculație, de oportunitatea de a avea studii și cariere paneuropene, iar \nîn vremurile grele ne bucurăm de protecția și solidaritatea europeană.  \nMecanismul  european  de  redresare  și  reziliență,  și  din \nperspectiva României, PNRR, reprezintă o șansă extraordinară pentru \nalinierea economiei noastre la cele mai moderne standarde.  \nAcum traversăm un context geopolitic extrem de complicat. \nMai întâi criza pandemică, la care se adaugă evoluțiile deosebit de \nîngrijorătoare de la frontiera de est. \nDupă cum știți, România este un partener de încredere atât \ndin punct de vedere militar și al prezenței sale în NATO, cât și din \npostura de gardian al frontierelor externe ale Uniunii Europene, prin \nparticiparea la misiunile Frontex.  \nSuntem convinși că o vecinătate sigură, cu țări prospere și \nstabile, reprezintă cea mai bună cale spre propria pace.  \n                                                                                             20                                                                                          \n     \nSalut,  cu  acest  prilej,  acțiunile  care  vizează  avansarea \nparcursului european al statelor din Balcanii de Vest și intensificarea \ndialogului cu statele Parteneriatului Estic.  \nStimați oaspeți,  \nNe  aflăm  în  Anul  european  al  tineretului,  un  moment  de \nrecunoaștere  a  provocărilor  pe  care  le-au  avut  tinerii  pe  perioada \npandemiei. \nEste  un  moment  cu  atât  mai  bun  să  ne  amintim  că  tinerii \nnoștri  sunt  cei  care  vor  trăi  în  lumea  pe  care  noi  o  construim.  Ei \ntrebuie să se regăsească atât în valorile generoase care au condus la \ncrearea Uniunii, cât și în deciziile cele mai concrete care vor avea un \nimpact direct asupra vieții lor de zi cu zi.  \nLa  15  ani  de  la  aderarea  României  la  Uniunea  Europeană \navem nevoie de un nou pact politic, precum momentul Snagov, care să \ndea direcție României în Uniunea Europeană în perioada următoare – \no  nouă  agendă  europeană  pentru  țara  noastră,  care  să  asigure \ndezvoltarea României și folosirea oportunităților disponibile la nivel \neuropean în interesul românilor. \nDe  aceea,  închei  acest  discurs  cu  gândul  că  trebuie  să  le \noferim tinerilor noștri tot sprijinul de care au nevoie, pentru ca și ei să \nlupte la rândul lor pentru visul Europei unite.  \nVă mulțumesc. (Aplauze.) \nDomnul Florin-Vasile Cîțu: \nMulțumim. \n                                                                                             21                                                                                          \n     \nÎl invit la tribună pe Excelența Sa, domnul Nicolae  Ciucă, \nprim-ministrul României. \nDomnul Nicolae Ionel Ciucă (prim-ministrul României): \nDomnule președinte al Camerei Deputaților,  \nDomnule președinte al Senatului României, \nDomnule ministru Le Drian,  \nDistinși membri ai Parlamentului României, \nDistinși membri ai Guvernului, \nDistinși reprezentanți ai cultelor religioase, \nStimați membri ai Corpului diplomatic acreditat la București, \nDoamnelor și domnilor, \nȘedința solemnă de astăzi este un moment important de bilanț \nși perspectivă. Cei 15 ani de la  aderarea României au echivalat cu \ntransformări  semnificative  în  beneficiul  cetățenilor  noștri.  De \nasemenea,  a  fost  o  perioadă  în  care  am  înțeles  importanța  și  am \nsusținut o Uniune Europeană puternică, solidară, coezivă. România și-\na  dorit  să  intre  în  Uniune  și  a  fost  primită  ca  urmare  a  voinței \nromânilor  care  și-au  dorit  democrație,  libertate,  economie  de  piață \natunci  când  au  ieșit  în  stradă  pentru  a  răsturna  regimul  totalitar \ncomunist. \nUniunea Europeană se află astăzi într-un moment definitoriu \nal  existenței  sale,  dacă  privim  experiența  recentă  determinată  de \npandemia de COVID-19 sau ambițiile legate de tranziția ecologică și \ndigitală. Aș putea spune că este un moment important nu doar pentru \nrelansarea  proiectului  european  după  dificultățile  generate  de  criza \n                                                                                             22                                                                                          \n     \nsanitară,  ci  și  un  context  de  turnură  către  ceea  ce  va  trebui  să  fie \nEuropa  viitorului  -  conectată,  ecologică,  inovatoare.  Sunt  profund \nconvins  că  acest  semestru  al  Președinției  franceze  a  Consiliului \nUniunii  Europene  va  contribui  la  consolidarea  inițiativelor  noastre \ncomune  necesare  creșterii  rezilienței  Uniunii  Europene  și  pregătirii \nacesteia pentru economia viitorului. \nAnul acesta a debutat cu o serie de evoluții îngrijorătoare în \nvecinătatea Uniunii Europene. Suntem martorii unui narativ pe care îl \ncredeam o manifestare a secolelor trecute: sfere de influență, negarea \ndreptului suveran al statelor de a-și alege alianțele din care doresc să \nfacă parte. Aceste atitudini, declarații și posturi de forță ne confirmă, o \ndată în plus, două lucruri.  \nÎn  primul  rând,  stabilitatea,  prosperitatea  și  securitatea \nRomâniei  sunt  garantate  prin  apartenența  noastră  la  Uniunea \nEuropeană și la NATO.  \nÎn  al  doilea  rând,  unitatea  și  solidaritatea  europeană  și \ntransatlantică  sunt  unica  opțiune  viabilă  pentru  a  putea  gestiona \neficient  provocările  și  a  valorifica  oportunitățile.  Uniunea  și \nparteneriatele sunt răspunsul! \nUniunea Europeană a fost o opțiune fără echivoc a cetățenilor \nromâni, confirmată prin orientarea proeuropeană constantă a opiniei \npublice. Înainte de aderarea la UE, această opțiune europeană reflecta \ndorința românilor de a fi parte a spațiului de valori și prosperitate al \nUniunii. După aderare, europenismul României  a fost consolidat de \n                                                                                             23                                                                                          \n     \nexperimentarea  directă  de  către  cetățeni  a  beneficiilor  concrete  ale \napartenenței la Uniunea Europeană. \nExpertiza  și  finanțarea  europeană  și-au  pus  indisolubil \namprenta în aproape toate domeniile economice, fie că vorbim despre \nproiecte  de  reabilitare  și  infrastructură  la  nivel  local  sau  regional, \ndespre susținerea dezvoltării și modernizării agriculturii românești sau \ndespre  participarea  la  proiecte  de  cercetare.  Mai  mult  decât  atât, \nmilioane de români lucrează, învață ori își petrec vacanțele în alte țări \ndin  Uniunea  Europeană.  Majoritatea  exporturilor  românești  sunt \noperate  de  către  state  membre  ale  Uniunii  Europene.  Piața  Unică \nEuropeană  este  deschisă  antreprenorilor  români  care  beneficiază  de \nacces liber și sprijin acordat prin finanțările europene. Tinerii români \nparticipă intens în schimburile universitare finanțate prin programele \nErasmus. \nDupă aderarea la Uniunea Europeană, Produsul Intern Brut al \nRomâniei s-a triplat: 2006 - 342,7 miliarde lei; 2021 - 1.190 miliarde \nlei, iar PIB-ul pe cap de locuitor a devenit de aproape patru ori mai \nmare: 2006 - 16.170 lei; 2021 - 61.368 lei. \nÎn calitatea sa de membru al Uniunii Europene, România nu \neste  numai  beneficiar  al  prosperității  economice  generate  de  cadrul \neuropean,  ci  are  astăzi  șansa  de  a  contribui  direct  la  conturarea \npoliticilor europene și la construcția unui viitor al Uniunii.  \nDezbaterile  în  desfășurare  din  cadrul  Conferinței  privind \nviitorul Europei ne confirmă că cetățenii români, la fel ca majoritatea \n                                                                                             24                                                                                          \n     \ncetățenilor  europeni,  doresc  mai  multă  Europă  și  mai  multă \nconvergență în dezvoltarea sa. \nUnitatea  în  protejarea  valorilor  europene,  în  promovarea \nelementelor  fundamentale  ale  democrației  și  statului  de  drept  în \nUniune  și  în  vecinătatea  acesteia  este  esențială  pentru  a  răspunde \nașteptărilor cetățenilor. De asemenea, obiectivele vizând o Uniune mai \nputernică  pot  fi  atinse  doar  prin  manifestarea  unei  veritabile \nsolidarități și unități europene. \nDoamnelor și domnilor, \nLa 15 ani de la aderarea la Uniunea Europeană, avem o nouă \nperspectivă  determinantă  pentru  viitorul  României.  Avem \noportunitatea  de  a  recupera  în  dezvoltarea  de  infrastructură  care  să \nasigure conectarea fizică a României la rețelele de transport europene. \nAvem șansa unor progrese importante în sfera digitalizării, a educației \nși  pentru  oferirea  unor  servicii  de  sănătate  de  calitate.  Avem  și \nposibilitatea  de  a  avansa  către  decarbonizarea  economiei,  prin \ninvestiții  în  tehnologii  cu  emisii  reduse  de  CO .  Într-adevăr,  prin \n2\naceste reforme și investiții, România poate să garanteze o dezvoltare \nincluzivă, de care să beneficieze pe termen mediu și lung toți românii, \nindiferent dacă locuiesc în zonele urbane sau rurale, în oricare parte a \nRomâniei.  În  același  timp,  avem  datoria  să  ne  asigurăm  că  aceste \nschimbări  sunt  implementate  de  o  manieră  echilibrată  și  justă,  cu \nluarea în considerare a realităților și provocărilor cu care se confruntă \nastăzi cetățenii noștri. \n                                                                                             25                                                                                          \n     \nPentru  a  implementa  reforme  și  investiții,  România  va \nbeneficia, în perioada 2021-2027, de aproape 80 de miliarde de euro, \nprin  intermediul  celor  două  mari  instrumente  agreate  la  nivelul \nUniunii Europene: bugetul multianual pe 7 ani și Planul European de \nRedresare. \nTotodată, acțiunea României în plan european va continua să \nfie ghidată de respectul deplin pentru statul de drept, pentru principiile \nși valorile înscrise în Tratatele Uniunii Europene, ca piloni de bază ai \nUniunii, precum și pentru dreptul european, în general. \nParticiparea directă la Uniunea Europeană, în calitatea de stat \nmembru, ne-a reconfirmat și faptul că solidaritatea și unitatea sunt un \nparcurs  cu  dublu  sens.  Prin  exercitarea  Președinției  Consiliului \nUniunii Europene în 2019, România a confirmat că are  maturitatea \nnecesară  de  a  susține,  promova  și  ghida  Uniunea  în  atingerea \nobiectivelor  sale  strategice.  Declarația  de  la  Sibiu  a  reușit,  de \nasemenea,  să  contureze  liniile  strategice  pentru  evoluția  Uniunii, \nconfirmând  ambiția  pentru  a  avansa  proiectul  european.  În  egală \nmăsură,  pregătirea  pentru  aderarea  la  Spațiul  Schengen,  ca  și \nobiectivul  de  integrare  în  Zona  Euro,  sunt  contribuții  directe  la \naprofundarea integrării europene. \nRomânia continuă să rămână angajată în sprijinirea activă a \nobiectivului  de  consolidare  a  Uniunii  Europene.  Aceasta  este  și  o \nașteptare confirmată în cursul dezbaterilor recente la nivel național, în \ncontextul Conferinței privind viitorul Europei, care evidențiază nevoia \nde  unitate  și  convergență  în  Uniunea  Europeană.  Este  imperativ  să \n                                                                                             26                                                                                          \n     \nrăspundem așteptărilor cetățenilor prin inițiative și soluții concrete la \nnivel european. \nAcest lucru mă determină să reamintesc aprecierile europene \nale lui Robert Schuman, părintele fondator al Europei unite și ministru \nde  externe  al  Republicii  Franceze:  „Lecțiile  dure  de  istorie  m-au \nînvățat  să  mă  feresc  de  improvizațiile  pripite,  de  proiectele  prea \nambițioase, dar m-au învățat și că, atunci când o judecată obiectivă, \nmatură,  bazată  pe  realitatea  faptelor  și  a  interesului  superior  al \noamenilor  ne  conduce  la  inițiative  noi,  chiar  revoluționare,  este \nimportant  –  chiar  dacă  acestea  contravin  obiceiurilor  consacrate, \nantagonismelor seculare și vechilor rutine – să rămânem fermi și să \nperseverăm”. \nDoamnelor și domnilor, \nForța Uniunii Europene și a României, ca stat membru, este \ndeterminată  și  de  capacitatea  sa  de  a-și  proiecta  valorile  și  de  a \nconsolida  parteneriatele  în  vecinătatea  sa.  Ca  stat  care  valorifică \nexperiența propriei aderări la Uniune, suntem pregătiți să acționăm în \ncontinuare  pentru  a  transmite  mai  departe  valorile  și  principiile \neuropene în vecinătatea noastră, către partenerii noștri care au făcut o \nopțiune  strategică  solidă,  pe  calea  reformelor  și  a  proceselor  de \nmodernizare europeană. \nÎn  egală  măsură,  sunt  convins  că  Uniunea  Europeană  și \nstatele  sale  membre  trebuie  să  continue  să  lucreze  cu  partenerii \nstrategici – state și organizații cu care avem în comun valori și cu care \nîmpărtășim  obiectivul  unei  societăți  echitabile  și  durabile, \n                                                                                             27                                                                                          \n     \nfundamentată  pe  democrație,  drepturile  omului,  stat  de  drept  și \neconomie  de  piață.  Avem  nevoie  de  aceste  parteneriate,  inclusiv \npentru a capacita Uniunea să proiecteze mai departe modelul său de \ndezvoltare, care a generat prosperitate și stabilitate mai mult de 50 de \nani și care continuă să rămână valid. \nÎn concluzie, parcurgem momente istorice din toate punctele \nde  vedere:  tehnologic,  social,  securitar.  Traversăm  provocări  fără \nprecedent, fie că vorbim de pandemie sau de impactul transformărilor \ndigitale. Prezentul necesită o atenție particulară, pentru că ne definește \nviitorul.  În  același  timp,  trebuie  să  învățăm  din  erorile  trecutului \npentru a creiona un viitor mai bun, iar Uniunea Europeană are forța \nintrinsecă de a asigura o perspectivă de creștere și stabilitate pentru \ngenerațiile  viitoare.  Pentru  aceasta  avem  nevoie  de  aportul  tuturor \nstatelor membre ale Uniunii Europene, de unitate și de solidaritate. \nÎnsă, mai cu seamă, este nevoie de păstrarea valorilor democratice ale \nUniunii, care sunt fundamentul păcii, securității și prosperității noastre \ncomune.  Acest  lucru  nu  trebuie  uitat.  Valorile  Uniunii  trebuie  să \nreprezinte  punctul  de  gravitație  al  acțiunilor  noastre  prezente  și \nviitoare. \nAș dori să închei acest mesaj cu reflecția unui mare promotor \nromân al unității europene. Politicianul și diplomatul Grigore Gafencu \nscria în jurnalul său din 1941-1943, la un moment de mare răscruce \npentru continentul nostru: „Europa e trecutul nostru; ea trebuie să fie \nși viitorul. Ea cuprinde o idee de unitate, după cum cuprinde o idee de \ndiversitate și de echilibru”.  \n                                                                                             28                                                                                          \n     \nVă mulțumesc. (Aplauze.) \nDomnul Florin-Vasile Cîțu: \nMulțumesc, domnule prim-ministru. \nDoamnelor și domnilor senatori și deputați, \nOnorați invitați, \nPotrivit celor convenite, în această ședință solemnă vor avea \nintervenții reprezentanți ai grupurilor parlamentare reunite, în limita a \n10  minute  pentru  fiecare  grup  parlamentar,  iar  deputaților  și \nsenatorilor  neafiliați  li  se  alocă  3  minute,  cu  o  singură  intervenție \nprintr-un reprezentant comun. \nDau  cuvântul,  din  partea  Grupului  parlamentar  al  PSD, \ndomnului senator Angel Tîlvăr. \nDomnul Angel Tîlvăr: \nVă mulțumesc.  \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDoamnelor și domnilor senatori și deputați, \nDomnule ministru pentru Europa și afaceri externe,  \nDomnilor miniștri,  \nStimați reprezentanți ai cultelor religioase,  \nDoamnelor și domnilor europarlamentari, \nStimați reprezentanți ai Corpului diplomatic,  \nDistinși invitați, \n                                                                                             29                                                                                          \n     \nMarcăm astăzi unul dintre cele  mai importante evenimente \ndin  istoria  României,  eveniment  care  a  produs  schimbări  ample  la \nnivelul  societății  românești,  în  ansamblu,  dar  mai  ales  la  nivelul \nfiecăruia dintre noi, aderarea la Uniunea Europeană. \nOpțiunea  firească  de  a  se  îndrepta  spre  Occident,  afirmată \nîncă din 1989, se bazează pe dorința poporului român de a construi o \ndemocrație funcțională și de a-și asigura prosperitatea. \nProcesul de aderare nu a fost unul ușor. A început în 1993, \ncând a fost semnat acordul de asociere la Uniunea Europeană. \nÎn 1995, România a depus oficial cererea de aderare, iar în \n1999, Consiliul European, la Helsinki, a decis începerea negocierilor \npentru ca, după semnarea Tratatului de aderare, în 2005, România să \ndevină stat membru al Uniunii Europene, la 1 ianuarie 2007. \nAm menționat acest parcurs pentru că el a avut la bază un \nacord  larg  al  clasei  politice  românești,  o  situație  de  convergență, \nexprimând voința românilor. \nDoamnelor și domnilor, \nAderarea României la Uniunea Europeană a fost un obiectiv \nasumat de întreaga clasă politică, a fost o dovadă a responsabilității, a \ncapacității de a coopera și de a acționa unitar în vederea atingerii unui \nobiectiv de interes național. \nAderarea  a  fost  un  pas  important.  El  a  însemnat \nimplementarea  de  reforme  necesare  țării  noastre,  dar,  cred  eu, \nimportant  este  procesul  continuu  al  integrării,  al  recuperării \n                                                                                             30                                                                                          \n     \ndecalajului de dezvoltare, al racordării complete a României la spațiul \neuropean.  \nÎn  acești  15  ani,  România  a  făcut  pași  evidenți  în  această \ndirecție. Poate viteza nu a fost cea dorită, ne-am mai poticnit, am mai \ngreșit,  dar  pașii  înainte  sunt  evidenți.  România  se  află  astăzi  într-o \npoziție mai bună decât acum 15 ani. Sunt multe date care ne trimit la \naceastă afirmație. Dar ceea ce contează însă este ca românii să simtă și \nsă  conștientizeze  evoluția  și  beneficiile  care  vin  ca  urmare  a \napartenenței la Uniunea Europeană. \nAvem de lucru în continuare pentru a reduce decalajele de \ndezvoltare dintre regiuni, atât în interiorul țării, cât și dintre România \nși  alte  țări  membre,  așa  cum  sunt  multe  de  îmbunătățit  în  ceea  ce \nprivește utilizarea instrumentelor financiare europene. \nImpactul  pozitiv  al  aderării  la  Uniune  rămâne  unul \nperceptibil, fie prin proiectele pe care România le implementează, cu \nfinanțare europeană, fie prin beneficiile pe care sistemul de valori și \nlibertăți europene le aduc.  \nTotuși, toți acești ani au dus la modernizarea României, la \nîmbunătățirea capacității instituționale și administrative, la dezvoltarea \neconomică și, nu în ultimul rând, la consolidarea democrației. \nDoamnelor și domnilor, \nProcesul de integrare a însemnat și o participare consistentă \nla  mecanismele  decizionale  europene  și  vreau  să  reamintesc \nexercitarea  de  către  țara  noastră,  pentru  prima  dată,  a  președinției \nrotative  a  Consiliului  Uniunii  Europene,  din  ianuarie  până  în  iunie \n                                                                                             31                                                                                          \n     \n2019. Spun asta pentru că România trebuie să rămână proactivă în \nconturarea agendei europene. \nPentru  că,  după  15  ani,  țara  noastră  are,  cred  eu, \ninstrumentele necesare pentru a deveni inițiator de măsuri și politici de \ndezvoltare economică. \nRomânia are nevoie de Uniunea Europeană, așa cum Uniunea \nEuropeană  are nevoie de România, iar provocările ultimei perioade \ndovedesc  că  viitorul  României  este  strâns  legat  de  viitorul  Uniunii \nEuropene.  \nSper  ca  reflecția  asupra  proiectului  european,  generată  de \nconferința privind viitorul Europei, să ne permită să ne exprimăm în \ndomenii  care  merită  toată  atenția:  schimbări  climatice,  sănătate, \nsecuritate  comună,  transformare  digitală,  democrație,  migrație, \neducație, cultură, tineret, sport și rolul parlamentelor naționale. \nDoamnelor și domnilor,  \nRomânia  este  un  stat  european  responsabil  și  implicat  în \ncontextul în care avem nevoie de o Uniune întărită în interior, dar și în \nplan global, pentru că o Uniune Europeană  puternică este  esențială \npentru  prosperitatea  și  stabilitatea  regională.  Criza  actuală  de \nsecuritate din vecinătate confirmă acest lucru. \nConsider că Uniunea Europeană poate fi  mai puternică, de \naceea  ușa  Uniunii  Europene  trebuie  să  rămână  deschisă  pentru \npartenerii care împărtășesc valorile noastre comune. \nTotodată,  Uniunea  Europeană  are  vocația  de  a  proiecta  în \njurul său stabilitate, democrație, dezvoltare economică și prosperitate. \n                                                                                             32                                                                                          \n     \nLucrurile pe care le-am adus în atenția dumneavoastră cred că \nvorbesc  despre  o  realitate  care  încurajează  susținerea  proiectului \neuropean.  Această  realitate  trebuie  întărită  și  dezvoltată  în \npermanență,  zi  de  zi,  mai  ales  în  contextul  presiunilor  la  care  este \nsupusă în prezent Uniunea Europeană, a tendințelor distructive care-i \namenință unitatea și a încercărilor permanente de destabilizare. \nAlături de NATO sau Parteneriatul Strategic cu Statele Unite \nale Americii, apartenența României la Uniunea Europeană este o șansă \nde dezvoltare, și acest lucru trebuie afirmat și transpus în beneficii \npentru români. \nÎnchei  în  spiritul  dezideratului  exprimat  de  Jean  Monnet: \n„Continuați, continuați! Nu există alt viitor pentru popoarele Europei \ndecât în Uniune”. \nVă mulțumesc foarte mult. (Aplauze.) \nDomnul Florin-Vasile Cîțu: \nMulțumim, domnule senator. \nDin partea Grupurilor parlamentare ale PNL, domnul deputat \nIonuț-Marian Stroe. \nDomnul Ionuț-Marian Stroe: \nDomnule președinte al Senatului, \nDomnule președinte al Camerei Deputaților, \nDomnule prim-ministru Nicolae Ciucă, \nDomnule ministru Jean-Yves Le Drian, \nStimați invitați, \n                                                                                             33                                                                                          \n     \nExcelențele  Dumneavoastră,  doamnelor  și  domnilor \nambasadori, \nDragi colegi din Executiv și din Parlament, \nRomânia este Uniunea Europeană. \n Este o afirmație atât de simplă, dar care, după 15 ani, vedem \nși simțim, în viața de zi cu zi, înseamnă mult mai mult decât ne-am fi \nputut imagina atunci. \nEuropa a fost „acasă” pentru noi, românii, întotdeauna, chiar \ndacă aspirațiile noastre europene s-au împlinit abia în anul 2007. \nTocmai  de  aceea,  în  astfel  de  momente  precum  cel  al \nintegrării, deciziile au venit normal, natural pentru că sunt lucruri care \nne definesc ca nație, pentru că sunt lucruri care ne aparțin, pentru că \nsunt lucruri pe care cu toții ni le-am dorit. \nEuropa este aici, iar progresul României este în acești 15 ani \nevident, chiar dacă sunt - și trebuie să o spunem și să o recunoaștem - \nîncă foarte multe lucruri de făcut. \nFie  că  trăiești  într-un  oraș  modernizat  grație  fondurilor \neuropene, fie că tinerii studiază într-o universitate modernă sau mergi \nla o competiție sportivă, pe unul dintre stadioanele modernizate, fie că \nmergi  pe  o  autostradă,  pe  un  drum  reabilitat,  într-o  stațiune  cu \nobiective turistice realizate din bani europeni, ori într-o comună cu \nșcoli modernizate, în localități unde au fost introduse rețele de apă și \ncanalizare  sau  fie  că  întâlnești  antreprenori  care  au  putut  să  își \ndezvolte afaceri sau să-și instruiască angajații, vei afla atunci că foarte \n                                                                                             34                                                                                          \n     \nmulte  dintre  ele  au  fost  posibile  pentru  că  banii,  proiectele  și \nprogramele europene au funcționat în România. \nChiar și așa, bineînțeles, am fi putut avea o absorbție mult \nmai  mare  și,  cu  siguranță,  rezultatele  ar  fi  putut  fi  sau  ar  fi  putut \ndeveni spectaculoase. \nDin  fericire  pentru  noi,  dragi  colegi,  timpul  nu  este  încă \npierdut. \nLa fel cum vei afla, vorbind cu orice român, că libertatea de a \ncircula, de a călători și - un lucru foarte important - libertatea de a \nmunci în spațiul european, acest drept, au devenit pentru noi, românii, \nnormalități. Ne-am bucurat de ele, beneficiem de ele. \nÎn cei 15 ani de apartenență la Uniunea Europeană, România \ns-a bucurat de cea mai mare ascensiune economică din istoria ei. În \n2006, PIB-ul abia se apropia de 100 de miliarde de euro, iar în 2021 \nam făcut deja un salt de două ori și jumătate, ajungând la un PIB de \n240 de miliarde de euro. \nÎn  veniturile  românilor  vedem  aceeași  creștere.  În  2007, \nsalariul mediu abia atingea 300 de euro. Astăzi, în schimb, am ajuns la \nborna de 600 de euro. \nUniunea Europeană a fost în acești 15 ani un partener generos \nși  corect  cu  țara  noastră.  Am  primit  finanțări  din  partea  Uniunii \nEuropene de aproape 3 ori mai mult decât am contribuit - un plus de \n40 de miliarde de euro. \nPutem să ne uităm, de exemplu, la agricultură, unul dintre \ndomeniile care a avut cel mai mult de câștigat – pe lângă banii din \n                                                                                             35                                                                                          \n     \nproiecte, aproape 11 miliarde de euro au intrat direct în buzunarele \nfermierilor printr-un mecanism simplu și ușor de accesat, subvenția. \nPrin programele adresate tinerilor - Erasmus - zeci de mii de \ntineri din România au reușit să se formeze ca specialiști în universități \nde top din Europa. \nLa început, una dintre cele  mai importante priorități a fost \nreforma  justiției  și  lupta  anti-corupție.  Am  ajuns  astăzi  la  rezultate \npalpabile, chiar dacă sunt încă necesare anumite corecturi și reforme. \nPandemia, dragi colegi, ne-a arătat  și ea cât de importantă \neste solidaritatea europeană în momente de criză. Solidaritate care s-a \ntradus  în  acces  rapid  la  medicamente,  la  echipamente  medicale  și, \nbineînțeles, la vaccin. \nȘi poate cel mai important, privind acum spre viitor, avem \nacces pentru următorii ani la cel mai mare program de finanțare pentru \ndezvoltare - PNRR. \nTrebuie  să  facem  tot  ceea  ce  este  în  puterea  și  pasiunea \nnoastră, bineînțeles, pentru a împlini și a ne împlini noi, românii, în \nEuropa și pentru a deveni o forță, de ce nu? (Aplauze.) \nHai  să  lămurim  puțin  lucrurile...  (Aplauze.  Vociferări.)    - \nnimeni nu ne dă teme pentru a ne... (Aplauze. Vociferări.) \nHai să ne lămurim - nimeni nu ne dă teme în Europa și noi \nsuntem singurii responsabili de reușita noastră. \nRomânia  trebuie  să  aibă  curajul  de  a  deveni  influentă  în \ndeciziile europene, de a-și asuma proiecte ambițioase care să aducă un \nviitor mai sigur, mai bun și mai curat generațiilor viitoare. \n                                                                                             36                                                                                          \n     \nPe  lângă  prioritățile  clare  -  modernizarea  localităților,  a \neconomiei românești - țara trebuie să privească înainte, să investească \nîntr-un viitor sustenabil. \nTranziția  verde,  digitalizarea,  securitatea  energetică  sunt \nsubiecte  care  nu  trebuie  pierdute  din  vedere  și  care  fac  parte, \nbineînțeles, din proiectul nostru de viitor. \nAceastă nouă generație, sută la sută europeană, și cea care a \nreușit acum 15 ani integrarea în Uniune nu pot intra în conflict sau \nîntr-o  competiție,  este  absolut  necesar  să  colaboreze  pentru  că \nRomânia trebuie să fie parte a viitorului secol european. Depinde doar \nde noi. \nLa mulți ani României europene! (Aplauze.) \nDomnul Florin-Vasile Cîțu: \nMulțumesc, domnule deputat. \nDin partea Grupurilor parlamentare ale USR, domnul deputat  \nIlie Dan Barna. \nDomnul Ilie Dan Barna: \nExcelența Voastră, domnule ministru pentru Europa și afaceri \nexterne al Republicii Franceze, \nDomnilor prea excelenți președinți ai Camerei Deputaților și \nSenatului, \n(Râsete. Aplauze.) \nDomnule premier, \nDomnilor miniștri și doamnelor miniștri, \n                                                                                             37                                                                                          \n     \nStimați colegi, \nDragi invitați, \nVă  provoc  astăzi  la  un  exercițiu  de  imaginație  –  să  ne \nînchipuim  cum  ar  fi  fost  România  fără  structurile  europene  și \neuroatlantice. \nVă  invit  să  vă  uitați  la  ce  se  întâmplă  cu  statele  din  jurul \nnostru care au ratat acest tren. \nNiciuna  dintre  țările  din  regiune  care  au  ratat  aderarea  nu \npoate să spună astăzi că a avut o strategie înțeleaptă. Toate aceste țări \nse zbat astăzi în incertitudine și nesiguranță. \nRomânia, din fericire, la momentul acela, nu a ezitat. \nMai corect spus, de fapt, românii nu au ezitat. Pentru că statul \nnostru a tratat adesea integrarea neconvins și neentuziast, mai mult ca \nslogan decât ca angajament ferm. \nȘi, chiar dacă această ședință solemnă e cumva, ca o lecție la \nclasă, în care, având inspecție, fiecare vorbește frumos și politicos, ca \nsă  arătăm  ce  clasă  bună  suntem,  cred  că  o  imagine  realistă  despre \nacești  15  ani  ar  fi,  de  asemenea,  utilă  pentru  România  și  pentru \nEuropa. \nȘi o să punctez câteva lucruri. \nSpun  asta  pentru  că  politicienii  de  rit  vechi,  în  momentul \nintegrării, au înțeles că o lupă uriașă va veni asupra României, care va \nface foarte vizibile și nepotismul și corupția și incompetența. Și, din \nacest moment, în loc să aderăm cu premianții din centrul Europei, în \n                                                                                             38                                                                                          \n     \n2004, am reușit acest lucru alături de Bulgaria, doar în 2007. Dar a \nfost un lucru excelent. \nÎnsă  am  aderat  cu  tinicheaua  MCV  de  coadă.  Pentru  că \nreprezentanții  noștri,  ai  statului  român,  nu  au  fost  în  stare  să  dea \ngaranții că România va avea cu adevărat un stat de drept funcțional. \nAstăzi, astăzi, 15 ani mai târziu, încă suportăm această rușine. \nȘi, mai grav, dacă ne uităm la acțiunile Guvernului nostru, \nvedem că nu sunt semne că vom scăpa prea curând de această tinichea \nși nici de perspectiva de a intra în Schengen nu... ne îngrijorăm. \nInclusiv în această onorată adunare încă mai sunt oameni care \ncred și încearcă să ne convingă că „Secția Specială” de investigare și \nșantajare  a  magistraților  este  ceva  ce  poate  fi  păstrat,  în  ciuda \navertismentelor Comisiei Europene și a Comisiei de la Veneția. \nNu!  Nu,  dragi  colegi  și  invitați!  „Secția  Specială”  nu  face \ndecât  să  prelungească  MCV  și,  odată  cu  el,  imaginea  aceasta \npăcătoasă, dar reală, că în sânul clasei politice românești, inclusiv la \nvârful  ei,  nu  există  nici  voința  și  nici  putința  de  a  consolida  cu \nadevărat statul de drept în România, așa, european, cum îl pretindem. \nDoamnelor și domnilor, \nLa 15 ani de la aderarea la Uniunea Europeană, scopul nostru \nastăzi  ar  fi  trebuit  să  fie  o  integrare  mai  profundă  într-un  bloc \ncomunitar care, ne place sau nu, a început de ani de zile să vorbească \ndespre o Europă cu mai multe viteze. Și, în loc să mărim viteza, părem \ncă dorim cu tot dinadinsul să intrăm în marșarier. Nu e o metaforă, e \npurul adevăr pe care îl trăiesc cetățenii noștri. \n                                                                                             39                                                                                          \n     \nUitați-vă la exemplul cu eforturile de aderare la moneda euro! \nÎn  2016,  îndeplineam  4  din  cele  5  criterii  de  convergență. \nAstăzi, abia mai îndeplinim unul din ele. Iar șansa ca termenul anunțat \nde actualul ministru de finanțe - 2029 - să fie unul real este ridicol de \nmică. \nAproape  toate  Guvernele  care  s-au  succedat  de  la  aderare \nîncoace au preferat să pice în capcana ieftină a scandalurilor ieftine și \nzilnice, a scandalurilor populiste și au abandonat viziunea pe termen \nlung. \nO responsabilitate colectivă - să nu uităm din când în când să \nmai privim și dincolo de ziua de azi - lipsește cu desăvârșire. \nDacă nu ne înțelegem între noi pe aceste obiective importante \nnu rămâne prea multă speranță pentru România. \nV-o  spun  cu  toată  responsabilitatea  că  e  timpul  să  ne \nîntoarcem la obiective majore, să ne definim clar ce proiect de țară are \naceastă  generație.  Pentru  că  dacă  nu  o  facem,  o  să  ne  pierdem  în \ncontinuare inginerii și muncitorii și medicii, care aleg să meargă acolo \nunde Uniunea Europeană chiar funcționează. \nPentru mulți dintre compatrioții noștri - și o știți fiecare foarte \nbine  -  România  e  locul  în  care  se  mimează  reguli.  E  locul  acelui \npârdalnic „Merge și așa!”, țara în care dezastrul  este așteptat să se \nîntâmple. Oamenii, pe bună dreptate, s-au săturat și nu mai îndrăznesc \nsă mai spere. \nPlecarea fiecăruia dintre românii care aleg să trăiască în altă \nparte, indiferent de pregătirea sau aspirațiile lor, este un vot de blam la \n                                                                                             40                                                                                          \n     \nadresa administrațiilor publice - și centrale și locale - și avem astăzi \nmilioane de voturi de blam. \nAminteam  de  proiectul  de  țară.  Da,  aderarea  la  Uniunea \nEuropeană a fost un astfel de proiect reușit. Din păcate, ultimul mare \nproiect reușit. \nApoi,  ni  s-au  prezentat  diverse  propuneri,  pe  care  ne  tot \nchinuim  să  le  transformăm  în  reușite.  „România  Educată”  e  unul \ndintre ele. \nCât de ridicoli putem fi să vorbim de o Românie educată într-\no țară în care plagiatul a devenit aproape un standard! O țară în care \npână și femeia de serviciu trebuie să fie membră de partid ca să-și \npăstreze jobul! Sau la managementul Deltei numim persoane care nu \nau nicio legătură cu domeniul! \nTrebuie să înțelegem că din nou, din nou ni se oferă o mare \nșansă.  Mă  refer  la  PNRR,  la  acest  Plan  Național  de  Redresare  și \nReziliență. La cele 30 de miliarde pentru a avea autostrăzi, spitale, \nșcoli și o modernizare a administrației, care a intrat în secolul XXI cu \ndosar cu șină. \nSunt  deja  destule  semnale  de  alarmă  însă  cu  privire  la \njaloanele pe care ne-am angajat să le atingem. Și folosesc acest prilej \npentru  a  atrage  atenția  că  orice  ratare  se  calculează  în  bani  pentru \ndezvoltarea României. Și nu în puțini bani! \nDoamnelor și domnilor, \nEuropa  a  avut  și  încă  are  încredere  în  noi.  Prezența \nministrului  de  externe  al  Republicii  Franceze  este  un  foarte  bun \n                                                                                             41                                                                                          \n     \nargument. Încă ne mai acordă încredere. Una dintre dovezi este exact \nacest PNRR despre care am vorbit. \nRomânii însă nu mai au răbdare. Și vedem asta din sondaje în \ncare  încrederea  în  Uniunea  Europeană  crește,  iar  încrederea  în \ninstituțiile naționale stagnează sau scade. \nRomânii sunt sceptici când se uită spre această clădire de care \nsuntem atât de mândri și, dacă nu  schimbăm ceva repede, în curând și \nalții își vor pierde răbdarea și încrederea. \nCum să pretindem că avem un sistem educațional, de sănătate \nfuncțional când avem elevi de clasa a opta care nu înțeleg ce citesc? \nCum să pretindem că avem un climat economic cinstit când \nîn Parlament se pregătește să se pună ștampila pe un tun imobiliar așa \ncum este Romexpo? \nCum să pretindem că e stat de drept când judecătorii cinstiți \nsunt dați afară din Magistratură, sub pretexte ridicole? \nCum  să  pretindem  că  practicăm  democrația  când  sunt  unii \noameni din partide care amenință femei politicieni în cel mai josnic \nmod posibil? (Vociferări.) \nSă mai spun că avem aici colegi, în sală, care cred că e o idee \nbună să se asocieze cu indivizi care ne țin predici despre înțelepciunea \ndictaturii rusești? (Vociferări.) \nSe  întreabă  unii  cât  am  câștigat  de  pe  urma  aderării  la \nUniunea Europeană. \nPremierul a prezentat câteva cifre. \n                                                                                             42                                                                                          \n     \nÎn 2007, PIB-ul României era 120 de miliarde. Astăzi, la 15 \nani  după,  e  240.  Practic,  o  dublare  a  ceea  ce  înseamnă  beneficiul \nnostru, ca stat. \nDoamnelor și domnilor, \nAderarea la Uniunea Europeană a fost cel mai bun lucru care \ni s-a întâmplat României în ultimii 30 de ani. \nÎnsă,  doamnelor  și  domnilor,  dacă  ținem  seama  doar  de \ndrepturi, nu și de obligații, nu ar trebui să ne mirăm că vocea noastră \nlipsește din conversațiile mari. Nu ar trebui să ne mirăm că discuțiile \ndespre război și pace se poartă mai mult pe lângă noi, fără noi. \nNu e vina niciunei conspirații, ci doar a noastră. Când te ții de \ncuvânt doar pe jumătate, nu poți avea pretenția să fii luat în serios \nfoarte mult. \nȘi  s-a  promis  românilor  și  lumii  că  România  va  fi  o  țară \nprosperă și democratică. Am reușit doar parțial și foarte puțin. \nUniunea Salvați România este de la înființare un partid ferm, \npro-occidental,  pro-european  și  pro-democratic,  și  atunci  când  ne \nauziți  criticându-vă,  vă  asigur  că  asta  se  întâmplă  pentru  că  ne-am \nsăturat, alături de miile de români, ca dezvoltarea să se facă în ritm de \nmelc. Vrem ca România să se dezvolte rapid și în folosul cetățenilor. \nO  Românie  înscrisă  cu  încăpățânare  pe  drumul  acesta \neuropean folosește și cetățenilor ei și Europei. \nDragi colegi, \nTrăim de prea multă vreme întrebându-ne ca Ilie Moromete - \n„Niculae, unde mergem noi, domnule?”. \n                                                                                             43                                                                                          \n     \nHaideți  să  nu  ne  mai  întrebăm  și  să  trecem  la  acele  fapte \ndespre care doar vorbim! La faptele pentru care ne-am angajat atunci \ncând am aderat la Uniunea Europeană. \nPeste alți 15 ani, sper să nu mai căutăm România la coada \nclasamentelor țărilor dezvoltate din Europa! Le suntem datori cu acest \nlucru generațiilor actuale și generațiilor viitoare! \nVă mulțumesc. (Aplauze.) \nDomnul Florin-Vasile Cîțu: \nDin partea Grupurilor parlamentare AUR, timpul alocat - 10 \nminute, domnul senator Sorin Lavric. \nDomnul Sorin Lavric: \nVă mulțumesc, domnule președinte. \nDragi colegi, \nDomnule prim-ministru, \nDomnilor miniștri, \nÎntr-adevăr, suntem la o ședință solemnă, însă vă mărturisesc \ncă  e  o  mică  tortură  ca  să  vedem  atâția  politicieni  cum  vin  și \nrostogolesc aici, citind de pe hârtii, niște texte atât de convenționale, \nde protocolare și, firesc, plicticoase. \nDacă  v-aș  întreba  pe  fiecare  dintre  dumneavoastră  ce  ați \nreținut din ce s-a vorbit până acum, când tot timpul ați stat cu ochii în \ntelefon, mă îndoiesc că puteți să-mi spuneți. \nEu  sper  să  nu  vă  spun  niște  clișee,  așa  cum  au  făcut \nantevorbitorii mei. \n                                                                                             44                                                                                          \n     \nSingurul care a dat impresia că nu este un robot, rostogolind \ndiscursuri terne, a fost domnul Barna. \nȘi  sper  ca  dânsului  și  dumneavoastră  să  vă  răspund  la \nîntrebarea - unde mergem, încotro ne îndreptăm? \nȘi am să încerc să vă descriu lapidar viziunea Partidului AUR \nîn privința Uniunii Europene și a locului României în această Uniune. \nCu atât mai mult cu cât știți foarte bine că a devenit un laitmotiv ca \ndespre  cei  de  la  AUR  să  se  spună  că  sunt  eurosceptici,  că  sunt \nantioccidentali, că ni s-a cuibărit în cap ideea ROExit-ului, că trebuie \nmusai ca România să iasă din Uniunea Europeană. \nȘi,  firește,  ca  tacâmul  să  fie  complet,  domnul  Barna,  cu \n„înțelepciunea rusească” - noi, ce la AUR, suntem rusofili și, firește, \nputiniști. \nȚin să vă spulber toate aceste temeri și să vă spun din capul \nlocului - AUR este un partid pro-european, în mod răspicat... (Râsete. \nAplauze.) \nPăi, lăsați-mă să vă argumentez! (Vociferări.) \nEste un partid devotat valorilor... (Vociferări.) ...europene... \n(Râsete.) ...nici nu ne trece prin cap... (Vociferări.) ...să fim adepții \nROExit-ului pe care ni-l imputați atâta și cu atât mai putin... (Râsete.) \n...puțin... (Râsete.) ...nu putem să fim... (Râsete.) ...putiniști... (Râsete.)  \n...de vreme ce suntem în NATO. Știm prea bine că de fiecare dată \ncând am avut de-a face cu rușii lucrurile s-au sfârșit prost pentru noi. \nSuntem  în  tabăra  NATO  și  suntem  loiali  partenerilor  noștri.  Nici \nvorbă de a privi cu simpatie către Rusia. (Aplauze.) \n                                                                                             45                                                                                          \n     \nDa, locul României este în Uniunea Europeană, nu există altă \ndirecție,  este  singura  opțiune.  Dar  noi  când  spunem  „Uniunea \nEuropeană” ne gândim la acel proiect inițial pe care părinții fondatori \nai Uniunii Europene l-au avut în minte - este vorba de o coaliție, de un \nclub select de națiuni creștine și de state suverane. \nNiciun  antevorbitor...  (Aplauze.)  ...vorbind  despre  unitatea \nEuropei  și  despre  solidaritatea  Europei,  n-a  vorbit  despre  națiuni \ncreștine și despre state suverane. Nu s-a vorbit decât despre unitatea \nEuropei și atât. \nNu! AUR împărtășește proiectul inițial al părinților fondatori \n- al lui Adenauer, al lui Schuman, al lui Monnet - și anume o uniune \neuropeană  alcătuită  din  națiuni  creștine  și  state  suverane.  Este \nesențial... (Aplauze.) ... acest lucru. (Aplauze.) \nTocmai de aceea  suntem pro-europeni, domnule Barna sau \ndomnule Bulai,  chiar dacă vă stârnesc râsul!  Suntem pro-europeani \nîntr-o asemenea Uniune Europeană. \nFără suveranitatea statelor și fără religia creștină, Europa se \nduce de-a berbeleacul. \nVă  amintesc  simbolul  Uniunii  Europene.  Simbolul  Uniunii \nEuropene este cununa, diadema de 12 stele. Acele 12 stele nu se referă \nla  numărul  statelor,  că  suntem  27  de  state  în  Uniunea  Europeană. \nAcele stele se referă la cei 12 Apostoli și, în același timp, la Cununa \nMaicii Domnului. (Aplauze.) \n                                                                                             46                                                                                          \n     \nPărinții  fondatori  ai  Uniunii  Europene  erau  catolici \npracticanți. Ei credeau în Uniunea Europeană și erau încredințați că \nreligia creștină va fi un liant al Uniunii Europene. \nAcest  simbol  a  fost  votat,  a  fost  adoptat  de  către  părinții \nfondatori pe care i-am pomenit, pe 8 decembrie 1955. Pe 8 decembrie \n1955, când au votat, ei s-au gândit la această zi - de ce? - pentru că în \ncalendarul catolic, 8 Decembrie este Ziua Zămislirii Maicii Domnului. \nNu  ștergeți  din  memoria  românilor  acest  act  fondator  cu \nrezonanță creștină pentru că este esențial! \nVă spuneam că vă argumentez de ce nu suntem eurosceptici, \nba dimpotrivă, suntem pro-europeni și de ce suntem devotați valorilor \neuropene. \nCând  spunem  valori  europene  ne  referim  la  acel  canon \nvaloric  care  este  axat  pe  adevăr,  frumos  și  bine,  care  sunt  valori \ngrecești, iar acest canon valoric care a fost consacrat și verificat de-a \nlungul mileniilor stă pe 3 temelii, pe 3 piloni - filosofia greacă, dreptul \nroman și religia creștină. (Aplauze.) \nO Europă din care scoateți... (Aplauze.) ...aceste 3 temelii... \n(Aplauze.) ...nu va mai fi Europa pe care o gândim noi, cei de la AUR. \nPentru noi, progresul în Uniunea Europeană înseamnă să dăm \nviață  proiectului  și  valorilor  pe  care  le-au  avut  în  minte  părinții \nfondatori. Este esențial acest lucru. Asta înseamnă progres pentru noi. \nÎn  schimb,  dacă  progres  înseamnă  atingerea  unei  uniuni \neuropene înțelese ca un stat suprafederal, cu o singură capitală, cu un \n                                                                                             47                                                                                          \n     \nsingur  Parlament  și  cu  un  singur  președinte,  noi  nu  împărtășim  o \nasemenea idee. \nAmintiți-vă, vă rog, de precursorul doamnei Ursula von der \nLeyen!  Vă  mai  amintiți  de  el?  Jean-Claude  Juncker,  acel  grotesc \ndrăgălaș  președinte  al  Comisiei  Europene.  Vă  amintiți  când  se \nîmpleticea,  mort  de  beat,  și  era  ținut  de  colegi,  pentru  că,  nu,  se \nclătina? \nDacă Uniunea Europeană va fi privită ca un stat suprafederal, \ndestinul ei va fi destinul împleticirii lui Jean-Claude Juncker. (Râsete. \nAplauze.) \nPentru  noi,  singurul  viitor  este  cel  al  Uniunii  Europene \nînțelese  ca  un  club  select  de  națiuni  creștine  și  de  state  suverane. \nAltfel nu se poate, vom avea destinul acestui sinistru și foarte prost \npolitician care a condus, din păcate, Uniunea Europeană, mai mulți \nani. \nCred că am fost destul de limpede. \nÎn privința putinismului pe care ni-l tot imputați, v-am spus, \nde  vreme  ce  suntem  în  NATO  și  în  tabăra  aceasta,  suntem  loiali \npartenerilor noștri, nu se pune problema de a privi cu simpatie tendința \nimperialistă rusească. \nȘi nu ne  mai bănuiți că avem în spate cine știe ce agenții \nvenite de la Moscova! \nÎnchei  spunându-vă:  trăiască  România  într-o  Uniune  a \nnațiunilor creștine și a statelor suverane! \nVă mulțumesc. (Aplauze.) \n                                                                                             48                                                                                          \n     \nVoci din sală: \nBravo! Bravo! (Aplauze.) \nDomnul Florin-Vasile Cîțu: \nMulțumim pentru scuze și explicații. \nUrmează domnul deputat Daniel-Gheorghe Rusu. \nDomnul Daniel-Gheorghe Rusu: \nDomnule ministru francez pentru Europa și afaceri externe, \nDomnule prim-ministru al României, \nDomnilor miniștri, \nDomnilor președinți, \nStimați reprezentanți ai cultelor religioase, \nStimați invitați, \nStimați colegi senatori și deputați care ați mai rămas în sală, \nDrag popor român din Europa și de pretutindeni, \nVreau să vă transmit un salut sincer din partea Grupului pe \ncare îl reprezint și mai ales din partea unuia dintre președinți, care, cu \nregret, nu a putut să fie astăzi aici, domnul George Simion, dar a ținut \nsă vă salute, prin intermediul meu, și să vă roage să transmiteți, la \nrândul  dumneavoastră,  domnule  ministru,  un  salut  sincer  către \nDomnia Sa, Éric Zemmour, cel mai bun președinte pe care Franța îl va \navea din luna iunie încolo! (Râsete. Vociferări. Aplauze.) \nRespect  pentru  demnitatea  umană,  toleranță,  solidaritate, \nnediscriminare, libertate, democrație, egalitate, stat de drept, drepturile \nomului - sunt valori care au stat la baza constituirii Uniunii Europene \n                                                                                             49                                                                                          \n     \nși care sunt împărtășite de toate statele Uniunii Europene și așa ne \ndorim să și rămână. \nPoate unii cred că aderarea la Uniunea Europeană a venit așa, \nde la sine, pur și simplu. \nGreșit,  domnilor!  De  fapt,  a  fost  voința  poporului  român, \nsătul de comunismul umilitor și josnic al ultimelor zeci de ani și a \nunor lideri ai României, de a duce și de a îndrepta țara noastră către \nVest. \nA  fost  Cererea  oficială  de  aderare  la  Uniunea  Europeană, \nsemnată în iunie 1995, a fost Planul de la Snagov, lansat în anul 2000, \na fost Summitul din 1999 de la Helsinki și altele. Dar înainte de asta a \nfost  gândirea  strategică  a  unor  lideri  europeni  și  români,  în  orice \nlumină s-ar afla ei astăzi. \nUnde este România după 15 ani de la aderarea la Uniunea \nEuropeană?  Ce  am  câștigat?  Ce  am  pierdut?  Sau  încotro  mergem? \nSunt întrebări legitime pe care orice cetățean al Uniunii Europene de \nbună-credință și le poate pune. \nPIB-ul și bugetul țării, este adevărat, sunt duble, dacă nu mai \nmari, față de 2007, anul aderării. \nBanii  pentru  agricultură,  pentru  proiecte  de  infrastructură, \nsănătate, educație s-au dublat, la rândul lor. \nÎnsă  foarte  mulți  oameni  -  i-am  văzut  chiar  și  săptămâna \ntrecută, în Europa -, sunt nemulțumiți, deși țările în care locuiesc le \nconferă și le oferă o protecție socială deosebită, ei se simt părăsiți de \n                                                                                             50                                                                                          \n     \nGuvernul nostru și de oamenii noștri de stat. Ei trimit acasă către 3-4 \nmiliarde de euro, mai mult decât investițiile străine în România. \nSalariul mediu s-a dublat, puterea de cumpărare a românilor a \ncrescut până la un moment dat. \nDar noi toți ar trebui să fim mândri că facem parte dintr-o \nEuropă unită, în care drepturile să ne fie respectate. La fel, și valorile \ncreștine și morale. Să ne mândrim că facem parte dintr-o Europă a \npopoarelor  care  să  se  respecte  reciproc,  în  care  libera  exprimare  a \nopiniilor fiecăruia dintre noi să fie luată în considerare ca un lucru bun \nși constructiv, și nu ca un afront menit să dezbine  ceea ce  alții au \nreușit să clădească. \nRenunțând la metafore, trebuie să vă spun răspicat că cei 15 \nani  de  apartenență  la  Uniunea  Europeană  ne-au  adus  foarte  multe \navantaje, atât României, cât și poporului român, dar totuși, din varii \nmotive,  nu  am  reușit  să  facem  saltul  preconizat  pentru  a  avea  o \nadministrație  reală  și  prosperă,  o  dezvoltare  durabilă,  fără  decalaje \nîntre nivelul nostru de trai și nivelul de trai al concetățenilor noștri \neuropeni. \nNe dorim să stăm drept, să fim respectați și consultați în mod \negal, ca membrii celorlalte țări, la masa tratativelor și a negocierilor și \nnu  am  vrea  să  credem  vreodată  că  suntem  considerați  o  țară  și  un \npopor de o categorie inferioară. \nNu în ultimul rând, aș dori să reiterez faptul că Alianța pentru \nUnirea Românilor este o construcție politică pro-europeană și așa va \nrămâne atâta timp cât această relație a Uniunii Europene și a României \n                                                                                             51                                                                                          \n     \nse  bazează  pe  respect  reciproc  între  membrii  ei  și  atâta  timp  cât \nvalorile creștine și morale, precum și pilonii pe care a fost construită \naceastă fortăreață a națiunilor rămân ca temelie în gândirea și acțiunea \nliderilor ei. \nNe iubim poporul, iubim România și ne mândrim că facem \nparte din Europa. \nLa  mulți  ani...,  (Aplauze.)  ...România...,  (Aplauze.)  ...într-o \nEuropă... (Aplauze.) ...a tuturor... (Aplauze.) ...românilor... (Aplauze.)  \n...și a tuturor europenilor! (Aplauze.) \nMulțumesc. (Aplauze.) \nDomnul Florin-Vasile Cîțu: \nDin  partea  Grupurilor  parlamentare  ale  UDMR,  domnul \ndeputat Csoma Botond. \nDomnul Csoma Botond: \nDoamnelor și domnilor, \nStimați colegi,  \nStimate colege, \nStimați invitați, \nS-au  împlinit  15  ani  de  la  aderarea  României  la  Uniunea \nEuropeană. După 1990, intrarea în Alianța Nord-Atlantică și aderarea \nla Uniunea Europeană au fost obiectivele esențiale ale țării noastre. \nAderarea la Uniunea Europeană a însemnat pentru România o \nrecunoaștere, dincolo de granițele estului, un pas important pe drumul \n                                                                                             52                                                                                          \n     \nunei dezvoltări durabile și deschiderea spre un nou model social, spre \nnoi perspective în beneficiul tuturor cetățenilor acestei țări. \nAu trecut 15 ani în care am fost martorii unor transformări \nmajore. Au fost 15 ani de dezvoltare și de consolidare – dezvoltare și \nconsolidare  a  democrației,  firește!  -,  dar  trebuie  să  vă  spun  că  au \nexistat și anumite puncte nevralgice. Și aici m-aș referi în principal la \nanumite aspecte privind drepturile minorităților naționale din această \nțară. \nCel mai mare avantaj al aderării, în sens material, firește, au \nfost fondurile europene, menite să contribuie la dezvoltarea țării și la \nrecuperarea decalajelor față de statele cu vechime ale Uniunii, însă - \ntrebuie să spunem și chestia asta - România nu a reușit întotdeauna să \natragă  toate  sumele  alocate  de  Bruxelles,  situându-se  pe  ultimele \nlocuri între țările Uniunii la acest capitol. \nUn alt avantaj al cetățenilor din România este libera circulație \nîn spațiul UE, dar, în același timp, acest fapt a însemnat și plecarea a \nmilioane de cetățeni români să lucreze în alte țări europene. \nCa orice membru al Uniunii Europene, România are drepturi, \ndar și obligații, față de toți cetățenii ei, însă nu întotdeauna au fost \nrespectate aceste obligații asumate. \nRomânia încă așteaptă intrarea în spațiul Schengen, deziderat \ncare, în acest moment, se situează la nivelul de promisiuni. \nCu toate acestea, însă, după 15 ani, România susține ferm că \nnu  există  alternativă  la  această  Uniune  politică  și  economică.  Însă \ntotul evoluează și într-o direcție pentru care și noi,  cetățenii țărilor \n                                                                                             53                                                                                          \n     \nmembre, suntem responsabili. De aceea, când vorbim despre viitorul \nUniunii Europene, este nevoie de un dialog amplu și de implicare. \nPentru că, stimați colegi, trăim vremuri complicate. Pandemia \nde  coronavirus  ne-a  afectat  grav,  ne-a  dat  multe  lecții,  însă  datoria \nnoastră  este  să  învățăm  din  faptul  că  Uniunea  Europeană,  țările \nmembre, nu au fost suficient de pregătite și nu am avut un răspuns \nprompt în fața acestei situații fără precedent. \nTrebuie  să  învățăm  și  din  lecțiile  trecutului  cu  privire  la \nistoria și dezvoltarea Uniunii Europene. În fața provocărilor vechi și \nnoi,  pe  baza  unor  valori  democratice  solide  și  libertăți  comune, \nUniunea Europeană trebuie să sprijine statele membre acolo unde este \nnevoie  și  cât  este  nevoie,  cu  delimitarea  clară  a  competențelor \nexercitate în comun și a competențelor ce revin fiecărui stat membru. \nCooperarea statelor  membre  ale UE trebuie să rămână una \npragmatică, orientată spre dezvoltarea comună a societăților noastre și \nîntărirea poziției Uniunii pe scena globală. \nPoate ne-am fi descurcat mult mai bine pe plan global dacă \nam fi avut o politică externă mai bine coagulată. Și poate am fi putut \nsă evităm o serie de pericole dacă am avea o armată europeană de \nanvergură. \nUDMR  salută  președinția  franceză  la  Consiliul  Uniunii \nEuropene  și  în  special  eforturile  depuse  de  Franța  în  vederea \nconsolidării  și  dezvoltării  proiectului  armatei  europene,  un  proiect \ndificil, dar, credem noi, în același timp foarte necesar. \nStimați colegi, \n                                                                                             54                                                                                          \n     \nSunt câteva lecții pe care trebuie să le învățăm, avem nevoie \nde o colaborare mai strânsă între actorii politici, atât pe plan intern, cât \nși în cadrul forului comunitar. \nÎntr-adevăr, este mult mai ușor să explici ce nu este Uniunea \nEuropeană, decât ceea ce este. Dacă vă amintiți, fostul președinte al \nComisiei Europene, Jacques Delors, a denumit Uniunea Europeană, \naceastă construcție, „un obiect politic neidentificat”. Avem deci în față \no construcție originală, fără precedent și fără corespondent în lume. \nUniunea  Europeană  trece  dincolo  de  cadrul  de  concepte  politice \ntradiționale. Ea este o valoare unică, iar noi,  ce îi suntem cetățeni, \ntrebuie să o apreciem și să ne străduim să o dezvoltăm. \nCa  stat  membru  al  Uniunii  Europene,  trebuie  să  putem \nasigura calitatea vieții cetățenilor noștri și, în acest sens, trebuie să ne \nasigurăm că deținem suficientă putere economică și strategii care să \nfie concretizate în planuri concrete, în planuri de acțiune cu termene \nclare.  Astfel,  rolul  actorilor  economici  este  foarte  important  și, \nadăugând  politici  sociale  viabile  și  strategii  de  dezvoltare  durabilă, \nimplementarea responsabilă a acestora, cu siguranță se vor înregistra \nrezultate. Iar rezultatele se măsoară în siguranța, bunăstarea și nivelul \nde trai al cetățenilor noștri și, în același timp, putem asigura un viitor \nsigur generațiilor următoare. \nAcum, când tendințele extremiste se accentuează - și trebuie \nsă vorbim și despre acest fenomen, stimați colegi,  - iar la frontiera \nestică a Uniunii sunt încercări de a declanșa un conflict armat, credem \ncă este nevoie de mai multă unitate și de dialog. \n                                                                                             55                                                                                          \n     \nÎn ceea ce privește creșterea tot mai vizibilă a partidelor de \nextremă dreapta, trebuie să ne punem câteva întrebări, stimați colegi: \ncare  sunt  motivele  pentru  care  oamenii  sunt  deschiși  la  asemenea \nretorici?  Unde  a  greșit,  eventual  –  poate  că  a  greșit  –  și  Uniunea \nEuropeană? Este oare departe de cetățeni, pare netransparentă? \nUnde am greșit noi, politicienii? \nCred că la aceste întrebări trebuie să ne gândim și trebuie să \nîncercăm să formulăm un răspuns cât de cât concludent și bazat pe \nargumente. \nRomânia și-a exprimat ferm poziția în regiune prin susținerea \nunei Uniuni Europene stabile atât din punct de vedere economic, cât și \ngeopolitic. \nReiterez, Uniunea Europeană reprezintă o valoare unică, iar \nnoi,  cetățenii  săi,  avem  datoria  să  o  păstrăm  și  să  contribuim  la \ndezvoltarea ei. Avem datoria morală să o apărăm, ca să nu cadă pradă \ncelor ce vor să o distrugă, deși susțin altceva. \nÎnsă  toate  acestea  nu  înseamnă  că  nu  ne  putem  strădui  să \nîmbunătățim Uniunea noastră. Și noi, cetățenii europeni, ne dorim o \nUniune  Europeană  tot  mai  perfectă,  mai  apropiată  de  cetățeni,  și, \nsigur, mai implicată în viața noastră cotidiană. \nRomânia, prin obligațiile asumate odată cu aderarea la UE \nacum  15  ani,  își  propune  să  contribuie  la  consolidarea  acestei \nconstrucții  europene  și  să  contribuie  la  protejarea  ei  în  fața  tuturor \npericolelor  ce  apar  pe  parcurs.  O  putem  face  noi,  cetățenii,  noi, \ndecidenții, și o putem face noi, cetățenii europeni. \n                                                                                             56                                                                                          \n     \nVă mulțumesc, stimați colegi, pentru atenție. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  Grupului  parlamentar  al  minorităților  naționale, \ndomnul deputat Ovidiu Victor Ganț. \nDomnul Ovidiu Victor Ganț: \nVă mulțumesc frumos. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule  ministru pentru Europa și al afacerilor externe al \nRepublicii Franceze,  \nDoamnă, domnilor miniștri, \nDoamnelor și domnilor ambasadori, \nStimați invitați, \nDoamnelor și domnilor senatori și deputați,  \nAm  avut  inițiativa  organizării  acestei  ședințe  festive  de \nsărbătorire a 15 ani de la aderarea României la Uniunea Europeană, \npentru că acest eveniment reprezintă în opinia noastră, a deputaților \ndin Grupul parlamentar al minorităților naționale, un moment crucial \nîn istoria României. El este șansa unică de a reînnoda relația noastră \nde apartenență ca națiune la lumea occidentală, o năzuință istorică, \nmanifestată  permanent,  începând  cu  secolul  al  XIX-lea  în  Țările \nRomâne. Principalii intelectuali și politicieni români ai acelui secol au \n                                                                                             57                                                                                          \n     \nstudiat  la  universități  franceze,  germane,  austriece  sau  italiene, \npromovând  ulterior  în  țară,  în  mod  asiduu,  valorile  civilizației \noccidentale. \nLa  sfârșitul  anilor  ʾ30,  tot  acest  proces  de  integrare  și \ndezvoltare a României ca parte a spațiului de valori europene a fost \ncurmat brusc de instaurarea succesivă a fascismului și comunismului, \ndublată de pierderea unei părți a teritoriului național și impunerea unui \nfel  de  a  gândi  străin  de  orice  tradiție  de  la  noi.  A  fost  o  perioadă \nîntunecată  din  istoria  noastră,  atunci  când  am  avut  parte  doar  de \ndictaturi de tip fascist și comunist, cu tot reculul pe care acestea l-au \nadus în plan uman, social și economic. \nDin  fericire,  național-comunismul  a  luat  sfârșit  datorită \nRevoluției  din  decembrie  1989  și  sacrificiului  pe  care  l-au  făcut \ncetățenii țării noastre atunci, indiferent de apartenența lor etnică sau \nreligioasă, creștini, evrei sau musulmani. \nA urmat o perioadă foarte grea, marcată de crize sociale și \neconomice - mineriade, falimentul economiei socialiste, hiperinflație -\npe care am depășit-o cu greu, dar care s-a terminat prin două realizări \nmajore:  intrarea  în  NATO  și  Uniunea  Europeană.  Au  fost  două \nmomente  de  consens  național,  de  altfel  foarte  rare  în  politica \nromânească. Să reamintim faptul că Tratatul de aderare la Uniunea \nEuropeană  a  fost  ratificat  în  unanimitate  de  către  Parlamentul \nRomâniei.  În  ceea  ce  ne  privește,  am  susținut  activ  demersul,  prin \nrelațiile pe care le avem cu țările membre de care suntem legați prin \nlimbă și cultură. \n                                                                                             58                                                                                          \n     \nAstfel s-a deschis calea spre o democrație de tip occidental și \no dezvoltare economico-socială fără precedent. \nȘi  perioada  de  preaderare,  de  adoptare  a  legislației,  de \npreluare  a  aquis-ului  comunitar  și  de  transformare  instituțională \ntrebuie  amintită  ca  fiind  un  efort  comun  al  tuturor  forțelor  politice \nproeuropene  și  evident  al  Parlamentului  României,  ca  expresie  a \nsuveranității  națiunii  române.  Ne-am  asumat  toate  prevederile  din \ntratatul de aderare, inclusiv ceea ce scrie în art. 148 din Constituția \nRomâniei,  alin.  (2):  „Ca  urmare  a  aderării,  prevederile  tratatelor \nconstitutive  ale  Uniunii  Europene,  precum  și  celelalte  reglementări \ncomunitare  cu  caracter  obligatoriu,  au  prioritate  față  de  dispozițiile \ncontrare  din  legile  interne,  cu  respectarea  prevederilor  actului  de \naderare”.  \nPentru că niciodată aici nu s-au reliefat două aspecte, doresc \nsă  o  fac  eu  astăzi,  pentru  că  le-am  trăit  în  mod  nemijlocit.  Regret \nabsența domnului profesor doctor Vasile Pușcaș, negociatorul șef al \nRomâniei, care a reușit, împreună cu echipa sa, să finalizeze la timp \nnegocierile  de  aderare  în  decembrie  2004  și  doresc  să-i  mulțumesc \npublic pentru această realizare, care a permis semnarea tratatului de \naderare în timp util, pentru respectarea termenului de 1 ianuarie 2007. \nAl  doilea  aspect  pe  care  doresc  să-l  amintesc  este  munca \nechipei  de  observatori  la  Parlamentul  European,  într-un  efort \ntranspartinic, dar și multietnic al delegației noastre. \nA fost o onoare deosebită pentru mine faptul că, desemnat \nfiind de către Grupul parlamentar al minorităților naționale, am făcut \n                                                                                             59                                                                                          \n     \nparte  din  delegație,  alături  de  alți  parlamentari  români,  care  își \ncontinuă și astăzi activitatea parlamentară: doamnele senator Roberta \nAnastase și Gabriela Crețu și domnii senatori Vasile Dîncu și Titus \nCorlățean.  Împreună  am  reușit  să  combatem  prejudecăți  și  să \nschimbăm  opinii  asupra  aderării  țării  noastre,  inclusiv  votul  unor \nîntregi delegații naționale din grupurile noastre politice asupra acestui \nsubiect, de la avizul conform, unde a fost împotrivă, la ultimul raport \nMoscovici,  unde  a  fost  pentru.  Am  convingerea  că  sunt  în \nasentimentul colegilor mei, foști observatori, față de cele afirmate.  \nMomentul  aderării  la  1  ianuarie  2007  a  fost  sărbătorit  la \nBucurești  împreună  cu  ministrul  federal  de  externe  al  Germaniei, \nFrank-Walter Steinmeier, astăzi președinte federal, care asigura la data \nrespectivă  președinția  Consiliului  Uniunii  Europene.  Din  păcate, \nseparat:  într-un  loc  cu  președintele  României,  în  alt  loc  cu  prim-\nministrul de atunci. Un semn de rău augur pentru ce avea să urmeze \natât  în  politica  internă,  cât  și  în  ceea  ce  privește  demersul  politic \neuropean al României. \nPoate că acum, la 15 ani după, vom înțelege ce mare rău îl \nreprezintă permanentele disensiuni și crize politice. \nMă  bucur  să  sărbătorim  astăzi  15  ani  de  la  aderare,  în \nprezența  ministrului  de  externe  al  Franței,  domnul  Jean-Yves  Le \nDrian, într-un arc peste timp simbolic și doresc să-i mulțumesc în mod \ndeosebit  pentru  efortul  de  a  fi  alături  de  noi.  Vedem  în  prezența \nDomniei Sale un nou gest de prietenie al Franței față de România.  \nDoamnelor și domnilor, \n                                                                                             60                                                                                          \n     \nReconcilierea  franco-germană  reprezintă  fundamentul \nUniunii  Europene  de  astăzi.  Cred  că  Robert  Schuman  și  Konrad \nAdenauer  ar  fi  mândri  de  cele  realizate,  însă  ar  exprima  și  unele \nnemulțumiri legate de Uniunea Europeană. \nDespre acestea din urmă doresc să vă vorbesc. Am pierdut \nrecent un membru, Marea Britanie, care într-un demers unilateral a \ndecis  să  ne  părăsească  -  lucru  pe  care  îl  regret.  Avem  tot  felul  de \nexcepții și opt out-uri pentru anumiți membri. Nu se respectă întocmai \ntratatele,  birocrația  rămâne  sufocantă,  uneori  există  un  tratament \ndiferențiat aplicat unor state membre sau opinii grav divergente între \nanumite state membre, în chestiunea valorilor fundamentale care stau \nla baza construcției europene. \nDoresc  să  fac  apel  la  solidaritate  și  echitate  în  interiorul \nUniunii  Europene,  foarte  bune  exemple  fiind  lupta  împotriva \npandemiei și finanțarea planurilor naționale de redresare și reziliență \nale statelor membre. \nTotuși, cred că a venit timpul să punem capăt discriminării la \ncare este supusă România, prin neacceptarea în spațiul Schengen, deși \nam  investit  sute  de  milioane  de  euro  în  aplicarea  sistemului  și  în \npofida faptului că din 2011 satisfacem criteriile de aderare. Această \nstare de fapt nu face decât să scadă încrederea cetățenilor români în \nUniunea  Europeană,  afectând  libera  circulație  a  persoanelor  și  a \nbunurilor. \nTotodată  pledăm  ca  pe  baza  unor  rezultate  concrete  – \nsubliniez, pe baza unor rezultate concrete – pe care le va obține țara \n                                                                                             61                                                                                          \n     \nnoastră în perioada următoare să se încheie aplicarea mecanismului de \ncooperare  și  verificare.  În  ceea  ce  ne  privește,  vom  susține  orice \nmăsură legislativă necesară în acest sens. \nSper să ne facem și noi treaba în plan intern și să ducem la \nbun  sfârșit  reformele  anunțate:  modificarea  Constituției,  reforma \nadministrativă,  în  sensul  aplicării  în  mod  real  a  principiului \nsubsidiarității și al unei descentralizări mult clamate în anii din urmă, \ndezvoltarea infrastructurii rutiere și feroviare, a celei din sănătate și \nînvățământ, a digitalizării etc. \nNe  dorim,  totodată,  ca  procesul  de  extindere  al  Uniunii \nEuropene în Balcanii de Vest să fie dinamizat, permițând oamenilor \ndin regiune să se bucure de șansa de a fi cetățeni ai Uniunii Europene, \ndiminuând în același timp influențe externe nefaste asupra regiunii.  \nSperăm că președinția Franței a Consiliului Uniunii Europene \nsă ne ajute în rezolvarea unei părți din aceste probleme, respectiv să \naducă progrese importante la aceste capitole. \nConform unui sondaj recent, încrederea cetățenilor români în \nUniunea Europeană este în continuare la una din cele mai înalte cote \ndin statele membre, iar în ceea ce privește încrederea lor în alte state \nde pe mapamond Germania este pe locul întâi, iar Franța pe locul trei. \nDoamnelor și domnilor, \nÎn concluzie, avem convingerea că apartenența României la \nUniunea Europeană este garanția pentru noi de a beneficia de pace, \ndemocrație  și  bunăstare  și  deci  Grupul  parlamentar  al  minorităților \n                                                                                             62                                                                                          \n     \nnaționale  va  continua  să  susțină  necondiționat  demersurile \nproeuropene ale României. \nVă mulțumesc frumos pentru atenție. (Aplauze.) \nDomnul Florin-Vasile Cîțu: \nMulțumim, domnule deputat. \nTot  din  partea  Grupului  parlamentar  al  minorităților \nnaționale, domnul Silviu Vexler.  \nDomnul Silviu Vexler: \nDoamnelor și domnilor, \nAm  învățat  și  am  crezut  întotdeauna  în  faptul  că  Uniunea \nEuropeană este construită pe șase valori fundamentale: respect pentru \ndemnitatea  umană,  libertate,  democrație,  egalitate,  stat  de  drept, \nrespectarea drepturilor omului, inclusiv cele ale minorităților. \nȘi  îmi  aduc  aminte,  în  acest  moment,  înmormântarea \ndoamnei  Simone  Veil,  prima  femeie  președinte  a  Parlamentului \nEuropean,  reprezentând  Franța,  supraviețuitor  al  lagărelor  de  la \nAuschwitz și Bergen-Belsen, și  mai ales un fragment din cuvintele \nspuse de președintele Macron, respectiv că este aici „pentru a exprima \no imensă recunoștință, în numele poporului francez, pentru unul din \ncei mai iubiți copii ai săi”. \nTotuși, în acest moment deosebit, aniversar, și care ar trebui \nsă fie vesel, domnule ministru Le Drian, doamnă ambasador Auer, îmi \ncer scuze și regret că a trebuit să fiți martor la declarațiile mistico-\nreligioase  ale  unui  coleg  care  atunci  când  nu  elogiază  criminali  de \n                                                                                             63                                                                                          \n     \nrăzboi și nu neagă Holocaustul, încearcă să șteargă din viziunea unei \nEurope moderne existența comunităților musulmane și evreiești. \nDomnule  senator  Lavric,  cu  toată  dorința  dumneavoastră, \nregret! \nSuntem aici și vom continua să fim aici, cu aceeași demnitate \ncu  care  am  contribuit  întotdeauna  la  construirea  și  modernizarea \nUniunii Europene. \nÎmi cer scuze pentru această intervenție! \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  deputaților  și  senatorilor  neafiliați,  doamna \nsenator Diana Șoșoacă. (Rumoare.) \nDoamna Diana Iovanovici-Șoșoacă: \nVă  mulțumesc.  (Este  îmbrăcată  în  ie  și  poartă  drapelul \nRomâniei pe umeri.) \nNu  credeam  că  arborarea  steagului  României  vă  va  stârni \natâtea  râsete!  Este  rușinos,  dar  ce  poți  să  îi  ceri  unui  astfel  de \nParlament?! \nMi  s-a  părut  inoportună  intervenția  domnului  Vexler,  în \ncondițiile în care nici măcar nu i s-a pronunțat numele! Mă fac și eu \navocatul domnului Lavric, pro bono, de data asta! \n                                                                                             64                                                                                          \n     \nSuntem la o aniversare de 15 ani și am auzit aici discursuri \ncare  mi-au  adus  aminte  de  Congresul  al  XIV-lea  al  Partidului \nComunist Român. \nMă așteptam la ceva mai mult din partea dumneavoastră, mai \nales că unii aveți vreo trei-patru legislaturi pe aici, deci ați putea cel \npuțin să învățați să nu mai citiți de pe hârtie, ci să și aveți un pic de \ninspirație pentru a purta discursuri. \nNu am auzi însă... elogii, bunăstare, deci trăim într-adevăr în \nlumi paralele. \nPoporul român trăiește într-o lume pe care dumneavoastră nu \no vedeți. Uniunea Europeană s-a format - și era bine cum s-a format - \npentru a avea o dezvoltare economică bună, să existe bunăstare, pentru \na concura Statele Unite ale Americii. Din păcate, după 15 ani în care \nni se spune că suntem parteneri egali ai statelor Uniunii Europene, nu \navem acces în Schengen. În schimb, avem firme austriece care ne-au \npreluat cam tot ce înseamnă petrol, gaz, bogății, avem firme franceze \ncare ne-au luat alte bogății, avem firme italiene care ne-au luat alte \nbogății. Nu e prost cine le ia, e prost cine le dă! În toți acești 15 ani, \nRomânia a pierdut cel mai mult. Da, într-adevăr, avem posibilitatea să \nne plimbăm în afara granițelor țării, dar, - ce să vezi?! - avem peste 10 \nmilioane de români în afara granițelor țării. Suntem țara cu cea mai \nmare migrație pe timp de pace, iar românii noștri sunt discriminați în \nUniunea Europeană! Nu am văzut ambasadele României că se luptă \npentru români și n-am văzut nici UE că se luptă pentru români, care \nsunt cetățeni egali în drepturi cu ceilalți cetățeni ai statelor europene. \n                                                                                             65                                                                                          \n     \nMai mult decât atât, în ultimii doi ani suntem siderați, mai \nales noi, juriștii, să vedem cum drepturile și libertățile fundamentale, \natât  din  Carta  drepturilor  omului,  dar  și  din  Carta  europeană  a \ndrepturilor  fundamentale  ale  Uniunii  Europene,  sunt  încălcate  cu \nobstinație! Se încalcă orice drept, în numele unui interes colectiv s-au \nanulat drepturile personale, ceea ce nu poate fi admis, pentru că asta \nfăceau comuniștii. \nNe-am  întors  în  timp,  iar  Uniunea  Europeană,  dacă  nu  se \ntrezește, va rămâne fără foarte multe state pentru că, îmi pare rău să o \nspun, nu că o doresc eu, eu încă mai cred că Uniunea Europeană poate \nsă se trezească și să revină la ceea ce a început. Dar 60% din români \nîși doresc ROExit. Atenție foarte mare! Și aveți grijă că anul acesta, \ndoamnelor  de  la  PNL  care  doriți  să  fiți  judecător  la  Curtea \nConstituțională și trageți sfori pentru acest lucru, pentru că vi s-a cerut \nsă anulați Constituția României în favoarea dreptului european. Așa \nceva... îi spun Uniunii Europene: „Pe aici nu se trece!”. Constituția \nRomâniei este cea mai de preț lege. În Constituție se află drepturi și \nlibertăți fundamentale europene. Respectăm dreptul european - dreptul \neuropean  poate  fi  cel  mult  complementar  -,  dar  nu  să  fie  superior \nConstituției României! \nMai mult decât atât, ...(Vociferări.) \nLăsați,  doamnă,  că  n-o  să  vă  aleagă  nimeni  la  Curtea \nConstituțională! \nMai mult decât atât... \n                                                                                             66                                                                                          \n     \nDoamna  Scântei,  lăsați,  că  știm...  Știți,  cu  milionul  ăla  de \neuro într-un an! \nVreau  să-i  amintesc  Uniunii  Europene  ce  înseamnă  aceste \nmotive de pe o ie românească. (Arată pe ia pe care o poartă.)  \nDa, fă-ți cruce! Poate așa vei deveni creștin, domnule! \nAceste  motive  sunt  milenare.  Aici,  pe  pământul  acesta \nromânesc,  s-au  descoperit  plăcuțele  de  la  Tărtăria,  primul  scris  din \nlume. Nici nu se inventase civilizația sumeriană! (Râsete.) \nAici... \nAșa este! Râdeți! Prostul râde când nu știe! \nPuneți mâna pe carte și citiți, că ați făcut de râs Parlamentul \nRomâniei!  \nPentru  România  steagul  României  este  acesta!  (Arată \ndrapelul.) Alt steag nu există! Pentru acest tricolor s-a murit! Și să-i \nmai  aducem  aminte  Uniunii  Europene  de  cruciadele  creștine,  când \ndomnitorii români stăteau aici de pavăză, astfel încât țările Europei să \nse dezvolte și să-și înalțe catedrale, unde acum ori sunt închise, ori \nsunt baruri și restaurante! \nUniunea Europeană trebuie să se trezească!  \nUitați-vă cum Ursula von der Leyen este într-un dosar penal \npentru contracte cu Pfizer! \nAți adus vaccinarea obligatorie ca unic drept și unică condiție \npentru a trăi! \nDomnul Florin-Vasile Cîțu: \nDoamnă senator, vă rog să vă îndreptați către sfârșit... \n                                                                                             67                                                                                          \n     \nDoamna Diana Iovanovici-Șoșoacă: \nO să mă îndrept către sfârșit, sfârșitul dumneavoastră! \nDomnul Florin-Vasile Cîțu: \nCele 10 milioane de români din străinătate vă mulțumesc. \nDoamna Diana Iovanovici-Șoșoacă: \nȘi voiam să vă mai spun un lucru. Pentru toți cei din Uniunea \nEuropeană care solicitați să ne vaccinăm și nu ne mai lăsați nici să \nrespirăm decât dacă ne vaccinăm: Dumnezeu nu este vaccinat și nu va \nfi niciodată! \nTrăiască România liberă și suverană! (Aplauze.) \nDomnul Florin-Vasile Cîțu: \nDin  partea  Grupului  parlamentar  al  PNL,  doamna  senator \nAlina Gorghiu. \nDoamna Alina-Ștefania Gorghiu: \nBună seara, stimați colegi! \nStimați invitați, \nÎntotdeauna  populismul  are  un  nume!  Dar  vă  asigur  că \nultimele minute vor fi ale unui discurs proeuropean, onest și autentic. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule ministru Le Drian,  \nStimată doamnă ambasador a Republicii Franceze,  \nStimați colegi, \n                                                                                             68                                                                                          \n     \n1 ianuarie 2007 a fost, într-adevăr, un moment de excepție \npentru noi toți și sunt, așa cum spuneau toți colegii mei, 15 ani  de \nUniune Europeană pentru România. \nCa națiune europeană, am aderat la un proiect politic care are \nla bază valori precum demnitatea, statul de drept, libertatea, egalitatea, \ntoleranța și, poate cel mai important dintre toate acestea, respectarea \ndrepturilor omului. Mult mai recent, spiritul Declarației de la Sibiu, \nadoptată în mai 2019, în România, a consfințit ceea ce este Europa de \nastăzi - o uniune a valorilor și a libertăților. \nStimați colegi senatori,  \nStimați colegi deputați, \nRezultatele  la  care  au  ajuns  statele  membre  ale  Uniunii \nEuropene, datorită integrării europene, vorbesc de la sine. Și pentru \nRomânia acest lucru a însemnat o creștere de aproape trei ori a PIB-\nului României, o creștere de patru ori a PIB-ului pe cap de locuitor, \nam beneficiat de fonduri europene pentru dezvoltare cu peste 46 de \nmiliarde  de  euro  mai  mult  decât  a  contribuit  România  la  bugetul \nUniunii, iar expresia „din fonduri europene” aduce multă mândrie și \ncertifică un lucru necesar și bine făcut. \nA fi european înseamnă însă multe lucruri, unele extrem de \nsimple, unele însă ceva mai complicate și provocatoare. \nCertificatul verde este un proiect european. \nDrepturile minorităților, de orice fel ar fi aceste minorități, și \ntoleranța, sunt valori europene. \nLa fel și respingerea discriminării și a excluziunii sociale. \n                                                                                             69                                                                                          \n     \nRespectarea  principiului  supremației  dreptului  european  în \ndomeniile stabilite prin tratate și cedarea de suveranitate, da, sunt, de \nasemenea,  principii  de  bază  ale  ideii  unității  europene.  La  fel  și \nrespectarea deplină a deciziilor Curții de Justiție a Uniunii Europene. \nNu poți, stimați colegi, să fii astăzi european o zi și a doua zi \nsă-ți  dai  haina  jos,  deși  mai  vedem  lucrul  acesta  în  discursuri  din \npricina populismului. Și atunci, în loc de oameni politici de stat, în loc \nde oameni politici înțelepți, vizionari, vezi lideri populiști care se bat \ncu  pumnul  în  piept,  nu  doar  în  România,  riscând  destrămarea \nproiectului european.  \nAcum, când lumea întreagă se confruntă cu noi și noi crize de \nsănătate,  economice,  ecologice,  tensiuni  geopolitice,  România  vă \nasigur că va contribui din plin la proiectul viitorului Europei.  \nVom  avea  o  Uniune  mai  puternică,  mai  rezilientă,  mai \nconvergentă, mai solidară. Și când vorbim de viitor trebuie să știm \nlimpede că avem ca stat european și obligații, dar avem și drepturi. \nSunt speranțe puse în 2007 și unele dintre ele încă nematerializate.  \nVorbea colegul nostru de la UDMR despre aderarea la spațiul \nSchengen. \nDa, este un drept al României, îndeplinim de mult timp toate \ncriteriile și condițiile tehnice și îi rugăm pe partenerii europeni să țină \ncont de acest lucru și să ne sprijine în acest demers al României.  \nȘi adoptarea monedei euro este un alt proiect pentru care ne \npregătim și probabil că o să ne pregătim mai serios de acum încolo. \n                                                                                             70                                                                                          \n     \nDeși  în  acești  15  ani  au  existat  foarte  multe  provocări, \nRomânia rămâne în continuare, în ciuda celor pe care le-ați auzit mai \ndevreme, una dintre cele mai favorabile țări pentru construcția Uniunii \nEuropene. \nUn  sondaj  recent,  de  acum  două  zile,  arată  că  peste  75% \ndintre români susțin în continuare proiectul european. \nDa,  e  îmbucurător  că  noi,  românii,  credem  în  această \nconstrucție,  iar  eu,  ca  un  cetățean  proeuropean  convins,  cred  că  și \nEuropa își va onora la rândul său toate obligațiile față de România. \nVă mulțumesc, stimați colegi, pentru această oportunitate. \nMulțumesc, domnule ministru, Excelență, pentru îngăduință. \nO seară plăcută! (Aplauze.) \nDomnul Florin-Vasile Cîțu: \nMulțumim, doamnă senator. \nDoamnelor și domnilor,  \nAm încheiat intervențiile. \nMulțumindu-vă pentru participare, vă rog să-mi permiteți să \ndeclar închisă ședința solemnă – așa se voia – comună a Senatului și \nCamerei Deputaților. \nVă mulțumesc.  \n \nȘedința s-a încheiat la ora 19.43. \n \n \n \n "
    },
    "25": {
        "start_text": "Domnul Florin-Vasile Cîțu:",
        "start_index": -1,
        "end_text": "Domnul Silviu Vexler:",
        "end_index": -1,
        "text": "                                                                 1                                                                                          \n     \n02 februarie 2022 – ședință comună \n \n \nS U M A R \n \n1.  Alocuţiuni consacrate aniversării a 15 ani de  2. \nla aderarea României la Uniunea Europeană. \n \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \nS T E N O G R A M A \nședinței solemne comune \n a Camerei Deputaților și Senatului \nconsacrată aniversării a 15 ani \nde la aderarea României la Uniunea Europeană. \n \nȘedința a început la ora 17.37. \nLucrările şedinţei au fost conduse de domnul senator Florin-\nVasile Cîțu, președintele Senatului, asistat de domnul deputat Andrei-\nRăzvan Lupu, secretar al Camerei Deputaților, și de domnul senator \nIon-Narcis Mircescu, secretar al Senatului.  \nDin  prezidiu  a  făcut  parte  și  domnul  deputat  Ion-Marcel \nCiolacu, preşedintele Camerei Deputaţilor. \nDomnul Florin-Vasile Cîțu: \nStimați colegi, \nVă rog să luați loc, să începem. \nDomnule președinte al Camerei Deputaților, \nDomnule prim-ministru, \nDomnule  Jean-Yves  Le  Drian,  ministrul  pentru  Europa  și \nafaceri externe al Republicii Franceze, \nDistinși reprezentanți ai cultelor religioase, \nDoamnelor și domnilor senatori și deputați, \nDoamnelor şi domnilor miniștri, \n                                                                                             3                                                                                          \n     \nExcelențele  Voastre,  doamnelor  și  domnilor  ambasadori, \nreprezentanți ai misiunilor diplomatice, \nStimați invitați, \nOnorată asistență, \nVă  rog  să-mi  permiteţi  să  declar  deschisă  şedinţa  solemnă \ncomună  de  astăzi,  a  Senatului  și  Camerei  Deputaților,  dedicată \naniversării a 15 ani de la aderarea României la Uniunea Europeană. \nDoamnelor şi domnilor, \nVă  invit  să  ascultăm  Imnul  naţional  al  României  și  Imnul \nUniunii Europene! \n(Se intonează Imnul naţional „Deşteaptă-te, române!”. \nSe intonează Imnul Uniunii Europene.) \nDoamnelor și domnilor senatori și deputați, \nOnorați invitați, \nÎl  invit  la  tribună  pe  Excelența  Sa,  domnul  Jean-Yves  Le \nDrian,  ministrul  pentru  Europa  și  afaceri  externe  al  Republicii \nFranceze. \nDomnul  Jean-Yves  Le  Drian  (ministrul  pentru  Europa  și \nafaceri externe al Republicii Franceze): \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDoamnelor și domnilor miniștri, \nDoamnelor și domnilor deputați și senatori, \n15 ani după aderarea României la Uniunea Europeană. \n                                                                                             4                                                                                          \n     \nSunt  deosebit  de  fericit  să  fiu  astăzi  la  București  pentru  a \nsărbători împreună cu dumneavoastră acest eveniment care a fost un \nprogres pentru toți europenii, pentru că de 15 ani încoace Uniunea \nnoastră  este  mai  puternică  și  mai  completă  pentru  că  și \ndumneavoastră, România, faceți parte din ea. \nȘi nu spun acest lucru numai în numele prieteniei care unește \nnațiunile  noastre,  o  prietenie  înrădăcinată  în  istoria  culturală, \nintelectuală și politică pe care o împărtășim împreună. Prietenie care \nne amintește de tinerețea petrecută la Paris a părinților fondatori ai \nRomâniei  moderne  –  Alexandru  Ioan  Cuza,  Vasile  Alecsandri  sau \nchiar și Brătianu, familia Brătianu, tată și fiu. O prietenie care ni se \namintește de fiecare dată când pronunțăm numele lui Enescu, Brâncuși \nsau Cioran, care ne-au adus atât de mult cu toții. O prietenie care, \ndupă Revoluția Română, s-a exprimat prin numeroase manifestări de \nsolidaritate, de care eu îmi amintesc încă și acum, păstrez o amintire \nfoarte proaspătă a acestor manifestări. Și o prietenie care adeseori - și \neste o mare onoare pentru noi - se pronunță, se vorbește „en français” \n-  în  franceză,  această  limbă  care  a  fost  o  limbă  de  libertate  și  de \ncunoaștere  pentru  tinerii  români  care  au  studiat-o  în  anii  cei  mai \nsumbri  ai  istoriei  dumneavoastră  și  care  astăzi  vă  înscrie  pe  mulți \ndintre  dumneavoastră  într-o  comunitate  de  300  de  milioane  de \nfrancofoni de peste tot în lume. \nSpun acest lucru, de asemenea, pentru că Franța prezidează \nastăzi  Consiliul  Uniunii  Europene,  și  această  responsabilitate  ne \n                                                                                             5                                                                                          \n     \npermite  să  apreciem  atuurile,  avantajele  care  dau  putere  Europei \nnoastre. \nIncontestabil, economia dumneavoastră s-a poziționat treptat \npe sectoare de viitor, și angajarea dumneavoastră în Europa Apărării, \ninclusiv în Sahel, se numără printre toate aceste atuuri ale Europei. \nCând  v-ați  alăturat  Uniunii,  în  2007,  România  și-a  reluat \nlocul  care  îi  corespunde  în  inima  Europei  noastre.  A  fost  un  pas \nsuplimentar pe drumul care v-a permis să dați pagina, să lăsați în urma \ndumneavoastră  mai  multe  decenii  de  dictatură,  penurii  și  regim \narbitrar. A fost, de asemenea, un pas în plus pe drumul care, după un \nsecol de conflicte și despărțiri, ne-a condus împreună la reunificarea \nEuropei noastre. Și, într-adevăr, vorbesc despre reunificare. Am spus \nacest  lucru  la  Praga,  când  comemoram  revoluțiile  din  1989,  ca,  de \nexemplu, cea care a început pentru dumneavoastră la Timișoara, în \nstrigăte de libertate și dreptate. \nȘi  repet  în  fața  dumneavoastră  astăzi  -  decât  să  folosesc \ncuvântul „extindere”, care oarecum ne îndepărtează unii de ceilalți, eu \nprefer termenul „reunificare”, pentru că el ne apropie unii de ceilalți. \nMomentul istoric din 2007, pe care îl sărbătorim astăzi, a fost \npregătit de momentul istoric din 1989, când Europa noastră a putut, în \nsfârșit, să se regăsească pe sine însăși, când în sfârșit am început să \nvindecăm  împreună  această  rană  deschisă  în  1945  în  inima \ncontinentului european deja greu încercat și dezorientat de 3 decenii \nde  tragic  război  civil.  Când,  în  sfârșit,  Cortina  de  Fier  care  ne \n                                                                                             6                                                                                          \n     \ndespărțea  s-a  prăbușit,  s-a  prăbușit  și  noțiunea  total  artificială  de \n„Europa de Est”, care ne despărțea și ea, de asemenea. \nÎntr-adevăr, națiunile noastre sunt diferite, sunt diverse, dar \nnu  a  existat  dintotdeauna  decât  o  singură  Europă,  cea  pe  care \nîmpreună o numim „a noastră”, cea pe care ne-a înapoiat-o anul 1989. \nAceste două drumuri, în realitate, se confundă și nu fac decât \nunul  singur.  Este  calea  pe  care  ne-o  deschidem  noi,  în  calitate  de \neuropeni, înspre un orizont de progres care ne reunește. Un orizont de \nlibertate  și  de  democrație  ordonat  în  funcție  de  principiile \nfundamentale  ale  Uniunii  noastre  -  respectarea  statului  de  drept,  a \ndrepturilor  omului,  a  drepturilor  minorităților,  respectarea  libertății \npresei  și  libertăților  universitare.  Un  orizont  de  progres  social \nîmpărtășit, pentru că concetățenii așteaptă în mod legitim de la Europa \nca ea să fie prosperitatea în serviciul solidarității, în dimensiunea cea \nmai concretă a vieților lor. Și un orizont, de asemenea, de reunificare a \nmemoriilor noastre în toată diversitatea lor, ca să putem regăsi firul \nistoriei  europene  și  pentru  a  putea  scrie  împreună  noi  pagini  din \naceastă istorie. \nAcest orizont comun ne permite să mergem înainte, astăzi, \nîntr-o  lume  plină  de  amenințări  și  de  provocări  legate  de  mediu, \ntehnologice, economice și geopolitice, afirmând această suveranitate \neuropeană care astăzi, în fața noului context internațional, este cea mai \nbună  garanție  a  suveranităților  noastre  naționale,  pe  care  ea  le \nconsolidează fără să le știrbească. \n                                                                                             7                                                                                          \n     \nȚările  care,  cum  a  fost  cazul  în  România,  au  fost  supuse \njugului  funestei  doctrine  Brejnev  știu  că  suveranitatea  nu  poate  fi \nlimitată, ea există sau nu există, și dacă ni se confiscă, atunci trebuie \nsă o recucerim, așa cum ați făcut-o și dumneavoastră. \nÎn schimb, dacă hotărâm cu toții, împreună, putem să-i dăm o \nprelungire colectivă, pentru a o apăra mai bine, adică pentru a apăra \nmai bine capacitatea noastră de a ne face propriile alegeri și să nu ne \nsupunem strategiilor de dependență, de predare, de exploatare și de \ningerință,  care  conturează  astăzi  o  sălbăticire  îngrijorătoare  a  vieții \ninternaționale. \nAfirmând împreună suveranitatea noastră, împreună, cei 27, \nne acordăm mijloacele pentru a rezista acestei schimbări. \nSuveranitatea    europeană  este,  pur  și  simplu,  condiția \nposibilității  exercitării  depline  a  suveranităților  naționale  în  secolul \nXXI.  Acesta  este  sensul  pe  care  dorim  să-l  dăm  celei  de-a  13-a \npreședinții franceze a Consiliului UE, să declinăm, să afirmăm acest \nprincipiu imperativ politic și geopolitic de suveranitate europeană în \ntoate  domeniile,  împreună  cu  dumneavoastră  și  cu  toți  cei  27  de \nparteneri. Acesta este sensul marilor întâlniri pe care le pregătim  – \nSummitul  UE  -  Uniunea  Africană,  Forumul  ministerial  pentru \ncooperare  în  Indo-Pacific  și,  de  asemenea,  Summitul  privind  noul \nmodel european de creștere și, de asemenea, apărarea de către șefii de \nstat și de Guvern a Primei Cărți Albe a Apărării Europene, busola \nnoastră strategică. \n                                                                                             8                                                                                          \n     \nCe mă surprinde, uitându-mă la drumul pe care l-am parcurs \nîmpreună din 2007, este că proiectul nostru european este suficient de \nputernic  pentru  a  fi  atât  ceea  ce  ne  permite  să  vindecăm  rănile \nsecolului XX și, de asemenea, ne permite să intrăm în secolul XXI \nputernici, mulțumită identității noastre. \nȘi, bineînțeles, avem această dublă forță, și de aceea susținem \nperspectiva europeană a Balcanilor de Vest, care are un sens deplin, \navând în vedere trecutul și viitorul. \nPreședintele Macron a repetat acest lucru acum câteva zile, la \nParlamentul European de la Strassbourg - pentru noi, Balcanii de Vest \nîși au locul în Uniunea Europeană. \nIată  de  ce,  sub  președinție  franceză,  vom  organiza,  de \nasemenea, o conferință care va avea ca obiectiv să avansăm împreună \nînspre această nouă etapă a reunificării noastre europene, bazându-ne \nîn  special  pe  principiile  metodologiei  revizuite  a  negocierilor  de \nadeziune. \nIată  de  ce,  din  punctul  meu  de  vedere,  iată  ce  sărbătorim \nastăzi – un progres european. \nDar  actualitatea  ne  amintește  că  acest  imens  progres  se \nlovește astăzi de riscul unei regresiuni majore. \nUnii,  într-adevăr,  ar  vrea  să  ne  tragă  înapoi  înspre  lumea \nstabilită la Ialta, din care curajul și angajamentul dumneavoastră în \nconstrucția  europeană  ne-au  smuls.  Și  nu  vom  putea  accepta  acest \nlucru fără să renunțăm la tot ceea ce am construit împreună și la toate \nperspectivele de viitor pe care le-am adoptat. \n                                                                                             9                                                                                          \n     \nIată de ce, din punctul meu de vedere, una dintre cele mai \nmari provocări, căreia trebuie să-i răspundem astăzi, este să restabilim \no relație de stabilitate și de previzibilitate cu Rusia. Este o provocare \ncare se adresează unei întregi generații, dar este, în același timp, o \nprovocare urgentă, deoarece este din ce în ce mai clar, de mai mulți \nani, și cu atât mai mult astăzi, că vecinul nostru rus a hotărât să se \npoarte ca o putere care cauzează dezechilibre, refuzând să respecte \nmarile principii ale securității europene, pe care, amintesc, sunt fapte, \nRusia acceptase aceste principii, cu noi, la Helsinki, în '75, la Paris, în \n1990.  Ea  încearcă  astăzi  să  impună  o  logică  de  zone  de  influență \nfondată  pe  slăbirea  și  limitarea  suveranității  statelor  limitrofe  și \namenințând  anumiți  aliați  ai  noștri,  ai  NATO  și  parteneri  ai  UE  și \ndesfășurând manevre de ingerință chiar pe teritoriul Uniunii Europene \nși al NATO. \nPentru a găsi un nou echilibru cu vecinul nostru rus trebuie să \nformulăm  principii  cu  aliații  și  partenerii  noștri.  Și  tocmai  aceasta \nfacem. \nDar trebuie, de asemenea, ca noi, europenii, așa cum am început \ndeja să facem, trebuie să articulăm conținutul acestor principii, pentru \ncă această sarcină ne duce la chestiuni care nu afectează pe nimeni atât \nde  mult  ca  pe  noi  -  chestiunea  reunificării  continentului  nostru,  al \ncărui preț l-am amintit, chestiunea securității într-o lume de jocuri de \nputere și de raport de forțe care, în această lume, ia o cotitură înspre \nsălbăticire. Numai aceasta ne permite să rămânem actori ai destinului \nnostru, stăpâni pe destinul nostru, tocmai pentru că suntem uniți. \n                                                                                             10                                                                                          \n     \nȘi întrebarea care ni se pune astăzi este următoarea - cum să \nfacem față împreună? \nDin  punctul  meu  de  vedere,  răspunsul  se  declină  în  trei \npuncte. \nMai întâi, arătând că principiile fundamentale ale organizării \nsecurității  colective  în  Europa  nu  sunt  negociabile.  Mă  gândesc  la \nsuveranitatea  statelor,  care  trebuie  să  fie  pe  deplin  respectată, \ninviolabilitatea  frontierelor  și  integritatea  teritorială  a  statelor, \nlibertatea  pe  care  o  are  fiecare  stat,  să-și  hotărască  alianțele  și \norganizațiile la care dorește să adere și, în plus, la drepturile omului și \nlibertățile fundamentale, a căror aplicare este universală. \nNimic, astăzi, nu ar putea justifica slăbirea acestor principii \ncare se află în centrul, repet, Actului Final al Helsinki și al Cartei de la \nParis,  pe  care  Rusia  le-a  acceptat.  Tocmai  aceste  principii  sunt \namenințate astăzi de către Rusia. \nÎn ceea ce privește Ucraina, vreau să fiu deosebit de clar - \nRusia trebuie să fie conștientă de lovitura pe care și-ar da-o sie însăși \ndacă ar purta un nou atac împotriva acestei țări, pentru că europenii nu \nar accepta acest lucru, ne-am luat cu toții angajamentul solemn și încă \nde pe acum am început să pregătim sancțiunile masive pe care le-am \nadopta, fără să ezităm față de Rusia, dacă se va ajunge până acolo. \nPe  baza  acestor  principii,  responsabilitatea  noastră  este  să \nîncercăm să definim împreună cu Rusia termenii unui dialog exigent \nprivind reglementarea relației noastre de concurență strategică. Acest \ndialog este indispensabil, cu condiția ca el să fie purtat pe baza unei \n                                                                                             11                                                                                          \n     \nordini de zi pe care am hotărât-o noi, împreună, pentru că vedem că \nastăzi, fără reguli, o coabitare cu Rusia este o coabitare instabilă și \npericuloasă. \nPe termen scurt, prioritatea noastră trebuie să fie să căutăm \ncalea unei detensionări. Este efortul căruia ne consacrăm, în cadrul \nformatului Normandia, împreună cu Germania, pentru a obține gesturi \ncare să permită să ajungem la implementarea Acordurilor de la Minsk. \nAceste eforturi au fost reluate la Reuniunea de la Paris, acum câteva \nzile, și se vor continua. \nMai pe larg, de 20 de ani am asistat la distrugerea treptată a \ntuturor regulilor care încadrau concurența strategică, ceea ce ne-a dus \nîn fond la o lume care este cea a anilor '60, adică la o lume unde \ncompetiția militară și strategică riscă să se exprime în stare pură, fără \nnicio regulă, fără nicio constrângere. \nÎntr-adevăr, tratatele care ne legau nu mai există sau nu mai \nsunt în concordață cu realitățile militare contemporane. \nTrebuie, deci, fără să cedăm nimic din respectul pe care îl \ndatorăm  marilor  principii  menționate  adineauri,  trebuie,  deci,  să \nnegociem  regulile  adaptate  provocărilor  actuale,  că  e  vorba  de \narmamentele nucleare strategice, care fac obiectul unui dialog între \nRusia  și  Statele  Unite,  pe  care  și  noi  ne  coordonăm  strâns  cu \nWashingtonul,  sau  că  este  vorba  de  armamentele  convenționale, \nexercițiile militare sau mecanismele de previzibilitate ale activităților \nmilitare. \n                                                                                             12                                                                                          \n     \nÎn cadrul acestui dialog, europenii trebuie să poarte o viziune \nși  poziții  comune,  folosindu-se  de  mecanismele  de  coordonare \nexistente. \nȘi, în sfârșit, având în vedere că ne angajăm în acest dialog \ncu  Rusia  alături  de  aliații  noștri,  dar  și  în  calitate  de  europeni, \nîncercăm să facem să se audă un singur glas european de fiecare dată \ncând este vorba de securitatea europeană, reafirmând, în același timp, \nangajamentul  nostru  deplin  în  cadrul  NATO  și  al  politicii  sale  de \napărare și de descurajare. \nPrima  etapă  a  integrării  României  într-o  comunitate \neuroatlantică  de  solidaritate  și  responsabilitate  a  fost  aderarea  sa  la \nNATO,  în  2004.  Este  mândria  noastră  că  am  contribuit  la  această \nintegrare și, de asemenea, suntem mândri astăzi, în calitate de aliat, \npartener  european  și  țară  prietenă,  să  ne  aflăm  alături  de \ndumneavoastră  în  aceste  vremuri  când  contextul  de  securitate  se \ndegradează  la  frontierele  dumneavoastră,  și  ele  sunt  astăzi  și \nfrontierele noastre. \nAcesta este sensul anunțului făcut de președintele republicii, \nprivind  disponibilitatea  noastră,  să  contribuim  la  noi  măsuri  de \nreasigurare  în  beneficiul  României.  Acest  angajament  se  înscrie  în \ncontinuitatea acțiunii noastre pentru securitatea noastră comună, ca și \nmisiunile de poliție aeriană și în cadrul misiunilor eFP, prezențelor \navansate în Estonia și Lituania pe care Franța le va menține. \nSpun, de asemenea, că intransigența față de principii, atunci \ncând  stabilitatea  și  securitatea  continentului  nostru  se  află  în  joc, \n                                                                                             13                                                                                          \n     \ncăutarea unui dialog exigent cu Rusia, un angajament concret, atât în \nApărarea  Europeană,  cât  și  în  Alianța  Atlantică,  numai  astfel  vom \nputea să afirmăm ceea ce suntem în mod colectiv, adică o mare putere \ncapabilă să-și apere propriile interese și să se facă respectată, o putere \nde  echilibru  și  de  stabilitate  care  își  manifestă  atașamentul  față  de \nreguli. \nIată, dragi prieteni, ceea ce doream să vă spun la această a \n15-a aniversare a aderării României la Uniunea noastră. \nÎn numele istoriei europene care ne-a reunificat, în numele \nviitorului  de  suveranitate  pe  care  îl  putem  construi  împreună  și  în \nnumele  fermității  și  unității  pe  care  o  demonstrăm  astăzi  pentru  a \npăstra aceste cuceriri și pentru a apăra acest orizont, vă mulțumesc. \n(Aplauze.) \nDomnul Ion-Marcel Ciolacu: \nÎl  invit  la  tribună  pe  domnul  Florin  Cîțu,  președintele \nSenatului României. \nDomnul Florin-Vasile Cîțu: \n(Coboară la tribună.) \nDomnule președinte al Camerei Deputaților, \nDomnule prim-ministru, \nDomnule  Jean-Yves  Le  Drian,  ministrul  pentru  Europa  și \nafaceri externe al Republicii Franceze, \nDistinși reprezentanți ai cultelor religioase, \nDoamnelor și domnilor senatori și deputați, \n                                                                                             14                                                                                          \n     \nDoamnelor şi domnilor miniștri, \nExcelențele  Voastre,  doamnelor  și  domnilor  ambasadori  și \nreprezentanți ai misiunilor diplomatice, \nStimați invitați, \nOnorată asistență, \nIntrarea  în  Uniunea  Europeană  este  benefică  pentru  toți \nromânii, dar în același timp necesară, chiar dacă unii dintre noi au alte \nopinii. \nPoate prea des, în ultimii ani, unii politicieni s-au folosit sau \nau promovat negativ aderarea României la Uniunea Europeană. \nTotuși, este o realitate de necontestat faptul că aderarea la \nUniunea Europeană a adus bunăstare, libertate, securitatea României, \ncare  astăzi  este  mai  importantă  decât  oricând,  și  a  românilor, \nindiferent de forma ei, definită de Constituție, alimentară, financiară, \nsocială sau sanitară. \nCele mai mari câștiguri pentru România și români sunt cele 3 \nmari libertăți care nu au existat înainte de aderare – libera circulație a \npersoanelor, a mărfurilor și a capitalurilor. \nDacă ne uităm în jurul României, toate țările au luat o decizie \nimportantă. Noi am luat decizia că suntem o țară europeană. A fost \nprima dată în istoria României când a existat consens transpartinic, \ntoate partidele politice s-au pus de acord cu privire la drumul european \nal țării noastre. \nAceastă aderare a atins și a pătruns toate nivelurile societății \nromânești. \n                                                                                             15                                                                                          \n     \nNivelul politic - România face parte acum din marile familii \npolitice europene. \nTotuși, în România, unii politicieni au tendința să dea vina pe \nUniunea  Europeană  pentru  toate  nerealizările  lor,  pentru  lucruri  ca \ndistrugerea  industriei  și  pentru  faptul  că  nu  se  mai  cumpără  doar \nproduse românești, ci și produse străine. \nAdevărul este exact invers - aderarea la Uniunea Europeană a \ncreat calea pentru ca poporul român să vorbească și să aplice lucruri \nca: standarde internaționale, competență, profesionalism, meritocrație, \nevaluare, piață liberă, cu care am început să ne obișnuim la doar câțiva \nani după aderare. \nPentru mine și pentru Partidul Național Liberal, aderarea la \nUniunea  Europeană  a  constituit  un  prilej  prin  care  fundamentele \nliberale au avut ocazia să se afirme și să demonstreze că fac parte din \npolitica europeană. \nȘi, da, astăzi ia românească este una dintre cele mai apreciate \nproduse românești în Uniunea Europeană, iar Dacia Duster - care, nu \nștiu,  este  o  mașină  românească  făcută  de  o  firmă  franțuzească  sau \ninvers - este în topul preferințelor cumpărătorilor din Franța, Olanda și \nGermania. \nCel mai mare câștig al României și al românilor este că nu ne \nmai  bucurăm  doar  noi  de  produsele  românești  și  le-am  dat  ocazia \ntuturor să se bucure de acestea. \nÎn esență, lucrul important este că Uniunea Europeană ne-a \nadus împreună. Împreună cu marile națiuni cu tradiții din Europa, de \n                                                                                             16                                                                                          \n     \nla egal la egal. Ne-a permis practic să ne întoarcem într-un loc căruia \nRomânia i-a aparținut dintotdeauna. \nEuropa înseamnă că ne apărăm împreună, creștem împreună, \nfacem planuri pentru viitor împreună. \nA  permis  multor  români  care  nu-și  găseau  satisfacția \nprofesională  sau  materială  în  țară  să  o  facă  în  interiorul  familiei \nUniunii Europene, dar ei neuitând niciodată că sunt români. \nTinerii noștri, viitorul nostru, pot astăzi să se formeze și să \nstudieze ușor și liber oriunde în Europa. \nÎn ultimii 15 ani, România a progresat ca națiune europeană, \noportunitățile de muncă, de studiu, de investiții au crescut exponențial. \nDecalajul economic - așa cum s-a văzut și în cel mai recent \nraport al OECD  - și social, în comparație cu țările occidentale,  s-a \nmicșorat.  Am  devenit  o  societate  mai  atractivă  pentru  investitorii \nstrăini  și  pentru  marile  companii  internaționale,  iar  demnitatea, \nlibertatea,  drepturile  individuale  ale  omului  și  egalitatea  au  devenit \nvalori de necontestat. \nRomânia a contribuit în mod constant, prin acțiuni comune, la \nîmbunătățirea mecanismelor de dezvoltare ale UE și la perfecționarea \ninstrumentelor politice stabilite la nivel comunitar. \nPrin unitate și solidaritate, am gestionat una dintre cele mai \ndificile crize sanitare pe care UE le-a traversat încă de la fondarea \nComunității Europene. \nPrin reformele pe care și le-a asumat, România este astăzi un \nactor  european  care  poate  să  asigure  continuitate  în  susținerea \n                                                                                             17                                                                                          \n     \nstabilității și predictibilității sistemului fiscal. Continuă să faciliteze un \ndialog onest și echilibrat cu toți investitorii și să identifice soluții de \ndezvoltare economică pe termen mediu și lung. \nSuntem puternic angajați în asigurarea securității și stabilității \ngranițelor de est, iar evoluția complexă și imprevizibilă a situației din \nproximitatea țării noastre ne determină să ne consolidăm și postura de \nfurnizor important de securitate și stabilitate. \nDe aceea, vă spun foarte clar - viitorul României este strâns \nlegat de viitorul construcției europene. \nEforturile  noastre  trebuie  concentrate  pe  identificarea  unor \ndirecții care să faciliteze creșterea sustenabilă a calității vieții tuturor \ncetățenilor. \nÎn  același  timp,  viziunea  și  acțiunile  noastre  comune  la \nnivelul UE trebuie să fie calibrate schimbărilor ample care se produc \nchiar acum, sub ochii noștri, la nivel regional și european. \nPentru  mine  și  pentru  Partidul  Național  Liberal,  Uniunea \nEuropeană este singura opțiune. \nVă mulțumesc. (Aplauze.) \n(Revine la prezidiu.) \nÎl invit la tribună pe Excelența Sa, domnul Marcel Ciolacu, \npreședintele Camerei Deputaților. (Râsete. Aplauze. Vociferări.) \nDomnul Ion-Marcel Ciolacu: \nDomnule ministru pentru Europa și afaceri externe al Franței, \nExcelența Voastră, domnule președinte al Senatului,  \nDomnule prim-ministru,  \n                                                                                             18                                                                                          \n     \nDoamnelor și domnilor miniștri, \nStimați reprezentanți ai cultelor religioase, \nDoamnelor și domnilor europarlamentari,  \nStimați reprezentanți ai Corpului Diplomatic, \nDistinși invitați, \nDomnule prim-ministru Adrian Năstase,  \nDomnule prim-ministru Călin Popescu-Tăriceanu, (Aplauze.) \nCu mare bucurie vă urez un călduros bine ați venit la ședința \nsolemnă comună pentru aniversarea a 15 ani de la aderarea României \nla Uniunea Europeană! \nÎncă de la apariția statului român modern, poporul român a \nîmbrățișat, cu entuziasm și pasiune, cultura occidentală și, în special, \npe cea franceză.  \nÎn perioada pașoptiștilor, în cea a regalității, în timpul și între \ncele  două  Războaie  Mondiale,  alegerea  românilor  a  fost  mereu \nEuropa.  \nDupă o îndepărtare forțată în anii comunismului, anul 1989 a \nînsemnat  reafirmarea,  cu  toată  puterea  și  determinarea  unui  popor \ndornic de libertate, apartenenței la proiectul european.  \nA  urmat  un  drum  lung,  marcat  de  numeroase  decizii  și \nreforme dificile, dar care a culminat, în anul 2007, cu unul dintre cele \nmai  semnificative  momente  ale  istoriei  noastre  recente,  aderarea  la \nUniunea Europeană. Acel moment a fost o mare victorie a României, \ndar, în egală măsură, și o victorie a Europei.  \n                                                                                             19                                                                                          \n     \nÎn contextul prezenței la București a domnului ministru Le \nDrian, aș dori să remarc faptul că țara Domniei Sale a fost, în istorie, \nunul dintre marii susținători ai României. \nDe aceea, domnule ministru, vă mulțumesc pentru gestul de \nmare prietenie de a vă alătura în cadrul acestei ședinței solemne, mai \nales având în vedere agenda dumneavoastră atât de complexă în acest \nsemestru al președinției franceze a Consiliului Uniunii Europene.  \nDistinsă audiență, \nUniunea Europeană este un proiect în continuă dezvoltare, al \ncărei viitor îl conturăm împreună.  \nÎn  vremurile  bune  ne  bucurăm  de  prosperitate,  de  libera \ncirculație, de oportunitatea de a avea studii și cariere paneuropene, iar \nîn vremurile grele ne bucurăm de protecția și solidaritatea europeană.  \nMecanismul  european  de  redresare  și  reziliență,  și  din \nperspectiva României, PNRR, reprezintă o șansă extraordinară pentru \nalinierea economiei noastre la cele mai moderne standarde.  \nAcum traversăm un context geopolitic extrem de complicat. \nMai întâi criza pandemică, la care se adaugă evoluțiile deosebit de \nîngrijorătoare de la frontiera de est. \nDupă cum știți, România este un partener de încredere atât \ndin punct de vedere militar și al prezenței sale în NATO, cât și din \npostura de gardian al frontierelor externe ale Uniunii Europene, prin \nparticiparea la misiunile Frontex.  \nSuntem convinși că o vecinătate sigură, cu țări prospere și \nstabile, reprezintă cea mai bună cale spre propria pace.  \n                                                                                             20                                                                                          \n     \nSalut,  cu  acest  prilej,  acțiunile  care  vizează  avansarea \nparcursului european al statelor din Balcanii de Vest și intensificarea \ndialogului cu statele Parteneriatului Estic.  \nStimați oaspeți,  \nNe  aflăm  în  Anul  european  al  tineretului,  un  moment  de \nrecunoaștere  a  provocărilor  pe  care  le-au  avut  tinerii  pe  perioada \npandemiei. \nEste  un  moment  cu  atât  mai  bun  să  ne  amintim  că  tinerii \nnoștri  sunt  cei  care  vor  trăi  în  lumea  pe  care  noi  o  construim.  Ei \ntrebuie să se regăsească atât în valorile generoase care au condus la \ncrearea Uniunii, cât și în deciziile cele mai concrete care vor avea un \nimpact direct asupra vieții lor de zi cu zi.  \nLa  15  ani  de  la  aderarea  României  la  Uniunea  Europeană \navem nevoie de un nou pact politic, precum momentul Snagov, care să \ndea direcție României în Uniunea Europeană în perioada următoare – \no  nouă  agendă  europeană  pentru  țara  noastră,  care  să  asigure \ndezvoltarea României și folosirea oportunităților disponibile la nivel \neuropean în interesul românilor. \nDe  aceea,  închei  acest  discurs  cu  gândul  că  trebuie  să  le \noferim tinerilor noștri tot sprijinul de care au nevoie, pentru ca și ei să \nlupte la rândul lor pentru visul Europei unite.  \nVă mulțumesc. (Aplauze.) \nDomnul Florin-Vasile Cîțu: \nMulțumim. \n                                                                                             21                                                                                          \n     \nÎl invit la tribună pe Excelența Sa, domnul Nicolae  Ciucă, \nprim-ministrul României. \nDomnul Nicolae Ionel Ciucă (prim-ministrul României): \nDomnule președinte al Camerei Deputaților,  \nDomnule președinte al Senatului României, \nDomnule ministru Le Drian,  \nDistinși membri ai Parlamentului României, \nDistinși membri ai Guvernului, \nDistinși reprezentanți ai cultelor religioase, \nStimați membri ai Corpului diplomatic acreditat la București, \nDoamnelor și domnilor, \nȘedința solemnă de astăzi este un moment important de bilanț \nși perspectivă. Cei 15 ani de la  aderarea României au echivalat cu \ntransformări  semnificative  în  beneficiul  cetățenilor  noștri.  De \nasemenea,  a  fost  o  perioadă  în  care  am  înțeles  importanța  și  am \nsusținut o Uniune Europeană puternică, solidară, coezivă. România și-\na  dorit  să  intre  în  Uniune  și  a  fost  primită  ca  urmare  a  voinței \nromânilor  care  și-au  dorit  democrație,  libertate,  economie  de  piață \natunci  când  au  ieșit  în  stradă  pentru  a  răsturna  regimul  totalitar \ncomunist. \nUniunea Europeană se află astăzi într-un moment definitoriu \nal  existenței  sale,  dacă  privim  experiența  recentă  determinată  de \npandemia de COVID-19 sau ambițiile legate de tranziția ecologică și \ndigitală. Aș putea spune că este un moment important nu doar pentru \nrelansarea  proiectului  european  după  dificultățile  generate  de  criza \n                                                                                             22                                                                                          \n     \nsanitară,  ci  și  un  context  de  turnură  către  ceea  ce  va  trebui  să  fie \nEuropa  viitorului  -  conectată,  ecologică,  inovatoare.  Sunt  profund \nconvins  că  acest  semestru  al  Președinției  franceze  a  Consiliului \nUniunii  Europene  va  contribui  la  consolidarea  inițiativelor  noastre \ncomune  necesare  creșterii  rezilienței  Uniunii  Europene  și  pregătirii \nacesteia pentru economia viitorului. \nAnul acesta a debutat cu o serie de evoluții îngrijorătoare în \nvecinătatea Uniunii Europene. Suntem martorii unui narativ pe care îl \ncredeam o manifestare a secolelor trecute: sfere de influență, negarea \ndreptului suveran al statelor de a-și alege alianțele din care doresc să \nfacă parte. Aceste atitudini, declarații și posturi de forță ne confirmă, o \ndată în plus, două lucruri.  \nÎn  primul  rând,  stabilitatea,  prosperitatea  și  securitatea \nRomâniei  sunt  garantate  prin  apartenența  noastră  la  Uniunea \nEuropeană și la NATO.  \nÎn  al  doilea  rând,  unitatea  și  solidaritatea  europeană  și \ntransatlantică  sunt  unica  opțiune  viabilă  pentru  a  putea  gestiona \neficient  provocările  și  a  valorifica  oportunitățile.  Uniunea  și \nparteneriatele sunt răspunsul! \nUniunea Europeană a fost o opțiune fără echivoc a cetățenilor \nromâni, confirmată prin orientarea proeuropeană constantă a opiniei \npublice. Înainte de aderarea la UE, această opțiune europeană reflecta \ndorința românilor de a fi parte a spațiului de valori și prosperitate al \nUniunii. După aderare, europenismul României  a fost consolidat de \n                                                                                             23                                                                                          \n     \nexperimentarea  directă  de  către  cetățeni  a  beneficiilor  concrete  ale \napartenenței la Uniunea Europeană. \nExpertiza  și  finanțarea  europeană  și-au  pus  indisolubil \namprenta în aproape toate domeniile economice, fie că vorbim despre \nproiecte  de  reabilitare  și  infrastructură  la  nivel  local  sau  regional, \ndespre susținerea dezvoltării și modernizării agriculturii românești sau \ndespre  participarea  la  proiecte  de  cercetare.  Mai  mult  decât  atât, \nmilioane de români lucrează, învață ori își petrec vacanțele în alte țări \ndin  Uniunea  Europeană.  Majoritatea  exporturilor  românești  sunt \noperate  de  către  state  membre  ale  Uniunii  Europene.  Piața  Unică \nEuropeană  este  deschisă  antreprenorilor  români  care  beneficiază  de \nacces liber și sprijin acordat prin finanțările europene. Tinerii români \nparticipă intens în schimburile universitare finanțate prin programele \nErasmus. \nDupă aderarea la Uniunea Europeană, Produsul Intern Brut al \nRomâniei s-a triplat: 2006 - 342,7 miliarde lei; 2021 - 1.190 miliarde \nlei, iar PIB-ul pe cap de locuitor a devenit de aproape patru ori mai \nmare: 2006 - 16.170 lei; 2021 - 61.368 lei. \nÎn calitatea sa de membru al Uniunii Europene, România nu \neste  numai  beneficiar  al  prosperității  economice  generate  de  cadrul \neuropean,  ci  are  astăzi  șansa  de  a  contribui  direct  la  conturarea \npoliticilor europene și la construcția unui viitor al Uniunii.  \nDezbaterile  în  desfășurare  din  cadrul  Conferinței  privind \nviitorul Europei ne confirmă că cetățenii români, la fel ca majoritatea \n                                                                                             24                                                                                          \n     \ncetățenilor  europeni,  doresc  mai  multă  Europă  și  mai  multă \nconvergență în dezvoltarea sa. \nUnitatea  în  protejarea  valorilor  europene,  în  promovarea \nelementelor  fundamentale  ale  democrației  și  statului  de  drept  în \nUniune  și  în  vecinătatea  acesteia  este  esențială  pentru  a  răspunde \nașteptărilor cetățenilor. De asemenea, obiectivele vizând o Uniune mai \nputernică  pot  fi  atinse  doar  prin  manifestarea  unei  veritabile \nsolidarități și unități europene. \nDoamnelor și domnilor, \nLa 15 ani de la aderarea la Uniunea Europeană, avem o nouă \nperspectivă  determinantă  pentru  viitorul  României.  Avem \noportunitatea  de  a  recupera  în  dezvoltarea  de  infrastructură  care  să \nasigure conectarea fizică a României la rețelele de transport europene. \nAvem șansa unor progrese importante în sfera digitalizării, a educației \nși  pentru  oferirea  unor  servicii  de  sănătate  de  calitate.  Avem  și \nposibilitatea  de  a  avansa  către  decarbonizarea  economiei,  prin \ninvestiții  în  tehnologii  cu  emisii  reduse  de  CO .  Într-adevăr,  prin \n2\naceste reforme și investiții, România poate să garanteze o dezvoltare \nincluzivă, de care să beneficieze pe termen mediu și lung toți românii, \nindiferent dacă locuiesc în zonele urbane sau rurale, în oricare parte a \nRomâniei.  În  același  timp,  avem  datoria  să  ne  asigurăm  că  aceste \nschimbări  sunt  implementate  de  o  manieră  echilibrată  și  justă,  cu \nluarea în considerare a realităților și provocărilor cu care se confruntă \nastăzi cetățenii noștri. \n                                                                                             25                                                                                          \n     \nPentru  a  implementa  reforme  și  investiții,  România  va \nbeneficia, în perioada 2021-2027, de aproape 80 de miliarde de euro, \nprin  intermediul  celor  două  mari  instrumente  agreate  la  nivelul \nUniunii Europene: bugetul multianual pe 7 ani și Planul European de \nRedresare. \nTotodată, acțiunea României în plan european va continua să \nfie ghidată de respectul deplin pentru statul de drept, pentru principiile \nși valorile înscrise în Tratatele Uniunii Europene, ca piloni de bază ai \nUniunii, precum și pentru dreptul european, în general. \nParticiparea directă la Uniunea Europeană, în calitatea de stat \nmembru, ne-a reconfirmat și faptul că solidaritatea și unitatea sunt un \nparcurs  cu  dublu  sens.  Prin  exercitarea  Președinției  Consiliului \nUniunii Europene în 2019, România a confirmat că are  maturitatea \nnecesară  de  a  susține,  promova  și  ghida  Uniunea  în  atingerea \nobiectivelor  sale  strategice.  Declarația  de  la  Sibiu  a  reușit,  de \nasemenea,  să  contureze  liniile  strategice  pentru  evoluția  Uniunii, \nconfirmând  ambiția  pentru  a  avansa  proiectul  european.  În  egală \nmăsură,  pregătirea  pentru  aderarea  la  Spațiul  Schengen,  ca  și \nobiectivul  de  integrare  în  Zona  Euro,  sunt  contribuții  directe  la \naprofundarea integrării europene. \nRomânia continuă să rămână angajată în sprijinirea activă a \nobiectivului  de  consolidare  a  Uniunii  Europene.  Aceasta  este  și  o \nașteptare confirmată în cursul dezbaterilor recente la nivel național, în \ncontextul Conferinței privind viitorul Europei, care evidențiază nevoia \nde  unitate  și  convergență  în  Uniunea  Europeană.  Este  imperativ  să \n                                                                                             26                                                                                          \n     \nrăspundem așteptărilor cetățenilor prin inițiative și soluții concrete la \nnivel european. \nAcest lucru mă determină să reamintesc aprecierile europene \nale lui Robert Schuman, părintele fondator al Europei unite și ministru \nde  externe  al  Republicii  Franceze:  „Lecțiile  dure  de  istorie  m-au \nînvățat  să  mă  feresc  de  improvizațiile  pripite,  de  proiectele  prea \nambițioase, dar m-au învățat și că, atunci când o judecată obiectivă, \nmatură,  bazată  pe  realitatea  faptelor  și  a  interesului  superior  al \noamenilor  ne  conduce  la  inițiative  noi,  chiar  revoluționare,  este \nimportant  –  chiar  dacă  acestea  contravin  obiceiurilor  consacrate, \nantagonismelor seculare și vechilor rutine – să rămânem fermi și să \nperseverăm”. \nDoamnelor și domnilor, \nForța Uniunii Europene și a României, ca stat membru, este \ndeterminată  și  de  capacitatea  sa  de  a-și  proiecta  valorile  și  de  a \nconsolida  parteneriatele  în  vecinătatea  sa.  Ca  stat  care  valorifică \nexperiența propriei aderări la Uniune, suntem pregătiți să acționăm în \ncontinuare  pentru  a  transmite  mai  departe  valorile  și  principiile \neuropene în vecinătatea noastră, către partenerii noștri care au făcut o \nopțiune  strategică  solidă,  pe  calea  reformelor  și  a  proceselor  de \nmodernizare europeană. \nÎn  egală  măsură,  sunt  convins  că  Uniunea  Europeană  și \nstatele  sale  membre  trebuie  să  continue  să  lucreze  cu  partenerii \nstrategici – state și organizații cu care avem în comun valori și cu care \nîmpărtășim  obiectivul  unei  societăți  echitabile  și  durabile, \n                                                                                             27                                                                                          \n     \nfundamentată  pe  democrație,  drepturile  omului,  stat  de  drept  și \neconomie  de  piață.  Avem  nevoie  de  aceste  parteneriate,  inclusiv \npentru a capacita Uniunea să proiecteze mai departe modelul său de \ndezvoltare, care a generat prosperitate și stabilitate mai mult de 50 de \nani și care continuă să rămână valid. \nÎn concluzie, parcurgem momente istorice din toate punctele \nde  vedere:  tehnologic,  social,  securitar.  Traversăm  provocări  fără \nprecedent, fie că vorbim de pandemie sau de impactul transformărilor \ndigitale. Prezentul necesită o atenție particulară, pentru că ne definește \nviitorul.  În  același  timp,  trebuie  să  învățăm  din  erorile  trecutului \npentru a creiona un viitor mai bun, iar Uniunea Europeană are forța \nintrinsecă de a asigura o perspectivă de creștere și stabilitate pentru \ngenerațiile  viitoare.  Pentru  aceasta  avem  nevoie  de  aportul  tuturor \nstatelor membre ale Uniunii Europene, de unitate și de solidaritate. \nÎnsă, mai cu seamă, este nevoie de păstrarea valorilor democratice ale \nUniunii, care sunt fundamentul păcii, securității și prosperității noastre \ncomune.  Acest  lucru  nu  trebuie  uitat.  Valorile  Uniunii  trebuie  să \nreprezinte  punctul  de  gravitație  al  acțiunilor  noastre  prezente  și \nviitoare. \nAș dori să închei acest mesaj cu reflecția unui mare promotor \nromân al unității europene. Politicianul și diplomatul Grigore Gafencu \nscria în jurnalul său din 1941-1943, la un moment de mare răscruce \npentru continentul nostru: „Europa e trecutul nostru; ea trebuie să fie \nși viitorul. Ea cuprinde o idee de unitate, după cum cuprinde o idee de \ndiversitate și de echilibru”.  \n                                                                                             28                                                                                          \n     \nVă mulțumesc. (Aplauze.) \nDomnul Florin-Vasile Cîțu: \nMulțumesc, domnule prim-ministru. \nDoamnelor și domnilor senatori și deputați, \nOnorați invitați, \nPotrivit celor convenite, în această ședință solemnă vor avea \nintervenții reprezentanți ai grupurilor parlamentare reunite, în limita a \n10  minute  pentru  fiecare  grup  parlamentar,  iar  deputaților  și \nsenatorilor  neafiliați  li  se  alocă  3  minute,  cu  o  singură  intervenție \nprintr-un reprezentant comun. \nDau  cuvântul,  din  partea  Grupului  parlamentar  al  PSD, \ndomnului senator Angel Tîlvăr. \nDomnul Angel Tîlvăr: \nVă mulțumesc.  \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDoamnelor și domnilor senatori și deputați, \nDomnule ministru pentru Europa și afaceri externe,  \nDomnilor miniștri,  \nStimați reprezentanți ai cultelor religioase,  \nDoamnelor și domnilor europarlamentari, \nStimați reprezentanți ai Corpului diplomatic,  \nDistinși invitați, \n                                                                                             29                                                                                          \n     \nMarcăm astăzi unul dintre cele  mai importante evenimente \ndin  istoria  României,  eveniment  care  a  produs  schimbări  ample  la \nnivelul  societății  românești,  în  ansamblu,  dar  mai  ales  la  nivelul \nfiecăruia dintre noi, aderarea la Uniunea Europeană. \nOpțiunea  firească  de  a  se  îndrepta  spre  Occident,  afirmată \nîncă din 1989, se bazează pe dorința poporului român de a construi o \ndemocrație funcțională și de a-și asigura prosperitatea. \nProcesul de aderare nu a fost unul ușor. A început în 1993, \ncând a fost semnat acordul de asociere la Uniunea Europeană. \nÎn 1995, România a depus oficial cererea de aderare, iar în \n1999, Consiliul European, la Helsinki, a decis începerea negocierilor \npentru ca, după semnarea Tratatului de aderare, în 2005, România să \ndevină stat membru al Uniunii Europene, la 1 ianuarie 2007. \nAm menționat acest parcurs pentru că el a avut la bază un \nacord  larg  al  clasei  politice  românești,  o  situație  de  convergență, \nexprimând voința românilor. \nDoamnelor și domnilor, \nAderarea României la Uniunea Europeană a fost un obiectiv \nasumat de întreaga clasă politică, a fost o dovadă a responsabilității, a \ncapacității de a coopera și de a acționa unitar în vederea atingerii unui \nobiectiv de interes național. \nAderarea  a  fost  un  pas  important.  El  a  însemnat \nimplementarea  de  reforme  necesare  țării  noastre,  dar,  cred  eu, \nimportant  este  procesul  continuu  al  integrării,  al  recuperării \n                                                                                             30                                                                                          \n     \ndecalajului de dezvoltare, al racordării complete a României la spațiul \neuropean.  \nÎn  acești  15  ani,  România  a  făcut  pași  evidenți  în  această \ndirecție. Poate viteza nu a fost cea dorită, ne-am mai poticnit, am mai \ngreșit,  dar  pașii  înainte  sunt  evidenți.  România  se  află  astăzi  într-o \npoziție mai bună decât acum 15 ani. Sunt multe date care ne trimit la \naceastă afirmație. Dar ceea ce contează însă este ca românii să simtă și \nsă  conștientizeze  evoluția  și  beneficiile  care  vin  ca  urmare  a \napartenenței la Uniunea Europeană. \nAvem de lucru în continuare pentru a reduce decalajele de \ndezvoltare dintre regiuni, atât în interiorul țării, cât și dintre România \nși  alte  țări  membre,  așa  cum  sunt  multe  de  îmbunătățit  în  ceea  ce \nprivește utilizarea instrumentelor financiare europene. \nImpactul  pozitiv  al  aderării  la  Uniune  rămâne  unul \nperceptibil, fie prin proiectele pe care România le implementează, cu \nfinanțare europeană, fie prin beneficiile pe care sistemul de valori și \nlibertăți europene le aduc.  \nTotuși, toți acești ani au dus la modernizarea României, la \nîmbunătățirea capacității instituționale și administrative, la dezvoltarea \neconomică și, nu în ultimul rând, la consolidarea democrației. \nDoamnelor și domnilor, \nProcesul de integrare a însemnat și o participare consistentă \nla  mecanismele  decizionale  europene  și  vreau  să  reamintesc \nexercitarea  de  către  țara  noastră,  pentru  prima  dată,  a  președinției \nrotative  a  Consiliului  Uniunii  Europene,  din  ianuarie  până  în  iunie \n                                                                                             31                                                                                          \n     \n2019. Spun asta pentru că România trebuie să rămână proactivă în \nconturarea agendei europene. \nPentru  că,  după  15  ani,  țara  noastră  are,  cred  eu, \ninstrumentele necesare pentru a deveni inițiator de măsuri și politici de \ndezvoltare economică. \nRomânia are nevoie de Uniunea Europeană, așa cum Uniunea \nEuropeană  are nevoie de România, iar provocările ultimei perioade \ndovedesc  că  viitorul  României  este  strâns  legat  de  viitorul  Uniunii \nEuropene.  \nSper  ca  reflecția  asupra  proiectului  european,  generată  de \nconferința privind viitorul Europei, să ne permită să ne exprimăm în \ndomenii  care  merită  toată  atenția:  schimbări  climatice,  sănătate, \nsecuritate  comună,  transformare  digitală,  democrație,  migrație, \neducație, cultură, tineret, sport și rolul parlamentelor naționale. \nDoamnelor și domnilor,  \nRomânia  este  un  stat  european  responsabil  și  implicat  în \ncontextul în care avem nevoie de o Uniune întărită în interior, dar și în \nplan global, pentru că o Uniune Europeană  puternică este  esențială \npentru  prosperitatea  și  stabilitatea  regională.  Criza  actuală  de \nsecuritate din vecinătate confirmă acest lucru. \nConsider că Uniunea Europeană poate fi  mai puternică, de \naceea  ușa  Uniunii  Europene  trebuie  să  rămână  deschisă  pentru \npartenerii care împărtășesc valorile noastre comune. \nTotodată,  Uniunea  Europeană  are  vocația  de  a  proiecta  în \njurul său stabilitate, democrație, dezvoltare economică și prosperitate. \n                                                                                             32                                                                                          \n     \nLucrurile pe care le-am adus în atenția dumneavoastră cred că \nvorbesc  despre  o  realitate  care  încurajează  susținerea  proiectului \neuropean.  Această  realitate  trebuie  întărită  și  dezvoltată  în \npermanență,  zi  de  zi,  mai  ales  în  contextul  presiunilor  la  care  este \nsupusă în prezent Uniunea Europeană, a tendințelor distructive care-i \namenință unitatea și a încercărilor permanente de destabilizare. \nAlături de NATO sau Parteneriatul Strategic cu Statele Unite \nale Americii, apartenența României la Uniunea Europeană este o șansă \nde dezvoltare, și acest lucru trebuie afirmat și transpus în beneficii \npentru români. \nÎnchei  în  spiritul  dezideratului  exprimat  de  Jean  Monnet: \n„Continuați, continuați! Nu există alt viitor pentru popoarele Europei \ndecât în Uniune”. \nVă mulțumesc foarte mult. (Aplauze.) \nDomnul Florin-Vasile Cîțu: \nMulțumim, domnule senator. \nDin partea Grupurilor parlamentare ale PNL, domnul deputat \nIonuț-Marian Stroe. \nDomnul Ionuț-Marian Stroe: \nDomnule președinte al Senatului, \nDomnule președinte al Camerei Deputaților, \nDomnule prim-ministru Nicolae Ciucă, \nDomnule ministru Jean-Yves Le Drian, \nStimați invitați, \n                                                                                             33                                                                                          \n     \nExcelențele  Dumneavoastră,  doamnelor  și  domnilor \nambasadori, \nDragi colegi din Executiv și din Parlament, \nRomânia este Uniunea Europeană. \n Este o afirmație atât de simplă, dar care, după 15 ani, vedem \nși simțim, în viața de zi cu zi, înseamnă mult mai mult decât ne-am fi \nputut imagina atunci. \nEuropa a fost „acasă” pentru noi, românii, întotdeauna, chiar \ndacă aspirațiile noastre europene s-au împlinit abia în anul 2007. \nTocmai  de  aceea,  în  astfel  de  momente  precum  cel  al \nintegrării, deciziile au venit normal, natural pentru că sunt lucruri care \nne definesc ca nație, pentru că sunt lucruri care ne aparțin, pentru că \nsunt lucruri pe care cu toții ni le-am dorit. \nEuropa este aici, iar progresul României este în acești 15 ani \nevident, chiar dacă sunt - și trebuie să o spunem și să o recunoaștem - \nîncă foarte multe lucruri de făcut. \nFie  că  trăiești  într-un  oraș  modernizat  grație  fondurilor \neuropene, fie că tinerii studiază într-o universitate modernă sau mergi \nla o competiție sportivă, pe unul dintre stadioanele modernizate, fie că \nmergi  pe  o  autostradă,  pe  un  drum  reabilitat,  într-o  stațiune  cu \nobiective turistice realizate din bani europeni, ori într-o comună cu \nșcoli modernizate, în localități unde au fost introduse rețele de apă și \ncanalizare  sau  fie  că  întâlnești  antreprenori  care  au  putut  să  își \ndezvolte afaceri sau să-și instruiască angajații, vei afla atunci că foarte \n                                                                                             34                                                                                          \n     \nmulte  dintre  ele  au  fost  posibile  pentru  că  banii,  proiectele  și \nprogramele europene au funcționat în România. \nChiar și așa, bineînțeles, am fi putut avea o absorbție mult \nmai  mare  și,  cu  siguranță,  rezultatele  ar  fi  putut  fi  sau  ar  fi  putut \ndeveni spectaculoase. \nDin  fericire  pentru  noi,  dragi  colegi,  timpul  nu  este  încă \npierdut. \nLa fel cum vei afla, vorbind cu orice român, că libertatea de a \ncircula, de a călători și - un lucru foarte important - libertatea de a \nmunci în spațiul european, acest drept, au devenit pentru noi, românii, \nnormalități. Ne-am bucurat de ele, beneficiem de ele. \nÎn cei 15 ani de apartenență la Uniunea Europeană, România \ns-a bucurat de cea mai mare ascensiune economică din istoria ei. În \n2006, PIB-ul abia se apropia de 100 de miliarde de euro, iar în 2021 \nam făcut deja un salt de două ori și jumătate, ajungând la un PIB de \n240 de miliarde de euro. \nÎn  veniturile  românilor  vedem  aceeași  creștere.  În  2007, \nsalariul mediu abia atingea 300 de euro. Astăzi, în schimb, am ajuns la \nborna de 600 de euro. \nUniunea Europeană a fost în acești 15 ani un partener generos \nși  corect  cu  țara  noastră.  Am  primit  finanțări  din  partea  Uniunii \nEuropene de aproape 3 ori mai mult decât am contribuit - un plus de \n40 de miliarde de euro. \nPutem să ne uităm, de exemplu, la agricultură, unul dintre \ndomeniile care a avut cel mai mult de câștigat – pe lângă banii din \n                                                                                             35                                                                                          \n     \nproiecte, aproape 11 miliarde de euro au intrat direct în buzunarele \nfermierilor printr-un mecanism simplu și ușor de accesat, subvenția. \nPrin programele adresate tinerilor - Erasmus - zeci de mii de \ntineri din România au reușit să se formeze ca specialiști în universități \nde top din Europa. \nLa început, una dintre cele  mai importante priorități a fost \nreforma  justiției  și  lupta  anti-corupție.  Am  ajuns  astăzi  la  rezultate \npalpabile, chiar dacă sunt încă necesare anumite corecturi și reforme. \nPandemia, dragi colegi, ne-a arătat  și ea cât de importantă \neste solidaritatea europeană în momente de criză. Solidaritate care s-a \ntradus  în  acces  rapid  la  medicamente,  la  echipamente  medicale  și, \nbineînțeles, la vaccin. \nȘi poate cel mai important, privind acum spre viitor, avem \nacces pentru următorii ani la cel mai mare program de finanțare pentru \ndezvoltare - PNRR. \nTrebuie  să  facem  tot  ceea  ce  este  în  puterea  și  pasiunea \nnoastră, bineînțeles, pentru a împlini și a ne împlini noi, românii, în \nEuropa și pentru a deveni o forță, de ce nu? (Aplauze.) \nHai  să  lămurim  puțin  lucrurile...  (Aplauze.  Vociferări.)    - \nnimeni nu ne dă teme pentru a ne... (Aplauze. Vociferări.) \nHai să ne lămurim - nimeni nu ne dă teme în Europa și noi \nsuntem singurii responsabili de reușita noastră. \nRomânia  trebuie  să  aibă  curajul  de  a  deveni  influentă  în \ndeciziile europene, de a-și asuma proiecte ambițioase care să aducă un \nviitor mai sigur, mai bun și mai curat generațiilor viitoare. \n                                                                                             36                                                                                          \n     \nPe  lângă  prioritățile  clare  -  modernizarea  localităților,  a \neconomiei românești - țara trebuie să privească înainte, să investească \nîntr-un viitor sustenabil. \nTranziția  verde,  digitalizarea,  securitatea  energetică  sunt \nsubiecte  care  nu  trebuie  pierdute  din  vedere  și  care  fac  parte, \nbineînțeles, din proiectul nostru de viitor. \nAceastă nouă generație, sută la sută europeană, și cea care a \nreușit acum 15 ani integrarea în Uniune nu pot intra în conflict sau \nîntr-o  competiție,  este  absolut  necesar  să  colaboreze  pentru  că \nRomânia trebuie să fie parte a viitorului secol european. Depinde doar \nde noi. \nLa mulți ani României europene! (Aplauze.) \nDomnul Florin-Vasile Cîțu: \nMulțumesc, domnule deputat. \nDin partea Grupurilor parlamentare ale USR, domnul deputat  \nIlie Dan Barna. \nDomnul Ilie Dan Barna: \nExcelența Voastră, domnule ministru pentru Europa și afaceri \nexterne al Republicii Franceze, \nDomnilor prea excelenți președinți ai Camerei Deputaților și \nSenatului, \n(Râsete. Aplauze.) \nDomnule premier, \nDomnilor miniștri și doamnelor miniștri, \n                                                                                             37                                                                                          \n     \nStimați colegi, \nDragi invitați, \nVă  provoc  astăzi  la  un  exercițiu  de  imaginație  –  să  ne \nînchipuim  cum  ar  fi  fost  România  fără  structurile  europene  și \neuroatlantice. \nVă  invit  să  vă  uitați  la  ce  se  întâmplă  cu  statele  din  jurul \nnostru care au ratat acest tren. \nNiciuna  dintre  țările  din  regiune  care  au  ratat  aderarea  nu \npoate să spună astăzi că a avut o strategie înțeleaptă. Toate aceste țări \nse zbat astăzi în incertitudine și nesiguranță. \nRomânia, din fericire, la momentul acela, nu a ezitat. \nMai corect spus, de fapt, românii nu au ezitat. Pentru că statul \nnostru a tratat adesea integrarea neconvins și neentuziast, mai mult ca \nslogan decât ca angajament ferm. \nȘi, chiar dacă această ședință solemnă e cumva, ca o lecție la \nclasă, în care, având inspecție, fiecare vorbește frumos și politicos, ca \nsă  arătăm  ce  clasă  bună  suntem,  cred  că  o  imagine  realistă  despre \nacești  15  ani  ar  fi,  de  asemenea,  utilă  pentru  România  și  pentru \nEuropa. \nȘi o să punctez câteva lucruri. \nSpun  asta  pentru  că  politicienii  de  rit  vechi,  în  momentul \nintegrării, au înțeles că o lupă uriașă va veni asupra României, care va \nface foarte vizibile și nepotismul și corupția și incompetența. Și, din \nacest moment, în loc să aderăm cu premianții din centrul Europei, în \n                                                                                             38                                                                                          \n     \n2004, am reușit acest lucru alături de Bulgaria, doar în 2007. Dar a \nfost un lucru excelent. \nÎnsă  am  aderat  cu  tinicheaua  MCV  de  coadă.  Pentru  că \nreprezentanții  noștri,  ai  statului  român,  nu  au  fost  în  stare  să  dea \ngaranții că România va avea cu adevărat un stat de drept funcțional. \nAstăzi, astăzi, 15 ani mai târziu, încă suportăm această rușine. \nȘi, mai grav, dacă ne uităm la acțiunile Guvernului nostru, \nvedem că nu sunt semne că vom scăpa prea curând de această tinichea \nși nici de perspectiva de a intra în Schengen nu... ne îngrijorăm. \nInclusiv în această onorată adunare încă mai sunt oameni care \ncred și încearcă să ne convingă că „Secția Specială” de investigare și \nșantajare  a  magistraților  este  ceva  ce  poate  fi  păstrat,  în  ciuda \navertismentelor Comisiei Europene și a Comisiei de la Veneția. \nNu!  Nu,  dragi  colegi  și  invitați!  „Secția  Specială”  nu  face \ndecât  să  prelungească  MCV  și,  odată  cu  el,  imaginea  aceasta \npăcătoasă, dar reală, că în sânul clasei politice românești, inclusiv la \nvârful  ei,  nu  există  nici  voința  și  nici  putința  de  a  consolida  cu \nadevărat statul de drept în România, așa, european, cum îl pretindem. \nDoamnelor și domnilor, \nLa 15 ani de la aderarea la Uniunea Europeană, scopul nostru \nastăzi  ar  fi  trebuit  să  fie  o  integrare  mai  profundă  într-un  bloc \ncomunitar care, ne place sau nu, a început de ani de zile să vorbească \ndespre o Europă cu mai multe viteze. Și, în loc să mărim viteza, părem \ncă dorim cu tot dinadinsul să intrăm în marșarier. Nu e o metaforă, e \npurul adevăr pe care îl trăiesc cetățenii noștri. \n                                                                                             39                                                                                          \n     \nUitați-vă la exemplul cu eforturile de aderare la moneda euro! \nÎn  2016,  îndeplineam  4  din  cele  5  criterii  de  convergență. \nAstăzi, abia mai îndeplinim unul din ele. Iar șansa ca termenul anunțat \nde actualul ministru de finanțe - 2029 - să fie unul real este ridicol de \nmică. \nAproape  toate  Guvernele  care  s-au  succedat  de  la  aderare \nîncoace au preferat să pice în capcana ieftină a scandalurilor ieftine și \nzilnice, a scandalurilor populiste și au abandonat viziunea pe termen \nlung. \nO responsabilitate colectivă - să nu uităm din când în când să \nmai privim și dincolo de ziua de azi - lipsește cu desăvârșire. \nDacă nu ne înțelegem între noi pe aceste obiective importante \nnu rămâne prea multă speranță pentru România. \nV-o  spun  cu  toată  responsabilitatea  că  e  timpul  să  ne \nîntoarcem la obiective majore, să ne definim clar ce proiect de țară are \naceastă  generație.  Pentru  că  dacă  nu  o  facem,  o  să  ne  pierdem  în \ncontinuare inginerii și muncitorii și medicii, care aleg să meargă acolo \nunde Uniunea Europeană chiar funcționează. \nPentru mulți dintre compatrioții noștri - și o știți fiecare foarte \nbine  -  România  e  locul  în  care  se  mimează  reguli.  E  locul  acelui \npârdalnic „Merge și așa!”, țara în care dezastrul  este așteptat să se \nîntâmple. Oamenii, pe bună dreptate, s-au săturat și nu mai îndrăznesc \nsă mai spere. \nPlecarea fiecăruia dintre românii care aleg să trăiască în altă \nparte, indiferent de pregătirea sau aspirațiile lor, este un vot de blam la \n                                                                                             40                                                                                          \n     \nadresa administrațiilor publice - și centrale și locale - și avem astăzi \nmilioane de voturi de blam. \nAminteam  de  proiectul  de  țară.  Da,  aderarea  la  Uniunea \nEuropeană a fost un astfel de proiect reușit. Din păcate, ultimul mare \nproiect reușit. \nApoi,  ni  s-au  prezentat  diverse  propuneri,  pe  care  ne  tot \nchinuim  să  le  transformăm  în  reușite.  „România  Educată”  e  unul \ndintre ele. \nCât de ridicoli putem fi să vorbim de o Românie educată într-\no țară în care plagiatul a devenit aproape un standard! O țară în care \npână și femeia de serviciu trebuie să fie membră de partid ca să-și \npăstreze jobul! Sau la managementul Deltei numim persoane care nu \nau nicio legătură cu domeniul! \nTrebuie să înțelegem că din nou, din nou ni se oferă o mare \nșansă.  Mă  refer  la  PNRR,  la  acest  Plan  Național  de  Redresare  și \nReziliență. La cele 30 de miliarde pentru a avea autostrăzi, spitale, \nșcoli și o modernizare a administrației, care a intrat în secolul XXI cu \ndosar cu șină. \nSunt  deja  destule  semnale  de  alarmă  însă  cu  privire  la \njaloanele pe care ne-am angajat să le atingem. Și folosesc acest prilej \npentru  a  atrage  atenția  că  orice  ratare  se  calculează  în  bani  pentru \ndezvoltarea României. Și nu în puțini bani! \nDoamnelor și domnilor, \nEuropa  a  avut  și  încă  are  încredere  în  noi.  Prezența \nministrului  de  externe  al  Republicii  Franceze  este  un  foarte  bun \n                                                                                             41                                                                                          \n     \nargument. Încă ne mai acordă încredere. Una dintre dovezi este exact \nacest PNRR despre care am vorbit. \nRomânii însă nu mai au răbdare. Și vedem asta din sondaje în \ncare  încrederea  în  Uniunea  Europeană  crește,  iar  încrederea  în \ninstituțiile naționale stagnează sau scade. \nRomânii sunt sceptici când se uită spre această clădire de care \nsuntem atât de mândri și, dacă nu  schimbăm ceva repede, în curând și \nalții își vor pierde răbdarea și încrederea. \nCum să pretindem că avem un sistem educațional, de sănătate \nfuncțional când avem elevi de clasa a opta care nu înțeleg ce citesc? \nCum să pretindem că avem un climat economic cinstit când \nîn Parlament se pregătește să se pună ștampila pe un tun imobiliar așa \ncum este Romexpo? \nCum să pretindem că e stat de drept când judecătorii cinstiți \nsunt dați afară din Magistratură, sub pretexte ridicole? \nCum  să  pretindem  că  practicăm  democrația  când  sunt  unii \noameni din partide care amenință femei politicieni în cel mai josnic \nmod posibil? (Vociferări.) \nSă mai spun că avem aici colegi, în sală, care cred că e o idee \nbună să se asocieze cu indivizi care ne țin predici despre înțelepciunea \ndictaturii rusești? (Vociferări.) \nSe  întreabă  unii  cât  am  câștigat  de  pe  urma  aderării  la \nUniunea Europeană. \nPremierul a prezentat câteva cifre. \n                                                                                             42                                                                                          \n     \nÎn 2007, PIB-ul României era 120 de miliarde. Astăzi, la 15 \nani  după,  e  240.  Practic,  o  dublare  a  ceea  ce  înseamnă  beneficiul \nnostru, ca stat. \nDoamnelor și domnilor, \nAderarea la Uniunea Europeană a fost cel mai bun lucru care \ni s-a întâmplat României în ultimii 30 de ani. \nÎnsă,  doamnelor  și  domnilor,  dacă  ținem  seama  doar  de \ndrepturi, nu și de obligații, nu ar trebui să ne mirăm că vocea noastră \nlipsește din conversațiile mari. Nu ar trebui să ne mirăm că discuțiile \ndespre război și pace se poartă mai mult pe lângă noi, fără noi. \nNu e vina niciunei conspirații, ci doar a noastră. Când te ții de \ncuvânt doar pe jumătate, nu poți avea pretenția să fii luat în serios \nfoarte mult. \nȘi  s-a  promis  românilor  și  lumii  că  România  va  fi  o  țară \nprosperă și democratică. Am reușit doar parțial și foarte puțin. \nUniunea Salvați România este de la înființare un partid ferm, \npro-occidental,  pro-european  și  pro-democratic,  și  atunci  când  ne \nauziți  criticându-vă,  vă  asigur  că  asta  se  întâmplă  pentru  că  ne-am \nsăturat, alături de miile de români, ca dezvoltarea să se facă în ritm de \nmelc. Vrem ca România să se dezvolte rapid și în folosul cetățenilor. \nO  Românie  înscrisă  cu  încăpățânare  pe  drumul  acesta \neuropean folosește și cetățenilor ei și Europei. \nDragi colegi, \nTrăim de prea multă vreme întrebându-ne ca Ilie Moromete - \n„Niculae, unde mergem noi, domnule?”. \n                                                                                             43                                                                                          \n     \nHaideți  să  nu  ne  mai  întrebăm  și  să  trecem  la  acele  fapte \ndespre care doar vorbim! La faptele pentru care ne-am angajat atunci \ncând am aderat la Uniunea Europeană. \nPeste alți 15 ani, sper să nu mai căutăm România la coada \nclasamentelor țărilor dezvoltate din Europa! Le suntem datori cu acest \nlucru generațiilor actuale și generațiilor viitoare! \nVă mulțumesc. (Aplauze.) \nDomnul Florin-Vasile Cîțu: \nDin partea Grupurilor parlamentare AUR, timpul alocat - 10 \nminute, domnul senator Sorin Lavric. \nDomnul Sorin Lavric: \nVă mulțumesc, domnule președinte. \nDragi colegi, \nDomnule prim-ministru, \nDomnilor miniștri, \nÎntr-adevăr, suntem la o ședință solemnă, însă vă mărturisesc \ncă  e  o  mică  tortură  ca  să  vedem  atâția  politicieni  cum  vin  și \nrostogolesc aici, citind de pe hârtii, niște texte atât de convenționale, \nde protocolare și, firesc, plicticoase. \nDacă  v-aș  întreba  pe  fiecare  dintre  dumneavoastră  ce  ați \nreținut din ce s-a vorbit până acum, când tot timpul ați stat cu ochii în \ntelefon, mă îndoiesc că puteți să-mi spuneți. \nEu  sper  să  nu  vă  spun  niște  clișee,  așa  cum  au  făcut \nantevorbitorii mei. \n                                                                                             44                                                                                          \n     \nSingurul care a dat impresia că nu este un robot, rostogolind \ndiscursuri terne, a fost domnul Barna. \nȘi  sper  ca  dânsului  și  dumneavoastră  să  vă  răspund  la \nîntrebarea - unde mergem, încotro ne îndreptăm? \nȘi am să încerc să vă descriu lapidar viziunea Partidului AUR \nîn privința Uniunii Europene și a locului României în această Uniune. \nCu atât mai mult cu cât știți foarte bine că a devenit un laitmotiv ca \ndespre  cei  de  la  AUR  să  se  spună  că  sunt  eurosceptici,  că  sunt \nantioccidentali, că ni s-a cuibărit în cap ideea ROExit-ului, că trebuie \nmusai ca România să iasă din Uniunea Europeană. \nȘi,  firește,  ca  tacâmul  să  fie  complet,  domnul  Barna,  cu \n„înțelepciunea rusească” - noi, ce la AUR, suntem rusofili și, firește, \nputiniști. \nȚin să vă spulber toate aceste temeri și să vă spun din capul \nlocului - AUR este un partid pro-european, în mod răspicat... (Râsete. \nAplauze.) \nPăi, lăsați-mă să vă argumentez! (Vociferări.) \nEste un partid devotat valorilor... (Vociferări.) ...europene... \n(Râsete.) ...nici nu ne trece prin cap... (Vociferări.) ...să fim adepții \nROExit-ului pe care ni-l imputați atâta și cu atât mai putin... (Râsete.) \n...puțin... (Râsete.) ...nu putem să fim... (Râsete.) ...putiniști... (Râsete.)  \n...de vreme ce suntem în NATO. Știm prea bine că de fiecare dată \ncând am avut de-a face cu rușii lucrurile s-au sfârșit prost pentru noi. \nSuntem  în  tabăra  NATO  și  suntem  loiali  partenerilor  noștri.  Nici \nvorbă de a privi cu simpatie către Rusia. (Aplauze.) \n                                                                                             45                                                                                          \n     \nDa, locul României este în Uniunea Europeană, nu există altă \ndirecție,  este  singura  opțiune.  Dar  noi  când  spunem  „Uniunea \nEuropeană” ne gândim la acel proiect inițial pe care părinții fondatori \nai Uniunii Europene l-au avut în minte - este vorba de o coaliție, de un \nclub select de națiuni creștine și de state suverane. \nNiciun  antevorbitor...  (Aplauze.)  ...vorbind  despre  unitatea \nEuropei  și  despre  solidaritatea  Europei,  n-a  vorbit  despre  națiuni \ncreștine și despre state suverane. Nu s-a vorbit decât despre unitatea \nEuropei și atât. \nNu! AUR împărtășește proiectul inițial al părinților fondatori \n- al lui Adenauer, al lui Schuman, al lui Monnet - și anume o uniune \neuropeană  alcătuită  din  națiuni  creștine  și  state  suverane.  Este \nesențial... (Aplauze.) ... acest lucru. (Aplauze.) \nTocmai de aceea  suntem pro-europeni, domnule Barna sau \ndomnule Bulai,  chiar dacă vă stârnesc râsul!  Suntem pro-europeani \nîntr-o asemenea Uniune Europeană. \nFără suveranitatea statelor și fără religia creștină, Europa se \nduce de-a berbeleacul. \nVă  amintesc  simbolul  Uniunii  Europene.  Simbolul  Uniunii \nEuropene este cununa, diadema de 12 stele. Acele 12 stele nu se referă \nla  numărul  statelor,  că  suntem  27  de  state  în  Uniunea  Europeană. \nAcele stele se referă la cei 12 Apostoli și, în același timp, la Cununa \nMaicii Domnului. (Aplauze.) \n                                                                                             46                                                                                          \n     \nPărinții  fondatori  ai  Uniunii  Europene  erau  catolici \npracticanți. Ei credeau în Uniunea Europeană și erau încredințați că \nreligia creștină va fi un liant al Uniunii Europene. \nAcest  simbol  a  fost  votat,  a  fost  adoptat  de  către  părinții \nfondatori pe care i-am pomenit, pe 8 decembrie 1955. Pe 8 decembrie \n1955, când au votat, ei s-au gândit la această zi - de ce? - pentru că în \ncalendarul catolic, 8 Decembrie este Ziua Zămislirii Maicii Domnului. \nNu  ștergeți  din  memoria  românilor  acest  act  fondator  cu \nrezonanță creștină pentru că este esențial! \nVă spuneam că vă argumentez de ce nu suntem eurosceptici, \nba dimpotrivă, suntem pro-europeni și de ce suntem devotați valorilor \neuropene. \nCând  spunem  valori  europene  ne  referim  la  acel  canon \nvaloric  care  este  axat  pe  adevăr,  frumos  și  bine,  care  sunt  valori \ngrecești, iar acest canon valoric care a fost consacrat și verificat de-a \nlungul mileniilor stă pe 3 temelii, pe 3 piloni - filosofia greacă, dreptul \nroman și religia creștină. (Aplauze.) \nO Europă din care scoateți... (Aplauze.) ...aceste 3 temelii... \n(Aplauze.) ...nu va mai fi Europa pe care o gândim noi, cei de la AUR. \nPentru noi, progresul în Uniunea Europeană înseamnă să dăm \nviață  proiectului  și  valorilor  pe  care  le-au  avut  în  minte  părinții \nfondatori. Este esențial acest lucru. Asta înseamnă progres pentru noi. \nÎn  schimb,  dacă  progres  înseamnă  atingerea  unei  uniuni \neuropene înțelese ca un stat suprafederal, cu o singură capitală, cu un \n                                                                                             47                                                                                          \n     \nsingur  Parlament  și  cu  un  singur  președinte,  noi  nu  împărtășim  o \nasemenea idee. \nAmintiți-vă, vă rog, de precursorul doamnei Ursula von der \nLeyen!  Vă  mai  amintiți  de  el?  Jean-Claude  Juncker,  acel  grotesc \ndrăgălaș  președinte  al  Comisiei  Europene.  Vă  amintiți  când  se \nîmpleticea,  mort  de  beat,  și  era  ținut  de  colegi,  pentru  că,  nu,  se \nclătina? \nDacă Uniunea Europeană va fi privită ca un stat suprafederal, \ndestinul ei va fi destinul împleticirii lui Jean-Claude Juncker. (Râsete. \nAplauze.) \nPentru  noi,  singurul  viitor  este  cel  al  Uniunii  Europene \nînțelese  ca  un  club  select  de  națiuni  creștine  și  de  state  suverane. \nAltfel nu se poate, vom avea destinul acestui sinistru și foarte prost \npolitician care a condus, din păcate, Uniunea Europeană, mai mulți \nani. \nCred că am fost destul de limpede. \nÎn privința putinismului pe care ni-l tot imputați, v-am spus, \nde  vreme  ce  suntem  în  NATO  și  în  tabăra  aceasta,  suntem  loiali \npartenerilor noștri, nu se pune problema de a privi cu simpatie tendința \nimperialistă rusească. \nȘi nu ne  mai bănuiți că avem în spate cine știe ce agenții \nvenite de la Moscova! \nÎnchei  spunându-vă:  trăiască  România  într-o  Uniune  a \nnațiunilor creștine și a statelor suverane! \nVă mulțumesc. (Aplauze.) \n                                                                                             48                                                                                          \n     \nVoci din sală: \nBravo! Bravo! (Aplauze.) \nDomnul Florin-Vasile Cîțu: \nMulțumim pentru scuze și explicații. \nUrmează domnul deputat Daniel-Gheorghe Rusu. \nDomnul Daniel-Gheorghe Rusu: \nDomnule ministru francez pentru Europa și afaceri externe, \nDomnule prim-ministru al României, \nDomnilor miniștri, \nDomnilor președinți, \nStimați reprezentanți ai cultelor religioase, \nStimați invitați, \nStimați colegi senatori și deputați care ați mai rămas în sală, \nDrag popor român din Europa și de pretutindeni, \nVreau să vă transmit un salut sincer din partea Grupului pe \ncare îl reprezint și mai ales din partea unuia dintre președinți, care, cu \nregret, nu a putut să fie astăzi aici, domnul George Simion, dar a ținut \nsă vă salute, prin intermediul meu, și să vă roage să transmiteți, la \nrândul  dumneavoastră,  domnule  ministru,  un  salut  sincer  către \nDomnia Sa, Éric Zemmour, cel mai bun președinte pe care Franța îl va \navea din luna iunie încolo! (Râsete. Vociferări. Aplauze.) \nRespect  pentru  demnitatea  umană,  toleranță,  solidaritate, \nnediscriminare, libertate, democrație, egalitate, stat de drept, drepturile \nomului - sunt valori care au stat la baza constituirii Uniunii Europene \n                                                                                             49                                                                                          \n     \nși care sunt împărtășite de toate statele Uniunii Europene și așa ne \ndorim să și rămână. \nPoate unii cred că aderarea la Uniunea Europeană a venit așa, \nde la sine, pur și simplu. \nGreșit,  domnilor!  De  fapt,  a  fost  voința  poporului  român, \nsătul de comunismul umilitor și josnic al ultimelor zeci de ani și a \nunor lideri ai României, de a duce și de a îndrepta țara noastră către \nVest. \nA  fost  Cererea  oficială  de  aderare  la  Uniunea  Europeană, \nsemnată în iunie 1995, a fost Planul de la Snagov, lansat în anul 2000, \na fost Summitul din 1999 de la Helsinki și altele. Dar înainte de asta a \nfost  gândirea  strategică  a  unor  lideri  europeni  și  români,  în  orice \nlumină s-ar afla ei astăzi. \nUnde este România după 15 ani de la aderarea la Uniunea \nEuropeană?  Ce  am  câștigat?  Ce  am  pierdut?  Sau  încotro  mergem? \nSunt întrebări legitime pe care orice cetățean al Uniunii Europene de \nbună-credință și le poate pune. \nPIB-ul și bugetul țării, este adevărat, sunt duble, dacă nu mai \nmari, față de 2007, anul aderării. \nBanii  pentru  agricultură,  pentru  proiecte  de  infrastructură, \nsănătate, educație s-au dublat, la rândul lor. \nÎnsă  foarte  mulți  oameni  -  i-am  văzut  chiar  și  săptămâna \ntrecută, în Europa -, sunt nemulțumiți, deși țările în care locuiesc le \nconferă și le oferă o protecție socială deosebită, ei se simt părăsiți de \n                                                                                             50                                                                                          \n     \nGuvernul nostru și de oamenii noștri de stat. Ei trimit acasă către 3-4 \nmiliarde de euro, mai mult decât investițiile străine în România. \nSalariul mediu s-a dublat, puterea de cumpărare a românilor a \ncrescut până la un moment dat. \nDar noi toți ar trebui să fim mândri că facem parte dintr-o \nEuropă unită, în care drepturile să ne fie respectate. La fel, și valorile \ncreștine și morale. Să ne mândrim că facem parte dintr-o Europă a \npopoarelor  care  să  se  respecte  reciproc,  în  care  libera  exprimare  a \nopiniilor fiecăruia dintre noi să fie luată în considerare ca un lucru bun \nși constructiv, și nu ca un afront menit să dezbine  ceea ce  alții au \nreușit să clădească. \nRenunțând la metafore, trebuie să vă spun răspicat că cei 15 \nani  de  apartenență  la  Uniunea  Europeană  ne-au  adus  foarte  multe \navantaje, atât României, cât și poporului român, dar totuși, din varii \nmotive,  nu  am  reușit  să  facem  saltul  preconizat  pentru  a  avea  o \nadministrație  reală  și  prosperă,  o  dezvoltare  durabilă,  fără  decalaje \nîntre nivelul nostru de trai și nivelul de trai al concetățenilor noștri \neuropeni. \nNe dorim să stăm drept, să fim respectați și consultați în mod \negal, ca membrii celorlalte țări, la masa tratativelor și a negocierilor și \nnu  am  vrea  să  credem  vreodată  că  suntem  considerați  o  țară  și  un \npopor de o categorie inferioară. \nNu în ultimul rând, aș dori să reiterez faptul că Alianța pentru \nUnirea Românilor este o construcție politică pro-europeană și așa va \nrămâne atâta timp cât această relație a Uniunii Europene și a României \n                                                                                             51                                                                                          \n     \nse  bazează  pe  respect  reciproc  între  membrii  ei  și  atâta  timp  cât \nvalorile creștine și morale, precum și pilonii pe care a fost construită \naceastă fortăreață a națiunilor rămân ca temelie în gândirea și acțiunea \nliderilor ei. \nNe iubim poporul, iubim România și ne mândrim că facem \nparte din Europa. \nLa  mulți  ani...,  (Aplauze.)  ...România...,  (Aplauze.)  ...într-o \nEuropă... (Aplauze.) ...a tuturor... (Aplauze.) ...românilor... (Aplauze.)  \n...și a tuturor europenilor! (Aplauze.) \nMulțumesc. (Aplauze.) \nDomnul Florin-Vasile Cîțu: \nDin  partea  Grupurilor  parlamentare  ale  UDMR,  domnul \ndeputat Csoma Botond. \nDomnul Csoma Botond: \nDoamnelor și domnilor, \nStimați colegi,  \nStimate colege, \nStimați invitați, \nS-au  împlinit  15  ani  de  la  aderarea  României  la  Uniunea \nEuropeană. După 1990, intrarea în Alianța Nord-Atlantică și aderarea \nla Uniunea Europeană au fost obiectivele esențiale ale țării noastre. \nAderarea la Uniunea Europeană a însemnat pentru România o \nrecunoaștere, dincolo de granițele estului, un pas important pe drumul \n                                                                                             52                                                                                          \n     \nunei dezvoltări durabile și deschiderea spre un nou model social, spre \nnoi perspective în beneficiul tuturor cetățenilor acestei țări. \nAu trecut 15 ani în care am fost martorii unor transformări \nmajore. Au fost 15 ani de dezvoltare și de consolidare – dezvoltare și \nconsolidare  a  democrației,  firește!  -,  dar  trebuie  să  vă  spun  că  au \nexistat și anumite puncte nevralgice. Și aici m-aș referi în principal la \nanumite aspecte privind drepturile minorităților naționale din această \nțară. \nCel mai mare avantaj al aderării, în sens material, firește, au \nfost fondurile europene, menite să contribuie la dezvoltarea țării și la \nrecuperarea decalajelor față de statele cu vechime ale Uniunii, însă - \ntrebuie să spunem și chestia asta - România nu a reușit întotdeauna să \natragă  toate  sumele  alocate  de  Bruxelles,  situându-se  pe  ultimele \nlocuri între țările Uniunii la acest capitol. \nUn alt avantaj al cetățenilor din România este libera circulație \nîn spațiul UE, dar, în același timp, acest fapt a însemnat și plecarea a \nmilioane de cetățeni români să lucreze în alte țări europene. \nCa orice membru al Uniunii Europene, România are drepturi, \ndar și obligații, față de toți cetățenii ei, însă nu întotdeauna au fost \nrespectate aceste obligații asumate. \nRomânia încă așteaptă intrarea în spațiul Schengen, deziderat \ncare, în acest moment, se situează la nivelul de promisiuni. \nCu toate acestea, însă, după 15 ani, România susține ferm că \nnu  există  alternativă  la  această  Uniune  politică  și  economică.  Însă \ntotul evoluează și într-o direcție pentru care și noi,  cetățenii țărilor \n                                                                                             53                                                                                          \n     \nmembre, suntem responsabili. De aceea, când vorbim despre viitorul \nUniunii Europene, este nevoie de un dialog amplu și de implicare. \nPentru că, stimați colegi, trăim vremuri complicate. Pandemia \nde  coronavirus  ne-a  afectat  grav,  ne-a  dat  multe  lecții,  însă  datoria \nnoastră  este  să  învățăm  din  faptul  că  Uniunea  Europeană,  țările \nmembre, nu au fost suficient de pregătite și nu am avut un răspuns \nprompt în fața acestei situații fără precedent. \nTrebuie  să  învățăm  și  din  lecțiile  trecutului  cu  privire  la \nistoria și dezvoltarea Uniunii Europene. În fața provocărilor vechi și \nnoi,  pe  baza  unor  valori  democratice  solide  și  libertăți  comune, \nUniunea Europeană trebuie să sprijine statele membre acolo unde este \nnevoie  și  cât  este  nevoie,  cu  delimitarea  clară  a  competențelor \nexercitate în comun și a competențelor ce revin fiecărui stat membru. \nCooperarea statelor  membre  ale UE trebuie să rămână una \npragmatică, orientată spre dezvoltarea comună a societăților noastre și \nîntărirea poziției Uniunii pe scena globală. \nPoate ne-am fi descurcat mult mai bine pe plan global dacă \nam fi avut o politică externă mai bine coagulată. Și poate am fi putut \nsă evităm o serie de pericole dacă am avea o armată europeană de \nanvergură. \nUDMR  salută  președinția  franceză  la  Consiliul  Uniunii \nEuropene  și  în  special  eforturile  depuse  de  Franța  în  vederea \nconsolidării  și  dezvoltării  proiectului  armatei  europene,  un  proiect \ndificil, dar, credem noi, în același timp foarte necesar. \nStimați colegi, \n                                                                                             54                                                                                          \n     \nSunt câteva lecții pe care trebuie să le învățăm, avem nevoie \nde o colaborare mai strânsă între actorii politici, atât pe plan intern, cât \nși în cadrul forului comunitar. \nÎntr-adevăr, este mult mai ușor să explici ce nu este Uniunea \nEuropeană, decât ceea ce este. Dacă vă amintiți, fostul președinte al \nComisiei Europene, Jacques Delors, a denumit Uniunea Europeană, \naceastă construcție, „un obiect politic neidentificat”. Avem deci în față \no construcție originală, fără precedent și fără corespondent în lume. \nUniunea  Europeană  trece  dincolo  de  cadrul  de  concepte  politice \ntradiționale. Ea este o valoare unică, iar noi,  ce îi suntem cetățeni, \ntrebuie să o apreciem și să ne străduim să o dezvoltăm. \nCa  stat  membru  al  Uniunii  Europene,  trebuie  să  putem \nasigura calitatea vieții cetățenilor noștri și, în acest sens, trebuie să ne \nasigurăm că deținem suficientă putere economică și strategii care să \nfie concretizate în planuri concrete, în planuri de acțiune cu termene \nclare.  Astfel,  rolul  actorilor  economici  este  foarte  important  și, \nadăugând  politici  sociale  viabile  și  strategii  de  dezvoltare  durabilă, \nimplementarea responsabilă a acestora, cu siguranță se vor înregistra \nrezultate. Iar rezultatele se măsoară în siguranța, bunăstarea și nivelul \nde trai al cetățenilor noștri și, în același timp, putem asigura un viitor \nsigur generațiilor următoare. \nAcum, când tendințele extremiste se accentuează - și trebuie \nsă vorbim și despre acest fenomen, stimați colegi,  - iar la frontiera \nestică a Uniunii sunt încercări de a declanșa un conflict armat, credem \ncă este nevoie de mai multă unitate și de dialog. \n                                                                                             55                                                                                          \n     \nÎn ceea ce privește creșterea tot mai vizibilă a partidelor de \nextremă dreapta, trebuie să ne punem câteva întrebări, stimați colegi: \ncare  sunt  motivele  pentru  care  oamenii  sunt  deschiși  la  asemenea \nretorici?  Unde  a  greșit,  eventual  –  poate  că  a  greșit  –  și  Uniunea \nEuropeană? Este oare departe de cetățeni, pare netransparentă? \nUnde am greșit noi, politicienii? \nCred că la aceste întrebări trebuie să ne gândim și trebuie să \nîncercăm să formulăm un răspuns cât de cât concludent și bazat pe \nargumente. \nRomânia și-a exprimat ferm poziția în regiune prin susținerea \nunei Uniuni Europene stabile atât din punct de vedere economic, cât și \ngeopolitic. \nReiterez, Uniunea Europeană reprezintă o valoare unică, iar \nnoi,  cetățenii  săi,  avem  datoria  să  o  păstrăm  și  să  contribuim  la \ndezvoltarea ei. Avem datoria morală să o apărăm, ca să nu cadă pradă \ncelor ce vor să o distrugă, deși susțin altceva. \nÎnsă  toate  acestea  nu  înseamnă  că  nu  ne  putem  strădui  să \nîmbunătățim Uniunea noastră. Și noi, cetățenii europeni, ne dorim o \nUniune  Europeană  tot  mai  perfectă,  mai  apropiată  de  cetățeni,  și, \nsigur, mai implicată în viața noastră cotidiană. \nRomânia, prin obligațiile asumate odată cu aderarea la UE \nacum  15  ani,  își  propune  să  contribuie  la  consolidarea  acestei \nconstrucții  europene  și  să  contribuie  la  protejarea  ei  în  fața  tuturor \npericolelor  ce  apar  pe  parcurs.  O  putem  face  noi,  cetățenii,  noi, \ndecidenții, și o putem face noi, cetățenii europeni. \n                                                                                             56                                                                                          \n     \nVă mulțumesc, stimați colegi, pentru atenție. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  Grupului  parlamentar  al  minorităților  naționale, \ndomnul deputat Ovidiu Victor Ganț. \nDomnul Ovidiu Victor Ganț: \nVă mulțumesc frumos. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule  ministru pentru Europa și al afacerilor externe al \nRepublicii Franceze,  \nDoamnă, domnilor miniștri, \nDoamnelor și domnilor ambasadori, \nStimați invitați, \nDoamnelor și domnilor senatori și deputați,  \nAm  avut  inițiativa  organizării  acestei  ședințe  festive  de \nsărbătorire a 15 ani de la aderarea României la Uniunea Europeană, \npentru că acest eveniment reprezintă în opinia noastră, a deputaților \ndin Grupul parlamentar al minorităților naționale, un moment crucial \nîn istoria României. El este șansa unică de a reînnoda relația noastră \nde apartenență ca națiune la lumea occidentală, o năzuință istorică, \nmanifestată  permanent,  începând  cu  secolul  al  XIX-lea  în  Țările \nRomâne. Principalii intelectuali și politicieni români ai acelui secol au \n                                                                                             57                                                                                          \n     \nstudiat  la  universități  franceze,  germane,  austriece  sau  italiene, \npromovând  ulterior  în  țară,  în  mod  asiduu,  valorile  civilizației \noccidentale. \nLa  sfârșitul  anilor  ʾ30,  tot  acest  proces  de  integrare  și \ndezvoltare a României ca parte a spațiului de valori europene a fost \ncurmat brusc de instaurarea succesivă a fascismului și comunismului, \ndublată de pierderea unei părți a teritoriului național și impunerea unui \nfel  de  a  gândi  străin  de  orice  tradiție  de  la  noi.  A  fost  o  perioadă \nîntunecată  din  istoria  noastră,  atunci  când  am  avut  parte  doar  de \ndictaturi de tip fascist și comunist, cu tot reculul pe care acestea l-au \nadus în plan uman, social și economic. \nDin  fericire,  național-comunismul  a  luat  sfârșit  datorită \nRevoluției  din  decembrie  1989  și  sacrificiului  pe  care  l-au  făcut \ncetățenii țării noastre atunci, indiferent de apartenența lor etnică sau \nreligioasă, creștini, evrei sau musulmani. \nA urmat o perioadă foarte grea, marcată de crize sociale și \neconomice - mineriade, falimentul economiei socialiste, hiperinflație -\npe care am depășit-o cu greu, dar care s-a terminat prin două realizări \nmajore:  intrarea  în  NATO  și  Uniunea  Europeană.  Au  fost  două \nmomente  de  consens  național,  de  altfel  foarte  rare  în  politica \nromânească. Să reamintim faptul că Tratatul de aderare la Uniunea \nEuropeană  a  fost  ratificat  în  unanimitate  de  către  Parlamentul \nRomâniei.  În  ceea  ce  ne  privește,  am  susținut  activ  demersul,  prin \nrelațiile pe care le avem cu țările membre de care suntem legați prin \nlimbă și cultură. \n                                                                                             58                                                                                          \n     \nAstfel s-a deschis calea spre o democrație de tip occidental și \no dezvoltare economico-socială fără precedent. \nȘi  perioada  de  preaderare,  de  adoptare  a  legislației,  de \npreluare  a  aquis-ului  comunitar  și  de  transformare  instituțională \ntrebuie  amintită  ca  fiind  un  efort  comun  al  tuturor  forțelor  politice \nproeuropene  și  evident  al  Parlamentului  României,  ca  expresie  a \nsuveranității  națiunii  române.  Ne-am  asumat  toate  prevederile  din \ntratatul de aderare, inclusiv ceea ce scrie în art. 148 din Constituția \nRomâniei,  alin.  (2):  „Ca  urmare  a  aderării,  prevederile  tratatelor \nconstitutive  ale  Uniunii  Europene,  precum  și  celelalte  reglementări \ncomunitare  cu  caracter  obligatoriu,  au  prioritate  față  de  dispozițiile \ncontrare  din  legile  interne,  cu  respectarea  prevederilor  actului  de \naderare”.  \nPentru că niciodată aici nu s-au reliefat două aspecte, doresc \nsă  o  fac  eu  astăzi,  pentru  că  le-am  trăit  în  mod  nemijlocit.  Regret \nabsența domnului profesor doctor Vasile Pușcaș, negociatorul șef al \nRomâniei, care a reușit, împreună cu echipa sa, să finalizeze la timp \nnegocierile  de  aderare  în  decembrie  2004  și  doresc  să-i  mulțumesc \npublic pentru această realizare, care a permis semnarea tratatului de \naderare în timp util, pentru respectarea termenului de 1 ianuarie 2007. \nAl  doilea  aspect  pe  care  doresc  să-l  amintesc  este  munca \nechipei  de  observatori  la  Parlamentul  European,  într-un  efort \ntranspartinic, dar și multietnic al delegației noastre. \nA fost o onoare deosebită pentru mine faptul că, desemnat \nfiind de către Grupul parlamentar al minorităților naționale, am făcut \n                                                                                             59                                                                                          \n     \nparte  din  delegație,  alături  de  alți  parlamentari  români,  care  își \ncontinuă și astăzi activitatea parlamentară: doamnele senator Roberta \nAnastase și Gabriela Crețu și domnii senatori Vasile Dîncu și Titus \nCorlățean.  Împreună  am  reușit  să  combatem  prejudecăți  și  să \nschimbăm  opinii  asupra  aderării  țării  noastre,  inclusiv  votul  unor \nîntregi delegații naționale din grupurile noastre politice asupra acestui \nsubiect, de la avizul conform, unde a fost împotrivă, la ultimul raport \nMoscovici,  unde  a  fost  pentru.  Am  convingerea  că  sunt  în \nasentimentul colegilor mei, foști observatori, față de cele afirmate.  \nMomentul  aderării  la  1  ianuarie  2007  a  fost  sărbătorit  la \nBucurești  împreună  cu  ministrul  federal  de  externe  al  Germaniei, \nFrank-Walter Steinmeier, astăzi președinte federal, care asigura la data \nrespectivă  președinția  Consiliului  Uniunii  Europene.  Din  păcate, \nseparat:  într-un  loc  cu  președintele  României,  în  alt  loc  cu  prim-\nministrul de atunci. Un semn de rău augur pentru ce avea să urmeze \natât  în  politica  internă,  cât  și  în  ceea  ce  privește  demersul  politic \neuropean al României. \nPoate că acum, la 15 ani după, vom înțelege ce mare rău îl \nreprezintă permanentele disensiuni și crize politice. \nMă  bucur  să  sărbătorim  astăzi  15  ani  de  la  aderare,  în \nprezența  ministrului  de  externe  al  Franței,  domnul  Jean-Yves  Le \nDrian, într-un arc peste timp simbolic și doresc să-i mulțumesc în mod \ndeosebit  pentru  efortul  de  a  fi  alături  de  noi.  Vedem  în  prezența \nDomniei Sale un nou gest de prietenie al Franței față de România.  \nDoamnelor și domnilor, \n                                                                                             60                                                                                          \n     \nReconcilierea  franco-germană  reprezintă  fundamentul \nUniunii  Europene  de  astăzi.  Cred  că  Robert  Schuman  și  Konrad \nAdenauer  ar  fi  mândri  de  cele  realizate,  însă  ar  exprima  și  unele \nnemulțumiri legate de Uniunea Europeană. \nDespre acestea din urmă doresc să vă vorbesc. Am pierdut \nrecent un membru, Marea Britanie, care într-un demers unilateral a \ndecis  să  ne  părăsească  -  lucru  pe  care  îl  regret.  Avem  tot  felul  de \nexcepții și opt out-uri pentru anumiți membri. Nu se respectă întocmai \ntratatele,  birocrația  rămâne  sufocantă,  uneori  există  un  tratament \ndiferențiat aplicat unor state membre sau opinii grav divergente între \nanumite state membre, în chestiunea valorilor fundamentale care stau \nla baza construcției europene. \nDoresc  să  fac  apel  la  solidaritate  și  echitate  în  interiorul \nUniunii  Europene,  foarte  bune  exemple  fiind  lupta  împotriva \npandemiei și finanțarea planurilor naționale de redresare și reziliență \nale statelor membre. \nTotuși, cred că a venit timpul să punem capăt discriminării la \ncare este supusă România, prin neacceptarea în spațiul Schengen, deși \nam  investit  sute  de  milioane  de  euro  în  aplicarea  sistemului  și  în \npofida faptului că din 2011 satisfacem criteriile de aderare. Această \nstare de fapt nu face decât să scadă încrederea cetățenilor români în \nUniunea  Europeană,  afectând  libera  circulație  a  persoanelor  și  a \nbunurilor. \nTotodată  pledăm  ca  pe  baza  unor  rezultate  concrete  – \nsubliniez, pe baza unor rezultate concrete – pe care le va obține țara \n                                                                                             61                                                                                          \n     \nnoastră în perioada următoare să se încheie aplicarea mecanismului de \ncooperare  și  verificare.  În  ceea  ce  ne  privește,  vom  susține  orice \nmăsură legislativă necesară în acest sens. \nSper să ne facem și noi treaba în plan intern și să ducem la \nbun  sfârșit  reformele  anunțate:  modificarea  Constituției,  reforma \nadministrativă,  în  sensul  aplicării  în  mod  real  a  principiului \nsubsidiarității și al unei descentralizări mult clamate în anii din urmă, \ndezvoltarea infrastructurii rutiere și feroviare, a celei din sănătate și \nînvățământ, a digitalizării etc. \nNe  dorim,  totodată,  ca  procesul  de  extindere  al  Uniunii \nEuropene în Balcanii de Vest să fie dinamizat, permițând oamenilor \ndin regiune să se bucure de șansa de a fi cetățeni ai Uniunii Europene, \ndiminuând în același timp influențe externe nefaste asupra regiunii.  \nSperăm că președinția Franței a Consiliului Uniunii Europene \nsă ne ajute în rezolvarea unei părți din aceste probleme, respectiv să \naducă progrese importante la aceste capitole. \nConform unui sondaj recent, încrederea cetățenilor români în \nUniunea Europeană este în continuare la una din cele mai înalte cote \ndin statele membre, iar în ceea ce privește încrederea lor în alte state \nde pe mapamond Germania este pe locul întâi, iar Franța pe locul trei. \nDoamnelor și domnilor, \nÎn concluzie, avem convingerea că apartenența României la \nUniunea Europeană este garanția pentru noi de a beneficia de pace, \ndemocrație  și  bunăstare  și  deci  Grupul  parlamentar  al  minorităților \n                                                                                             62                                                                                          \n     \nnaționale  va  continua  să  susțină  necondiționat  demersurile \nproeuropene ale României. \nVă mulțumesc frumos pentru atenție. (Aplauze.) \nDomnul Florin-Vasile Cîțu: \nMulțumim, domnule deputat. \nTot  din  partea  Grupului  parlamentar  al  minorităților \nnaționale, domnul Silviu Vexler.  \nDomnul Silviu Vexler: \nDoamnelor și domnilor, \nAm  învățat  și  am  crezut  întotdeauna  în  faptul  că  Uniunea \nEuropeană este construită pe șase valori fundamentale: respect pentru \ndemnitatea  umană,  libertate,  democrație,  egalitate,  stat  de  drept, \nrespectarea drepturilor omului, inclusiv cele ale minorităților. \nȘi  îmi  aduc  aminte,  în  acest  moment,  înmormântarea \ndoamnei  Simone  Veil,  prima  femeie  președinte  a  Parlamentului \nEuropean,  reprezentând  Franța,  supraviețuitor  al  lagărelor  de  la \nAuschwitz și Bergen-Belsen, și  mai ales un fragment din cuvintele \nspuse de președintele Macron, respectiv că este aici „pentru a exprima \no imensă recunoștință, în numele poporului francez, pentru unul din \ncei mai iubiți copii ai săi”. \nTotuși, în acest moment deosebit, aniversar, și care ar trebui \nsă fie vesel, domnule ministru Le Drian, doamnă ambasador Auer, îmi \ncer scuze și regret că a trebuit să fiți martor la declarațiile mistico-\nreligioase  ale  unui  coleg  care  atunci  când  nu  elogiază  criminali  de \n                                                                                             63                                                                                          \n     \nrăzboi și nu neagă Holocaustul, încearcă să șteargă din viziunea unei \nEurope moderne existența comunităților musulmane și evreiești. \nDomnule  senator  Lavric,  cu  toată  dorința  dumneavoastră, \nregret! \nSuntem aici și vom continua să fim aici, cu aceeași demnitate \ncu  care  am  contribuit  întotdeauna  la  construirea  și  modernizarea \nUniunii Europene. \nÎmi cer scuze pentru această intervenție! \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  deputaților  și  senatorilor  neafiliați,  doamna \nsenator Diana Șoșoacă. (Rumoare.) \nDoamna Diana Iovanovici-Șoșoacă: \nVă  mulțumesc.  (Este  îmbrăcată  în  ie  și  poartă  drapelul \nRomâniei pe umeri.) \nNu  credeam  că  arborarea  steagului  României  vă  va  stârni \natâtea  râsete!  Este  rușinos,  dar  ce  poți  să  îi  ceri  unui  astfel  de \nParlament?! \nMi  s-a  părut  inoportună  intervenția  domnului  Vexler,  în \ncondițiile în care nici măcar nu i s-a pronunțat numele! Mă fac și eu \navocatul domnului Lavric, pro bono, de data asta! \n                                                                                             64                                                                                          \n     \nSuntem la o aniversare de 15 ani și am auzit aici discursuri \ncare  mi-au  adus  aminte  de  Congresul  al  XIV-lea  al  Partidului \nComunist Român. \nMă așteptam la ceva mai mult din partea dumneavoastră, mai \nales că unii aveți vreo trei-patru legislaturi pe aici, deci ați putea cel \npuțin să învățați să nu mai citiți de pe hârtie, ci să și aveți un pic de \ninspirație pentru a purta discursuri. \nNu am auzi însă... elogii, bunăstare, deci trăim într-adevăr în \nlumi paralele. \nPoporul român trăiește într-o lume pe care dumneavoastră nu \no vedeți. Uniunea Europeană s-a format - și era bine cum s-a format - \npentru a avea o dezvoltare economică bună, să existe bunăstare, pentru \na concura Statele Unite ale Americii. Din păcate, după 15 ani în care \nni se spune că suntem parteneri egali ai statelor Uniunii Europene, nu \navem acces în Schengen. În schimb, avem firme austriece care ne-au \npreluat cam tot ce înseamnă petrol, gaz, bogății, avem firme franceze \ncare ne-au luat alte bogății, avem firme italiene care ne-au luat alte \nbogății. Nu e prost cine le ia, e prost cine le dă! În toți acești 15 ani, \nRomânia a pierdut cel mai mult. Da, într-adevăr, avem posibilitatea să \nne plimbăm în afara granițelor țării, dar, - ce să vezi?! - avem peste 10 \nmilioane de români în afara granițelor țării. Suntem țara cu cea mai \nmare migrație pe timp de pace, iar românii noștri sunt discriminați în \nUniunea Europeană! Nu am văzut ambasadele României că se luptă \npentru români și n-am văzut nici UE că se luptă pentru români, care \nsunt cetățeni egali în drepturi cu ceilalți cetățeni ai statelor europene. \n                                                                                             65                                                                                          \n     \nMai mult decât atât, în ultimii doi ani suntem siderați, mai \nales noi, juriștii, să vedem cum drepturile și libertățile fundamentale, \natât  din  Carta  drepturilor  omului,  dar  și  din  Carta  europeană  a \ndrepturilor  fundamentale  ale  Uniunii  Europene,  sunt  încălcate  cu \nobstinație! Se încalcă orice drept, în numele unui interes colectiv s-au \nanulat drepturile personale, ceea ce nu poate fi admis, pentru că asta \nfăceau comuniștii. \nNe-am  întors  în  timp,  iar  Uniunea  Europeană,  dacă  nu  se \ntrezește, va rămâne fără foarte multe state pentru că, îmi pare rău să o \nspun, nu că o doresc eu, eu încă mai cred că Uniunea Europeană poate \nsă se trezească și să revină la ceea ce a început. Dar 60% din români \nîși doresc ROExit. Atenție foarte mare! Și aveți grijă că anul acesta, \ndoamnelor  de  la  PNL  care  doriți  să  fiți  judecător  la  Curtea \nConstituțională și trageți sfori pentru acest lucru, pentru că vi s-a cerut \nsă anulați Constituția României în favoarea dreptului european. Așa \nceva... îi spun Uniunii Europene: „Pe aici nu se trece!”. Constituția \nRomâniei este cea mai de preț lege. În Constituție se află drepturi și \nlibertăți fundamentale europene. Respectăm dreptul european - dreptul \neuropean  poate  fi  cel  mult  complementar  -,  dar  nu  să  fie  superior \nConstituției României! \nMai mult decât atât, ...(Vociferări.) \nLăsați,  doamnă,  că  n-o  să  vă  aleagă  nimeni  la  Curtea \nConstituțională! \nMai mult decât atât... \n                                                                                             66                                                                                          \n     \nDoamna  Scântei,  lăsați,  că  știm...  Știți,  cu  milionul  ăla  de \neuro într-un an! \nVreau  să-i  amintesc  Uniunii  Europene  ce  înseamnă  aceste \nmotive de pe o ie românească. (Arată pe ia pe care o poartă.)  \nDa, fă-ți cruce! Poate așa vei deveni creștin, domnule! \nAceste  motive  sunt  milenare.  Aici,  pe  pământul  acesta \nromânesc,  s-au  descoperit  plăcuțele  de  la  Tărtăria,  primul  scris  din \nlume. Nici nu se inventase civilizația sumeriană! (Râsete.) \nAici... \nAșa este! Râdeți! Prostul râde când nu știe! \nPuneți mâna pe carte și citiți, că ați făcut de râs Parlamentul \nRomâniei!  \nPentru  România  steagul  României  este  acesta!  (Arată \ndrapelul.) Alt steag nu există! Pentru acest tricolor s-a murit! Și să-i \nmai  aducem  aminte  Uniunii  Europene  de  cruciadele  creștine,  când \ndomnitorii români stăteau aici de pavăză, astfel încât țările Europei să \nse dezvolte și să-și înalțe catedrale, unde acum ori sunt închise, ori \nsunt baruri și restaurante! \nUniunea Europeană trebuie să se trezească!  \nUitați-vă cum Ursula von der Leyen este într-un dosar penal \npentru contracte cu Pfizer! \nAți adus vaccinarea obligatorie ca unic drept și unică condiție \npentru a trăi! \nDomnul Florin-Vasile Cîțu: \nDoamnă senator, vă rog să vă îndreptați către sfârșit... \n                                                                                             67                                                                                          \n     \nDoamna Diana Iovanovici-Șoșoacă: \nO să mă îndrept către sfârșit, sfârșitul dumneavoastră! \nDomnul Florin-Vasile Cîțu: \nCele 10 milioane de români din străinătate vă mulțumesc. \nDoamna Diana Iovanovici-Șoșoacă: \nȘi voiam să vă mai spun un lucru. Pentru toți cei din Uniunea \nEuropeană care solicitați să ne vaccinăm și nu ne mai lăsați nici să \nrespirăm decât dacă ne vaccinăm: Dumnezeu nu este vaccinat și nu va \nfi niciodată! \nTrăiască România liberă și suverană! (Aplauze.) \nDomnul Florin-Vasile Cîțu: \nDin  partea  Grupului  parlamentar  al  PNL,  doamna  senator \nAlina Gorghiu. \nDoamna Alina-Ștefania Gorghiu: \nBună seara, stimați colegi! \nStimați invitați, \nÎntotdeauna  populismul  are  un  nume!  Dar  vă  asigur  că \nultimele minute vor fi ale unui discurs proeuropean, onest și autentic. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule ministru Le Drian,  \nStimată doamnă ambasador a Republicii Franceze,  \nStimați colegi, \n                                                                                             68                                                                                          \n     \n1 ianuarie 2007 a fost, într-adevăr, un moment de excepție \npentru noi toți și sunt, așa cum spuneau toți colegii mei, 15 ani  de \nUniune Europeană pentru România. \nCa națiune europeană, am aderat la un proiect politic care are \nla bază valori precum demnitatea, statul de drept, libertatea, egalitatea, \ntoleranța și, poate cel mai important dintre toate acestea, respectarea \ndrepturilor omului. Mult mai recent, spiritul Declarației de la Sibiu, \nadoptată în mai 2019, în România, a consfințit ceea ce este Europa de \nastăzi - o uniune a valorilor și a libertăților. \nStimați colegi senatori,  \nStimați colegi deputați, \nRezultatele  la  care  au  ajuns  statele  membre  ale  Uniunii \nEuropene, datorită integrării europene, vorbesc de la sine. Și pentru \nRomânia acest lucru a însemnat o creștere de aproape trei ori a PIB-\nului României, o creștere de patru ori a PIB-ului pe cap de locuitor, \nam beneficiat de fonduri europene pentru dezvoltare cu peste 46 de \nmiliarde  de  euro  mai  mult  decât  a  contribuit  România  la  bugetul \nUniunii, iar expresia „din fonduri europene” aduce multă mândrie și \ncertifică un lucru necesar și bine făcut. \nA fi european înseamnă însă multe lucruri, unele extrem de \nsimple, unele însă ceva mai complicate și provocatoare. \nCertificatul verde este un proiect european. \nDrepturile minorităților, de orice fel ar fi aceste minorități, și \ntoleranța, sunt valori europene. \nLa fel și respingerea discriminării și a excluziunii sociale. \n                                                                                             69                                                                                          \n     \nRespectarea  principiului  supremației  dreptului  european  în \ndomeniile stabilite prin tratate și cedarea de suveranitate, da, sunt, de \nasemenea,  principii  de  bază  ale  ideii  unității  europene.  La  fel  și \nrespectarea deplină a deciziilor Curții de Justiție a Uniunii Europene. \nNu poți, stimați colegi, să fii astăzi european o zi și a doua zi \nsă-ți  dai  haina  jos,  deși  mai  vedem  lucrul  acesta  în  discursuri  din \npricina populismului. Și atunci, în loc de oameni politici de stat, în loc \nde oameni politici înțelepți, vizionari, vezi lideri populiști care se bat \ncu  pumnul  în  piept,  nu  doar  în  România,  riscând  destrămarea \nproiectului european.  \nAcum, când lumea întreagă se confruntă cu noi și noi crize de \nsănătate,  economice,  ecologice,  tensiuni  geopolitice,  România  vă \nasigur că va contribui din plin la proiectul viitorului Europei.  \nVom  avea  o  Uniune  mai  puternică,  mai  rezilientă,  mai \nconvergentă, mai solidară. Și când vorbim de viitor trebuie să știm \nlimpede că avem ca stat european și obligații, dar avem și drepturi. \nSunt speranțe puse în 2007 și unele dintre ele încă nematerializate.  \nVorbea colegul nostru de la UDMR despre aderarea la spațiul \nSchengen. \nDa, este un drept al României, îndeplinim de mult timp toate \ncriteriile și condițiile tehnice și îi rugăm pe partenerii europeni să țină \ncont de acest lucru și să ne sprijine în acest demers al României.  \nȘi adoptarea monedei euro este un alt proiect pentru care ne \npregătim și probabil că o să ne pregătim mai serios de acum încolo. \n                                                                                             70                                                                                          \n     \nDeși  în  acești  15  ani  au  existat  foarte  multe  provocări, \nRomânia rămâne în continuare, în ciuda celor pe care le-ați auzit mai \ndevreme, una dintre cele mai favorabile țări pentru construcția Uniunii \nEuropene. \nUn  sondaj  recent,  de  acum  două  zile,  arată  că  peste  75% \ndintre români susțin în continuare proiectul european. \nDa,  e  îmbucurător  că  noi,  românii,  credem  în  această \nconstrucție,  iar  eu,  ca  un  cetățean  proeuropean  convins,  cred  că  și \nEuropa își va onora la rândul său toate obligațiile față de România. \nVă mulțumesc, stimați colegi, pentru această oportunitate. \nMulțumesc, domnule ministru, Excelență, pentru îngăduință. \nO seară plăcută! (Aplauze.) \nDomnul Florin-Vasile Cîțu: \nMulțumim, doamnă senator. \nDoamnelor și domnilor,  \nAm încheiat intervențiile. \nMulțumindu-vă pentru participare, vă rog să-mi permiteți să \ndeclar închisă ședința solemnă – așa se voia – comună a Senatului și \nCamerei Deputaților. \nVă mulțumesc.  \n \nȘedința s-a încheiat la ora 19.43. \n \n \n \n "
    },
    "26": {
        "start_text": "Domnul Silviu Vexler:",
        "start_index": -1,
        "end_text": "Domnul Florin-Vasile Cîțu:",
        "end_index": -1,
        "text": "                                                                      1                                                                                          \n     \n02 februarie 2022 – ședință comună \n \n \nS U M A R \n \n1.  Alocuţiuni consacrate aniversării a 15 ani de  2. \nla aderarea României la Uniunea Europeană. \n \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \nS T E N O G R A M A \nședinței solemne comune \n a Camerei Deputaților și Senatului \nconsacrată aniversării a 15 ani \nde la aderarea României la Uniunea Europeană. \n \nȘedința a început la ora 17.37. \nLucrările şedinţei au fost conduse de domnul senator Florin-\nVasile Cîțu, președintele Senatului, asistat de domnul deputat Andrei-\nRăzvan Lupu, secretar al Camerei Deputaților, și de domnul senator \nIon-Narcis Mircescu, secretar al Senatului.  \nDin  prezidiu  a  făcut  parte  și  domnul  deputat  Ion-Marcel \nCiolacu, preşedintele Camerei Deputaţilor. \nDomnul Florin-Vasile Cîțu: \nStimați colegi, \nVă rog să luați loc, să începem. \nDomnule președinte al Camerei Deputaților, \nDomnule prim-ministru, \nDomnule  Jean-Yves  Le  Drian,  ministrul  pentru  Europa  și \nafaceri externe al Republicii Franceze, \nDistinși reprezentanți ai cultelor religioase, \nDoamnelor și domnilor senatori și deputați, \nDoamnelor şi domnilor miniștri, \n                                                                                             3                                                                                          \n     \nExcelențele  Voastre,  doamnelor  și  domnilor  ambasadori, \nreprezentanți ai misiunilor diplomatice, \nStimați invitați, \nOnorată asistență, \nVă  rog  să-mi  permiteţi  să  declar  deschisă  şedinţa  solemnă \ncomună  de  astăzi,  a  Senatului  și  Camerei  Deputaților,  dedicată \naniversării a 15 ani de la aderarea României la Uniunea Europeană. \nDoamnelor şi domnilor, \nVă  invit  să  ascultăm  Imnul  naţional  al  României  și  Imnul \nUniunii Europene! \n(Se intonează Imnul naţional „Deşteaptă-te, române!”. \nSe intonează Imnul Uniunii Europene.) \nDoamnelor și domnilor senatori și deputați, \nOnorați invitați, \nÎl  invit  la  tribună  pe  Excelența  Sa,  domnul  Jean-Yves  Le \nDrian,  ministrul  pentru  Europa  și  afaceri  externe  al  Republicii \nFranceze. \nDomnul  Jean-Yves  Le  Drian  (ministrul  pentru  Europa  și \nafaceri externe al Republicii Franceze): \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDoamnelor și domnilor miniștri, \nDoamnelor și domnilor deputați și senatori, \n15 ani după aderarea României la Uniunea Europeană. \n                                                                                             4                                                                                          \n     \nSunt  deosebit  de  fericit  să  fiu  astăzi  la  București  pentru  a \nsărbători împreună cu dumneavoastră acest eveniment care a fost un \nprogres pentru toți europenii, pentru că de 15 ani încoace Uniunea \nnoastră  este  mai  puternică  și  mai  completă  pentru  că  și \ndumneavoastră, România, faceți parte din ea. \nȘi nu spun acest lucru numai în numele prieteniei care unește \nnațiunile  noastre,  o  prietenie  înrădăcinată  în  istoria  culturală, \nintelectuală și politică pe care o împărtășim împreună. Prietenie care \nne amintește de tinerețea petrecută la Paris a părinților fondatori ai \nRomâniei  moderne  –  Alexandru  Ioan  Cuza,  Vasile  Alecsandri  sau \nchiar și Brătianu, familia Brătianu, tată și fiu. O prietenie care ni se \namintește de fiecare dată când pronunțăm numele lui Enescu, Brâncuși \nsau Cioran, care ne-au adus atât de mult cu toții. O prietenie care, \ndupă Revoluția Română, s-a exprimat prin numeroase manifestări de \nsolidaritate, de care eu îmi amintesc încă și acum, păstrez o amintire \nfoarte proaspătă a acestor manifestări. Și o prietenie care adeseori - și \neste o mare onoare pentru noi - se pronunță, se vorbește „en français” \n-  în  franceză,  această  limbă  care  a  fost  o  limbă  de  libertate  și  de \ncunoaștere  pentru  tinerii  români  care  au  studiat-o  în  anii  cei  mai \nsumbri  ai  istoriei  dumneavoastră  și  care  astăzi  vă  înscrie  pe  mulți \ndintre  dumneavoastră  într-o  comunitate  de  300  de  milioane  de \nfrancofoni de peste tot în lume. \nSpun acest lucru, de asemenea, pentru că Franța prezidează \nastăzi  Consiliul  Uniunii  Europene,  și  această  responsabilitate  ne \n                                                                                             5                                                                                          \n     \npermite  să  apreciem  atuurile,  avantajele  care  dau  putere  Europei \nnoastre. \nIncontestabil, economia dumneavoastră s-a poziționat treptat \npe sectoare de viitor, și angajarea dumneavoastră în Europa Apărării, \ninclusiv în Sahel, se numără printre toate aceste atuuri ale Europei. \nCând  v-ați  alăturat  Uniunii,  în  2007,  România  și-a  reluat \nlocul  care  îi  corespunde  în  inima  Europei  noastre.  A  fost  un  pas \nsuplimentar pe drumul care v-a permis să dați pagina, să lăsați în urma \ndumneavoastră  mai  multe  decenii  de  dictatură,  penurii  și  regim \narbitrar. A fost, de asemenea, un pas în plus pe drumul care, după un \nsecol de conflicte și despărțiri, ne-a condus împreună la reunificarea \nEuropei noastre. Și, într-adevăr, vorbesc despre reunificare. Am spus \nacest  lucru  la  Praga,  când  comemoram  revoluțiile  din  1989,  ca,  de \nexemplu, cea care a început pentru dumneavoastră la Timișoara, în \nstrigăte de libertate și dreptate. \nȘi  repet  în  fața  dumneavoastră  astăzi  -  decât  să  folosesc \ncuvântul „extindere”, care oarecum ne îndepărtează unii de ceilalți, eu \nprefer termenul „reunificare”, pentru că el ne apropie unii de ceilalți. \nMomentul istoric din 2007, pe care îl sărbătorim astăzi, a fost \npregătit de momentul istoric din 1989, când Europa noastră a putut, în \nsfârșit, să se regăsească pe sine însăși, când în sfârșit am început să \nvindecăm  împreună  această  rană  deschisă  în  1945  în  inima \ncontinentului european deja greu încercat și dezorientat de 3 decenii \nde  tragic  război  civil.  Când,  în  sfârșit,  Cortina  de  Fier  care  ne \n                                                                                             6                                                                                          \n     \ndespărțea  s-a  prăbușit,  s-a  prăbușit  și  noțiunea  total  artificială  de \n„Europa de Est”, care ne despărțea și ea, de asemenea. \nÎntr-adevăr, națiunile noastre sunt diferite, sunt diverse, dar \nnu  a  existat  dintotdeauna  decât  o  singură  Europă,  cea  pe  care \nîmpreună o numim „a noastră”, cea pe care ne-a înapoiat-o anul 1989. \nAceste două drumuri, în realitate, se confundă și nu fac decât \nunul  singur.  Este  calea  pe  care  ne-o  deschidem  noi,  în  calitate  de \neuropeni, înspre un orizont de progres care ne reunește. Un orizont de \nlibertate  și  de  democrație  ordonat  în  funcție  de  principiile \nfundamentale  ale  Uniunii  noastre  -  respectarea  statului  de  drept,  a \ndrepturilor  omului,  a  drepturilor  minorităților,  respectarea  libertății \npresei  și  libertăților  universitare.  Un  orizont  de  progres  social \nîmpărtășit, pentru că concetățenii așteaptă în mod legitim de la Europa \nca ea să fie prosperitatea în serviciul solidarității, în dimensiunea cea \nmai concretă a vieților lor. Și un orizont, de asemenea, de reunificare a \nmemoriilor noastre în toată diversitatea lor, ca să putem regăsi firul \nistoriei  europene  și  pentru  a  putea  scrie  împreună  noi  pagini  din \naceastă istorie. \nAcest orizont comun ne permite să mergem înainte, astăzi, \nîntr-o  lume  plină  de  amenințări  și  de  provocări  legate  de  mediu, \ntehnologice, economice și geopolitice, afirmând această suveranitate \neuropeană care astăzi, în fața noului context internațional, este cea mai \nbună  garanție  a  suveranităților  noastre  naționale,  pe  care  ea  le \nconsolidează fără să le știrbească. \n                                                                                             7                                                                                          \n     \nȚările  care,  cum  a  fost  cazul  în  România,  au  fost  supuse \njugului  funestei  doctrine  Brejnev  știu  că  suveranitatea  nu  poate  fi \nlimitată, ea există sau nu există, și dacă ni se confiscă, atunci trebuie \nsă o recucerim, așa cum ați făcut-o și dumneavoastră. \nÎn schimb, dacă hotărâm cu toții, împreună, putem să-i dăm o \nprelungire colectivă, pentru a o apăra mai bine, adică pentru a apăra \nmai bine capacitatea noastră de a ne face propriile alegeri și să nu ne \nsupunem strategiilor de dependență, de predare, de exploatare și de \ningerință,  care  conturează  astăzi  o  sălbăticire  îngrijorătoare  a  vieții \ninternaționale. \nAfirmând împreună suveranitatea noastră, împreună, cei 27, \nne acordăm mijloacele pentru a rezista acestei schimbări. \nSuveranitatea    europeană  este,  pur  și  simplu,  condiția \nposibilității  exercitării  depline  a  suveranităților  naționale  în  secolul \nXXI.  Acesta  este  sensul  pe  care  dorim  să-l  dăm  celei  de-a  13-a \npreședinții franceze a Consiliului UE, să declinăm, să afirmăm acest \nprincipiu imperativ politic și geopolitic de suveranitate europeană în \ntoate  domeniile,  împreună  cu  dumneavoastră  și  cu  toți  cei  27  de \nparteneri. Acesta este sensul marilor întâlniri pe care le pregătim  – \nSummitul  UE  -  Uniunea  Africană,  Forumul  ministerial  pentru \ncooperare  în  Indo-Pacific  și,  de  asemenea,  Summitul  privind  noul \nmodel european de creștere și, de asemenea, apărarea de către șefii de \nstat și de Guvern a Primei Cărți Albe a Apărării Europene, busola \nnoastră strategică. \n                                                                                             8                                                                                          \n     \nCe mă surprinde, uitându-mă la drumul pe care l-am parcurs \nîmpreună din 2007, este că proiectul nostru european este suficient de \nputernic  pentru  a  fi  atât  ceea  ce  ne  permite  să  vindecăm  rănile \nsecolului XX și, de asemenea, ne permite să intrăm în secolul XXI \nputernici, mulțumită identității noastre. \nȘi, bineînțeles, avem această dublă forță, și de aceea susținem \nperspectiva europeană a Balcanilor de Vest, care are un sens deplin, \navând în vedere trecutul și viitorul. \nPreședintele Macron a repetat acest lucru acum câteva zile, la \nParlamentul European de la Strassbourg - pentru noi, Balcanii de Vest \nîși au locul în Uniunea Europeană. \nIată  de  ce,  sub  președinție  franceză,  vom  organiza,  de \nasemenea, o conferință care va avea ca obiectiv să avansăm împreună \nînspre această nouă etapă a reunificării noastre europene, bazându-ne \nîn  special  pe  principiile  metodologiei  revizuite  a  negocierilor  de \nadeziune. \nIată  de  ce,  din  punctul  meu  de  vedere,  iată  ce  sărbătorim \nastăzi – un progres european. \nDar  actualitatea  ne  amintește  că  acest  imens  progres  se \nlovește astăzi de riscul unei regresiuni majore. \nUnii,  într-adevăr,  ar  vrea  să  ne  tragă  înapoi  înspre  lumea \nstabilită la Ialta, din care curajul și angajamentul dumneavoastră în \nconstrucția  europeană  ne-au  smuls.  Și  nu  vom  putea  accepta  acest \nlucru fără să renunțăm la tot ceea ce am construit împreună și la toate \nperspectivele de viitor pe care le-am adoptat. \n                                                                                             9                                                                                          \n     \nIată de ce, din punctul meu de vedere, una dintre cele mai \nmari provocări, căreia trebuie să-i răspundem astăzi, este să restabilim \no relație de stabilitate și de previzibilitate cu Rusia. Este o provocare \ncare se adresează unei întregi generații, dar este, în același timp, o \nprovocare urgentă, deoarece este din ce în ce mai clar, de mai mulți \nani, și cu atât mai mult astăzi, că vecinul nostru rus a hotărât să se \npoarte ca o putere care cauzează dezechilibre, refuzând să respecte \nmarile principii ale securității europene, pe care, amintesc, sunt fapte, \nRusia acceptase aceste principii, cu noi, la Helsinki, în '75, la Paris, în \n1990.  Ea  încearcă  astăzi  să  impună  o  logică  de  zone  de  influență \nfondată  pe  slăbirea  și  limitarea  suveranității  statelor  limitrofe  și \namenințând  anumiți  aliați  ai  noștri,  ai  NATO  și  parteneri  ai  UE  și \ndesfășurând manevre de ingerință chiar pe teritoriul Uniunii Europene \nși al NATO. \nPentru a găsi un nou echilibru cu vecinul nostru rus trebuie să \nformulăm  principii  cu  aliații  și  partenerii  noștri.  Și  tocmai  aceasta \nfacem. \nDar trebuie, de asemenea, ca noi, europenii, așa cum am început \ndeja să facem, trebuie să articulăm conținutul acestor principii, pentru \ncă această sarcină ne duce la chestiuni care nu afectează pe nimeni atât \nde  mult  ca  pe  noi  -  chestiunea  reunificării  continentului  nostru,  al \ncărui preț l-am amintit, chestiunea securității într-o lume de jocuri de \nputere și de raport de forțe care, în această lume, ia o cotitură înspre \nsălbăticire. Numai aceasta ne permite să rămânem actori ai destinului \nnostru, stăpâni pe destinul nostru, tocmai pentru că suntem uniți. \n                                                                                             10                                                                                          \n     \nȘi întrebarea care ni se pune astăzi este următoarea - cum să \nfacem față împreună? \nDin  punctul  meu  de  vedere,  răspunsul  se  declină  în  trei \npuncte. \nMai întâi, arătând că principiile fundamentale ale organizării \nsecurității  colective  în  Europa  nu  sunt  negociabile.  Mă  gândesc  la \nsuveranitatea  statelor,  care  trebuie  să  fie  pe  deplin  respectată, \ninviolabilitatea  frontierelor  și  integritatea  teritorială  a  statelor, \nlibertatea  pe  care  o  are  fiecare  stat,  să-și  hotărască  alianțele  și \norganizațiile la care dorește să adere și, în plus, la drepturile omului și \nlibertățile fundamentale, a căror aplicare este universală. \nNimic, astăzi, nu ar putea justifica slăbirea acestor principii \ncare se află în centrul, repet, Actului Final al Helsinki și al Cartei de la \nParis,  pe  care  Rusia  le-a  acceptat.  Tocmai  aceste  principii  sunt \namenințate astăzi de către Rusia. \nÎn ceea ce privește Ucraina, vreau să fiu deosebit de clar - \nRusia trebuie să fie conștientă de lovitura pe care și-ar da-o sie însăși \ndacă ar purta un nou atac împotriva acestei țări, pentru că europenii nu \nar accepta acest lucru, ne-am luat cu toții angajamentul solemn și încă \nde pe acum am început să pregătim sancțiunile masive pe care le-am \nadopta, fără să ezităm față de Rusia, dacă se va ajunge până acolo. \nPe  baza  acestor  principii,  responsabilitatea  noastră  este  să \nîncercăm să definim împreună cu Rusia termenii unui dialog exigent \nprivind reglementarea relației noastre de concurență strategică. Acest \ndialog este indispensabil, cu condiția ca el să fie purtat pe baza unei \n                                                                                             11                                                                                          \n     \nordini de zi pe care am hotărât-o noi, împreună, pentru că vedem că \nastăzi, fără reguli, o coabitare cu Rusia este o coabitare instabilă și \npericuloasă. \nPe termen scurt, prioritatea noastră trebuie să fie să căutăm \ncalea unei detensionări. Este efortul căruia ne consacrăm, în cadrul \nformatului Normandia, împreună cu Germania, pentru a obține gesturi \ncare să permită să ajungem la implementarea Acordurilor de la Minsk. \nAceste eforturi au fost reluate la Reuniunea de la Paris, acum câteva \nzile, și se vor continua. \nMai pe larg, de 20 de ani am asistat la distrugerea treptată a \ntuturor regulilor care încadrau concurența strategică, ceea ce ne-a dus \nîn fond la o lume care este cea a anilor '60, adică la o lume unde \ncompetiția militară și strategică riscă să se exprime în stare pură, fără \nnicio regulă, fără nicio constrângere. \nÎntr-adevăr, tratatele care ne legau nu mai există sau nu mai \nsunt în concordață cu realitățile militare contemporane. \nTrebuie, deci, fără să cedăm nimic din respectul pe care îl \ndatorăm  marilor  principii  menționate  adineauri,  trebuie,  deci,  să \nnegociem  regulile  adaptate  provocărilor  actuale,  că  e  vorba  de \narmamentele nucleare strategice, care fac obiectul unui dialog între \nRusia  și  Statele  Unite,  pe  care  și  noi  ne  coordonăm  strâns  cu \nWashingtonul,  sau  că  este  vorba  de  armamentele  convenționale, \nexercițiile militare sau mecanismele de previzibilitate ale activităților \nmilitare. \n                                                                                             12                                                                                          \n     \nÎn cadrul acestui dialog, europenii trebuie să poarte o viziune \nși  poziții  comune,  folosindu-se  de  mecanismele  de  coordonare \nexistente. \nȘi, în sfârșit, având în vedere că ne angajăm în acest dialog \ncu  Rusia  alături  de  aliații  noștri,  dar  și  în  calitate  de  europeni, \nîncercăm să facem să se audă un singur glas european de fiecare dată \ncând este vorba de securitatea europeană, reafirmând, în același timp, \nangajamentul  nostru  deplin  în  cadrul  NATO  și  al  politicii  sale  de \napărare și de descurajare. \nPrima  etapă  a  integrării  României  într-o  comunitate \neuroatlantică  de  solidaritate  și  responsabilitate  a  fost  aderarea  sa  la \nNATO,  în  2004.  Este  mândria  noastră  că  am  contribuit  la  această \nintegrare și, de asemenea, suntem mândri astăzi, în calitate de aliat, \npartener  european  și  țară  prietenă,  să  ne  aflăm  alături  de \ndumneavoastră  în  aceste  vremuri  când  contextul  de  securitate  se \ndegradează  la  frontierele  dumneavoastră,  și  ele  sunt  astăzi  și \nfrontierele noastre. \nAcesta este sensul anunțului făcut de președintele republicii, \nprivind  disponibilitatea  noastră,  să  contribuim  la  noi  măsuri  de \nreasigurare  în  beneficiul  României.  Acest  angajament  se  înscrie  în \ncontinuitatea acțiunii noastre pentru securitatea noastră comună, ca și \nmisiunile de poliție aeriană și în cadrul misiunilor eFP, prezențelor \navansate în Estonia și Lituania pe care Franța le va menține. \nSpun, de asemenea, că intransigența față de principii, atunci \ncând  stabilitatea  și  securitatea  continentului  nostru  se  află  în  joc, \n                                                                                             13                                                                                          \n     \ncăutarea unui dialog exigent cu Rusia, un angajament concret, atât în \nApărarea  Europeană,  cât  și  în  Alianța  Atlantică,  numai  astfel  vom \nputea să afirmăm ceea ce suntem în mod colectiv, adică o mare putere \ncapabilă să-și apere propriile interese și să se facă respectată, o putere \nde  echilibru  și  de  stabilitate  care  își  manifestă  atașamentul  față  de \nreguli. \nIată, dragi prieteni, ceea ce doream să vă spun la această a \n15-a aniversare a aderării României la Uniunea noastră. \nÎn numele istoriei europene care ne-a reunificat, în numele \nviitorului  de  suveranitate  pe  care  îl  putem  construi  împreună  și  în \nnumele  fermității  și  unității  pe  care  o  demonstrăm  astăzi  pentru  a \npăstra aceste cuceriri și pentru a apăra acest orizont, vă mulțumesc. \n(Aplauze.) \nDomnul Ion-Marcel Ciolacu: \nÎl  invit  la  tribună  pe  domnul  Florin  Cîțu,  președintele \nSenatului României. \nDomnul Florin-Vasile Cîțu: \n(Coboară la tribună.) \nDomnule președinte al Camerei Deputaților, \nDomnule prim-ministru, \nDomnule  Jean-Yves  Le  Drian,  ministrul  pentru  Europa  și \nafaceri externe al Republicii Franceze, \nDistinși reprezentanți ai cultelor religioase, \nDoamnelor și domnilor senatori și deputați, \n                                                                                             14                                                                                          \n     \nDoamnelor şi domnilor miniștri, \nExcelențele  Voastre,  doamnelor  și  domnilor  ambasadori  și \nreprezentanți ai misiunilor diplomatice, \nStimați invitați, \nOnorată asistență, \nIntrarea  în  Uniunea  Europeană  este  benefică  pentru  toți \nromânii, dar în același timp necesară, chiar dacă unii dintre noi au alte \nopinii. \nPoate prea des, în ultimii ani, unii politicieni s-au folosit sau \nau promovat negativ aderarea României la Uniunea Europeană. \nTotuși, este o realitate de necontestat faptul că aderarea la \nUniunea Europeană a adus bunăstare, libertate, securitatea României, \ncare  astăzi  este  mai  importantă  decât  oricând,  și  a  românilor, \nindiferent de forma ei, definită de Constituție, alimentară, financiară, \nsocială sau sanitară. \nCele mai mari câștiguri pentru România și români sunt cele 3 \nmari libertăți care nu au existat înainte de aderare – libera circulație a \npersoanelor, a mărfurilor și a capitalurilor. \nDacă ne uităm în jurul României, toate țările au luat o decizie \nimportantă. Noi am luat decizia că suntem o țară europeană. A fost \nprima dată în istoria României când a existat consens transpartinic, \ntoate partidele politice s-au pus de acord cu privire la drumul european \nal țării noastre. \nAceastă aderare a atins și a pătruns toate nivelurile societății \nromânești. \n                                                                                             15                                                                                          \n     \nNivelul politic - România face parte acum din marile familii \npolitice europene. \nTotuși, în România, unii politicieni au tendința să dea vina pe \nUniunea  Europeană  pentru  toate  nerealizările  lor,  pentru  lucruri  ca \ndistrugerea  industriei  și  pentru  faptul  că  nu  se  mai  cumpără  doar \nproduse românești, ci și produse străine. \nAdevărul este exact invers - aderarea la Uniunea Europeană a \ncreat calea pentru ca poporul român să vorbească și să aplice lucruri \nca: standarde internaționale, competență, profesionalism, meritocrație, \nevaluare, piață liberă, cu care am început să ne obișnuim la doar câțiva \nani după aderare. \nPentru mine și pentru Partidul Național Liberal, aderarea la \nUniunea  Europeană  a  constituit  un  prilej  prin  care  fundamentele \nliberale au avut ocazia să se afirme și să demonstreze că fac parte din \npolitica europeană. \nȘi, da, astăzi ia românească este una dintre cele mai apreciate \nproduse românești în Uniunea Europeană, iar Dacia Duster - care, nu \nștiu,  este  o  mașină  românească  făcută  de  o  firmă  franțuzească  sau \ninvers - este în topul preferințelor cumpărătorilor din Franța, Olanda și \nGermania. \nCel mai mare câștig al României și al românilor este că nu ne \nmai  bucurăm  doar  noi  de  produsele  românești  și  le-am  dat  ocazia \ntuturor să se bucure de acestea. \nÎn esență, lucrul important este că Uniunea Europeană ne-a \nadus împreună. Împreună cu marile națiuni cu tradiții din Europa, de \n                                                                                             16                                                                                          \n     \nla egal la egal. Ne-a permis practic să ne întoarcem într-un loc căruia \nRomânia i-a aparținut dintotdeauna. \nEuropa înseamnă că ne apărăm împreună, creștem împreună, \nfacem planuri pentru viitor împreună. \nA  permis  multor  români  care  nu-și  găseau  satisfacția \nprofesională  sau  materială  în  țară  să  o  facă  în  interiorul  familiei \nUniunii Europene, dar ei neuitând niciodată că sunt români. \nTinerii noștri, viitorul nostru, pot astăzi să se formeze și să \nstudieze ușor și liber oriunde în Europa. \nÎn ultimii 15 ani, România a progresat ca națiune europeană, \noportunitățile de muncă, de studiu, de investiții au crescut exponențial. \nDecalajul economic - așa cum s-a văzut și în cel mai recent \nraport al OECD  - și social, în comparație cu țările occidentale,  s-a \nmicșorat.  Am  devenit  o  societate  mai  atractivă  pentru  investitorii \nstrăini  și  pentru  marile  companii  internaționale,  iar  demnitatea, \nlibertatea,  drepturile  individuale  ale  omului  și  egalitatea  au  devenit \nvalori de necontestat. \nRomânia a contribuit în mod constant, prin acțiuni comune, la \nîmbunătățirea mecanismelor de dezvoltare ale UE și la perfecționarea \ninstrumentelor politice stabilite la nivel comunitar. \nPrin unitate și solidaritate, am gestionat una dintre cele mai \ndificile crize sanitare pe care UE le-a traversat încă de la fondarea \nComunității Europene. \nPrin reformele pe care și le-a asumat, România este astăzi un \nactor  european  care  poate  să  asigure  continuitate  în  susținerea \n                                                                                             17                                                                                          \n     \nstabilității și predictibilității sistemului fiscal. Continuă să faciliteze un \ndialog onest și echilibrat cu toți investitorii și să identifice soluții de \ndezvoltare economică pe termen mediu și lung. \nSuntem puternic angajați în asigurarea securității și stabilității \ngranițelor de est, iar evoluția complexă și imprevizibilă a situației din \nproximitatea țării noastre ne determină să ne consolidăm și postura de \nfurnizor important de securitate și stabilitate. \nDe aceea, vă spun foarte clar - viitorul României este strâns \nlegat de viitorul construcției europene. \nEforturile  noastre  trebuie  concentrate  pe  identificarea  unor \ndirecții care să faciliteze creșterea sustenabilă a calității vieții tuturor \ncetățenilor. \nÎn  același  timp,  viziunea  și  acțiunile  noastre  comune  la \nnivelul UE trebuie să fie calibrate schimbărilor ample care se produc \nchiar acum, sub ochii noștri, la nivel regional și european. \nPentru  mine  și  pentru  Partidul  Național  Liberal,  Uniunea \nEuropeană este singura opțiune. \nVă mulțumesc. (Aplauze.) \n(Revine la prezidiu.) \nÎl invit la tribună pe Excelența Sa, domnul Marcel Ciolacu, \npreședintele Camerei Deputaților. (Râsete. Aplauze. Vociferări.) \nDomnul Ion-Marcel Ciolacu: \nDomnule ministru pentru Europa și afaceri externe al Franței, \nExcelența Voastră, domnule președinte al Senatului,  \nDomnule prim-ministru,  \n                                                                                             18                                                                                          \n     \nDoamnelor și domnilor miniștri, \nStimați reprezentanți ai cultelor religioase, \nDoamnelor și domnilor europarlamentari,  \nStimați reprezentanți ai Corpului Diplomatic, \nDistinși invitați, \nDomnule prim-ministru Adrian Năstase,  \nDomnule prim-ministru Călin Popescu-Tăriceanu, (Aplauze.) \nCu mare bucurie vă urez un călduros bine ați venit la ședința \nsolemnă comună pentru aniversarea a 15 ani de la aderarea României \nla Uniunea Europeană! \nÎncă de la apariția statului român modern, poporul român a \nîmbrățișat, cu entuziasm și pasiune, cultura occidentală și, în special, \npe cea franceză.  \nÎn perioada pașoptiștilor, în cea a regalității, în timpul și între \ncele  două  Războaie  Mondiale,  alegerea  românilor  a  fost  mereu \nEuropa.  \nDupă o îndepărtare forțată în anii comunismului, anul 1989 a \nînsemnat  reafirmarea,  cu  toată  puterea  și  determinarea  unui  popor \ndornic de libertate, apartenenței la proiectul european.  \nA  urmat  un  drum  lung,  marcat  de  numeroase  decizii  și \nreforme dificile, dar care a culminat, în anul 2007, cu unul dintre cele \nmai  semnificative  momente  ale  istoriei  noastre  recente,  aderarea  la \nUniunea Europeană. Acel moment a fost o mare victorie a României, \ndar, în egală măsură, și o victorie a Europei.  \n                                                                                             19                                                                                          \n     \nÎn contextul prezenței la București a domnului ministru Le \nDrian, aș dori să remarc faptul că țara Domniei Sale a fost, în istorie, \nunul dintre marii susținători ai României. \nDe aceea, domnule ministru, vă mulțumesc pentru gestul de \nmare prietenie de a vă alătura în cadrul acestei ședinței solemne, mai \nales având în vedere agenda dumneavoastră atât de complexă în acest \nsemestru al președinției franceze a Consiliului Uniunii Europene.  \nDistinsă audiență, \nUniunea Europeană este un proiect în continuă dezvoltare, al \ncărei viitor îl conturăm împreună.  \nÎn  vremurile  bune  ne  bucurăm  de  prosperitate,  de  libera \ncirculație, de oportunitatea de a avea studii și cariere paneuropene, iar \nîn vremurile grele ne bucurăm de protecția și solidaritatea europeană.  \nMecanismul  european  de  redresare  și  reziliență,  și  din \nperspectiva României, PNRR, reprezintă o șansă extraordinară pentru \nalinierea economiei noastre la cele mai moderne standarde.  \nAcum traversăm un context geopolitic extrem de complicat. \nMai întâi criza pandemică, la care se adaugă evoluțiile deosebit de \nîngrijorătoare de la frontiera de est. \nDupă cum știți, România este un partener de încredere atât \ndin punct de vedere militar și al prezenței sale în NATO, cât și din \npostura de gardian al frontierelor externe ale Uniunii Europene, prin \nparticiparea la misiunile Frontex.  \nSuntem convinși că o vecinătate sigură, cu țări prospere și \nstabile, reprezintă cea mai bună cale spre propria pace.  \n                                                                                             20                                                                                          \n     \nSalut,  cu  acest  prilej,  acțiunile  care  vizează  avansarea \nparcursului european al statelor din Balcanii de Vest și intensificarea \ndialogului cu statele Parteneriatului Estic.  \nStimați oaspeți,  \nNe  aflăm  în  Anul  european  al  tineretului,  un  moment  de \nrecunoaștere  a  provocărilor  pe  care  le-au  avut  tinerii  pe  perioada \npandemiei. \nEste  un  moment  cu  atât  mai  bun  să  ne  amintim  că  tinerii \nnoștri  sunt  cei  care  vor  trăi  în  lumea  pe  care  noi  o  construim.  Ei \ntrebuie să se regăsească atât în valorile generoase care au condus la \ncrearea Uniunii, cât și în deciziile cele mai concrete care vor avea un \nimpact direct asupra vieții lor de zi cu zi.  \nLa  15  ani  de  la  aderarea  României  la  Uniunea  Europeană \navem nevoie de un nou pact politic, precum momentul Snagov, care să \ndea direcție României în Uniunea Europeană în perioada următoare – \no  nouă  agendă  europeană  pentru  țara  noastră,  care  să  asigure \ndezvoltarea României și folosirea oportunităților disponibile la nivel \neuropean în interesul românilor. \nDe  aceea,  închei  acest  discurs  cu  gândul  că  trebuie  să  le \noferim tinerilor noștri tot sprijinul de care au nevoie, pentru ca și ei să \nlupte la rândul lor pentru visul Europei unite.  \nVă mulțumesc. (Aplauze.) \nDomnul Florin-Vasile Cîțu: \nMulțumim. \n                                                                                             21                                                                                          \n     \nÎl invit la tribună pe Excelența Sa, domnul Nicolae  Ciucă, \nprim-ministrul României. \nDomnul Nicolae Ionel Ciucă (prim-ministrul României): \nDomnule președinte al Camerei Deputaților,  \nDomnule președinte al Senatului României, \nDomnule ministru Le Drian,  \nDistinși membri ai Parlamentului României, \nDistinși membri ai Guvernului, \nDistinși reprezentanți ai cultelor religioase, \nStimați membri ai Corpului diplomatic acreditat la București, \nDoamnelor și domnilor, \nȘedința solemnă de astăzi este un moment important de bilanț \nși perspectivă. Cei 15 ani de la  aderarea României au echivalat cu \ntransformări  semnificative  în  beneficiul  cetățenilor  noștri.  De \nasemenea,  a  fost  o  perioadă  în  care  am  înțeles  importanța  și  am \nsusținut o Uniune Europeană puternică, solidară, coezivă. România și-\na  dorit  să  intre  în  Uniune  și  a  fost  primită  ca  urmare  a  voinței \nromânilor  care  și-au  dorit  democrație,  libertate,  economie  de  piață \natunci  când  au  ieșit  în  stradă  pentru  a  răsturna  regimul  totalitar \ncomunist. \nUniunea Europeană se află astăzi într-un moment definitoriu \nal  existenței  sale,  dacă  privim  experiența  recentă  determinată  de \npandemia de COVID-19 sau ambițiile legate de tranziția ecologică și \ndigitală. Aș putea spune că este un moment important nu doar pentru \nrelansarea  proiectului  european  după  dificultățile  generate  de  criza \n                                                                                             22                                                                                          \n     \nsanitară,  ci  și  un  context  de  turnură  către  ceea  ce  va  trebui  să  fie \nEuropa  viitorului  -  conectată,  ecologică,  inovatoare.  Sunt  profund \nconvins  că  acest  semestru  al  Președinției  franceze  a  Consiliului \nUniunii  Europene  va  contribui  la  consolidarea  inițiativelor  noastre \ncomune  necesare  creșterii  rezilienței  Uniunii  Europene  și  pregătirii \nacesteia pentru economia viitorului. \nAnul acesta a debutat cu o serie de evoluții îngrijorătoare în \nvecinătatea Uniunii Europene. Suntem martorii unui narativ pe care îl \ncredeam o manifestare a secolelor trecute: sfere de influență, negarea \ndreptului suveran al statelor de a-și alege alianțele din care doresc să \nfacă parte. Aceste atitudini, declarații și posturi de forță ne confirmă, o \ndată în plus, două lucruri.  \nÎn  primul  rând,  stabilitatea,  prosperitatea  și  securitatea \nRomâniei  sunt  garantate  prin  apartenența  noastră  la  Uniunea \nEuropeană și la NATO.  \nÎn  al  doilea  rând,  unitatea  și  solidaritatea  europeană  și \ntransatlantică  sunt  unica  opțiune  viabilă  pentru  a  putea  gestiona \neficient  provocările  și  a  valorifica  oportunitățile.  Uniunea  și \nparteneriatele sunt răspunsul! \nUniunea Europeană a fost o opțiune fără echivoc a cetățenilor \nromâni, confirmată prin orientarea proeuropeană constantă a opiniei \npublice. Înainte de aderarea la UE, această opțiune europeană reflecta \ndorința românilor de a fi parte a spațiului de valori și prosperitate al \nUniunii. După aderare, europenismul României  a fost consolidat de \n                                                                                             23                                                                                          \n     \nexperimentarea  directă  de  către  cetățeni  a  beneficiilor  concrete  ale \napartenenței la Uniunea Europeană. \nExpertiza  și  finanțarea  europeană  și-au  pus  indisolubil \namprenta în aproape toate domeniile economice, fie că vorbim despre \nproiecte  de  reabilitare  și  infrastructură  la  nivel  local  sau  regional, \ndespre susținerea dezvoltării și modernizării agriculturii românești sau \ndespre  participarea  la  proiecte  de  cercetare.  Mai  mult  decât  atât, \nmilioane de români lucrează, învață ori își petrec vacanțele în alte țări \ndin  Uniunea  Europeană.  Majoritatea  exporturilor  românești  sunt \noperate  de  către  state  membre  ale  Uniunii  Europene.  Piața  Unică \nEuropeană  este  deschisă  antreprenorilor  români  care  beneficiază  de \nacces liber și sprijin acordat prin finanțările europene. Tinerii români \nparticipă intens în schimburile universitare finanțate prin programele \nErasmus. \nDupă aderarea la Uniunea Europeană, Produsul Intern Brut al \nRomâniei s-a triplat: 2006 - 342,7 miliarde lei; 2021 - 1.190 miliarde \nlei, iar PIB-ul pe cap de locuitor a devenit de aproape patru ori mai \nmare: 2006 - 16.170 lei; 2021 - 61.368 lei. \nÎn calitatea sa de membru al Uniunii Europene, România nu \neste  numai  beneficiar  al  prosperității  economice  generate  de  cadrul \neuropean,  ci  are  astăzi  șansa  de  a  contribui  direct  la  conturarea \npoliticilor europene și la construcția unui viitor al Uniunii.  \nDezbaterile  în  desfășurare  din  cadrul  Conferinței  privind \nviitorul Europei ne confirmă că cetățenii români, la fel ca majoritatea \n                                                                                             24                                                                                          \n     \ncetățenilor  europeni,  doresc  mai  multă  Europă  și  mai  multă \nconvergență în dezvoltarea sa. \nUnitatea  în  protejarea  valorilor  europene,  în  promovarea \nelementelor  fundamentale  ale  democrației  și  statului  de  drept  în \nUniune  și  în  vecinătatea  acesteia  este  esențială  pentru  a  răspunde \nașteptărilor cetățenilor. De asemenea, obiectivele vizând o Uniune mai \nputernică  pot  fi  atinse  doar  prin  manifestarea  unei  veritabile \nsolidarități și unități europene. \nDoamnelor și domnilor, \nLa 15 ani de la aderarea la Uniunea Europeană, avem o nouă \nperspectivă  determinantă  pentru  viitorul  României.  Avem \noportunitatea  de  a  recupera  în  dezvoltarea  de  infrastructură  care  să \nasigure conectarea fizică a României la rețelele de transport europene. \nAvem șansa unor progrese importante în sfera digitalizării, a educației \nși  pentru  oferirea  unor  servicii  de  sănătate  de  calitate.  Avem  și \nposibilitatea  de  a  avansa  către  decarbonizarea  economiei,  prin \ninvestiții  în  tehnologii  cu  emisii  reduse  de  CO .  Într-adevăr,  prin \n2\naceste reforme și investiții, România poate să garanteze o dezvoltare \nincluzivă, de care să beneficieze pe termen mediu și lung toți românii, \nindiferent dacă locuiesc în zonele urbane sau rurale, în oricare parte a \nRomâniei.  În  același  timp,  avem  datoria  să  ne  asigurăm  că  aceste \nschimbări  sunt  implementate  de  o  manieră  echilibrată  și  justă,  cu \nluarea în considerare a realităților și provocărilor cu care se confruntă \nastăzi cetățenii noștri. \n                                                                                             25                                                                                          \n     \nPentru  a  implementa  reforme  și  investiții,  România  va \nbeneficia, în perioada 2021-2027, de aproape 80 de miliarde de euro, \nprin  intermediul  celor  două  mari  instrumente  agreate  la  nivelul \nUniunii Europene: bugetul multianual pe 7 ani și Planul European de \nRedresare. \nTotodată, acțiunea României în plan european va continua să \nfie ghidată de respectul deplin pentru statul de drept, pentru principiile \nși valorile înscrise în Tratatele Uniunii Europene, ca piloni de bază ai \nUniunii, precum și pentru dreptul european, în general. \nParticiparea directă la Uniunea Europeană, în calitatea de stat \nmembru, ne-a reconfirmat și faptul că solidaritatea și unitatea sunt un \nparcurs  cu  dublu  sens.  Prin  exercitarea  Președinției  Consiliului \nUniunii Europene în 2019, România a confirmat că are  maturitatea \nnecesară  de  a  susține,  promova  și  ghida  Uniunea  în  atingerea \nobiectivelor  sale  strategice.  Declarația  de  la  Sibiu  a  reușit,  de \nasemenea,  să  contureze  liniile  strategice  pentru  evoluția  Uniunii, \nconfirmând  ambiția  pentru  a  avansa  proiectul  european.  În  egală \nmăsură,  pregătirea  pentru  aderarea  la  Spațiul  Schengen,  ca  și \nobiectivul  de  integrare  în  Zona  Euro,  sunt  contribuții  directe  la \naprofundarea integrării europene. \nRomânia continuă să rămână angajată în sprijinirea activă a \nobiectivului  de  consolidare  a  Uniunii  Europene.  Aceasta  este  și  o \nașteptare confirmată în cursul dezbaterilor recente la nivel național, în \ncontextul Conferinței privind viitorul Europei, care evidențiază nevoia \nde  unitate  și  convergență  în  Uniunea  Europeană.  Este  imperativ  să \n                                                                                             26                                                                                          \n     \nrăspundem așteptărilor cetățenilor prin inițiative și soluții concrete la \nnivel european. \nAcest lucru mă determină să reamintesc aprecierile europene \nale lui Robert Schuman, părintele fondator al Europei unite și ministru \nde  externe  al  Republicii  Franceze:  „Lecțiile  dure  de  istorie  m-au \nînvățat  să  mă  feresc  de  improvizațiile  pripite,  de  proiectele  prea \nambițioase, dar m-au învățat și că, atunci când o judecată obiectivă, \nmatură,  bazată  pe  realitatea  faptelor  și  a  interesului  superior  al \noamenilor  ne  conduce  la  inițiative  noi,  chiar  revoluționare,  este \nimportant  –  chiar  dacă  acestea  contravin  obiceiurilor  consacrate, \nantagonismelor seculare și vechilor rutine – să rămânem fermi și să \nperseverăm”. \nDoamnelor și domnilor, \nForța Uniunii Europene și a României, ca stat membru, este \ndeterminată  și  de  capacitatea  sa  de  a-și  proiecta  valorile  și  de  a \nconsolida  parteneriatele  în  vecinătatea  sa.  Ca  stat  care  valorifică \nexperiența propriei aderări la Uniune, suntem pregătiți să acționăm în \ncontinuare  pentru  a  transmite  mai  departe  valorile  și  principiile \neuropene în vecinătatea noastră, către partenerii noștri care au făcut o \nopțiune  strategică  solidă,  pe  calea  reformelor  și  a  proceselor  de \nmodernizare europeană. \nÎn  egală  măsură,  sunt  convins  că  Uniunea  Europeană  și \nstatele  sale  membre  trebuie  să  continue  să  lucreze  cu  partenerii \nstrategici – state și organizații cu care avem în comun valori și cu care \nîmpărtășim  obiectivul  unei  societăți  echitabile  și  durabile, \n                                                                                             27                                                                                          \n     \nfundamentată  pe  democrație,  drepturile  omului,  stat  de  drept  și \neconomie  de  piață.  Avem  nevoie  de  aceste  parteneriate,  inclusiv \npentru a capacita Uniunea să proiecteze mai departe modelul său de \ndezvoltare, care a generat prosperitate și stabilitate mai mult de 50 de \nani și care continuă să rămână valid. \nÎn concluzie, parcurgem momente istorice din toate punctele \nde  vedere:  tehnologic,  social,  securitar.  Traversăm  provocări  fără \nprecedent, fie că vorbim de pandemie sau de impactul transformărilor \ndigitale. Prezentul necesită o atenție particulară, pentru că ne definește \nviitorul.  În  același  timp,  trebuie  să  învățăm  din  erorile  trecutului \npentru a creiona un viitor mai bun, iar Uniunea Europeană are forța \nintrinsecă de a asigura o perspectivă de creștere și stabilitate pentru \ngenerațiile  viitoare.  Pentru  aceasta  avem  nevoie  de  aportul  tuturor \nstatelor membre ale Uniunii Europene, de unitate și de solidaritate. \nÎnsă, mai cu seamă, este nevoie de păstrarea valorilor democratice ale \nUniunii, care sunt fundamentul păcii, securității și prosperității noastre \ncomune.  Acest  lucru  nu  trebuie  uitat.  Valorile  Uniunii  trebuie  să \nreprezinte  punctul  de  gravitație  al  acțiunilor  noastre  prezente  și \nviitoare. \nAș dori să închei acest mesaj cu reflecția unui mare promotor \nromân al unității europene. Politicianul și diplomatul Grigore Gafencu \nscria în jurnalul său din 1941-1943, la un moment de mare răscruce \npentru continentul nostru: „Europa e trecutul nostru; ea trebuie să fie \nși viitorul. Ea cuprinde o idee de unitate, după cum cuprinde o idee de \ndiversitate și de echilibru”.  \n                                                                                             28                                                                                          \n     \nVă mulțumesc. (Aplauze.) \nDomnul Florin-Vasile Cîțu: \nMulțumesc, domnule prim-ministru. \nDoamnelor și domnilor senatori și deputați, \nOnorați invitați, \nPotrivit celor convenite, în această ședință solemnă vor avea \nintervenții reprezentanți ai grupurilor parlamentare reunite, în limita a \n10  minute  pentru  fiecare  grup  parlamentar,  iar  deputaților  și \nsenatorilor  neafiliați  li  se  alocă  3  minute,  cu  o  singură  intervenție \nprintr-un reprezentant comun. \nDau  cuvântul,  din  partea  Grupului  parlamentar  al  PSD, \ndomnului senator Angel Tîlvăr. \nDomnul Angel Tîlvăr: \nVă mulțumesc.  \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDoamnelor și domnilor senatori și deputați, \nDomnule ministru pentru Europa și afaceri externe,  \nDomnilor miniștri,  \nStimați reprezentanți ai cultelor religioase,  \nDoamnelor și domnilor europarlamentari, \nStimați reprezentanți ai Corpului diplomatic,  \nDistinși invitați, \n                                                                                             29                                                                                          \n     \nMarcăm astăzi unul dintre cele  mai importante evenimente \ndin  istoria  României,  eveniment  care  a  produs  schimbări  ample  la \nnivelul  societății  românești,  în  ansamblu,  dar  mai  ales  la  nivelul \nfiecăruia dintre noi, aderarea la Uniunea Europeană. \nOpțiunea  firească  de  a  se  îndrepta  spre  Occident,  afirmată \nîncă din 1989, se bazează pe dorința poporului român de a construi o \ndemocrație funcțională și de a-și asigura prosperitatea. \nProcesul de aderare nu a fost unul ușor. A început în 1993, \ncând a fost semnat acordul de asociere la Uniunea Europeană. \nÎn 1995, România a depus oficial cererea de aderare, iar în \n1999, Consiliul European, la Helsinki, a decis începerea negocierilor \npentru ca, după semnarea Tratatului de aderare, în 2005, România să \ndevină stat membru al Uniunii Europene, la 1 ianuarie 2007. \nAm menționat acest parcurs pentru că el a avut la bază un \nacord  larg  al  clasei  politice  românești,  o  situație  de  convergență, \nexprimând voința românilor. \nDoamnelor și domnilor, \nAderarea României la Uniunea Europeană a fost un obiectiv \nasumat de întreaga clasă politică, a fost o dovadă a responsabilității, a \ncapacității de a coopera și de a acționa unitar în vederea atingerii unui \nobiectiv de interes național. \nAderarea  a  fost  un  pas  important.  El  a  însemnat \nimplementarea  de  reforme  necesare  țării  noastre,  dar,  cred  eu, \nimportant  este  procesul  continuu  al  integrării,  al  recuperării \n                                                                                             30                                                                                          \n     \ndecalajului de dezvoltare, al racordării complete a României la spațiul \neuropean.  \nÎn  acești  15  ani,  România  a  făcut  pași  evidenți  în  această \ndirecție. Poate viteza nu a fost cea dorită, ne-am mai poticnit, am mai \ngreșit,  dar  pașii  înainte  sunt  evidenți.  România  se  află  astăzi  într-o \npoziție mai bună decât acum 15 ani. Sunt multe date care ne trimit la \naceastă afirmație. Dar ceea ce contează însă este ca românii să simtă și \nsă  conștientizeze  evoluția  și  beneficiile  care  vin  ca  urmare  a \napartenenței la Uniunea Europeană. \nAvem de lucru în continuare pentru a reduce decalajele de \ndezvoltare dintre regiuni, atât în interiorul țării, cât și dintre România \nși  alte  țări  membre,  așa  cum  sunt  multe  de  îmbunătățit  în  ceea  ce \nprivește utilizarea instrumentelor financiare europene. \nImpactul  pozitiv  al  aderării  la  Uniune  rămâne  unul \nperceptibil, fie prin proiectele pe care România le implementează, cu \nfinanțare europeană, fie prin beneficiile pe care sistemul de valori și \nlibertăți europene le aduc.  \nTotuși, toți acești ani au dus la modernizarea României, la \nîmbunătățirea capacității instituționale și administrative, la dezvoltarea \neconomică și, nu în ultimul rând, la consolidarea democrației. \nDoamnelor și domnilor, \nProcesul de integrare a însemnat și o participare consistentă \nla  mecanismele  decizionale  europene  și  vreau  să  reamintesc \nexercitarea  de  către  țara  noastră,  pentru  prima  dată,  a  președinției \nrotative  a  Consiliului  Uniunii  Europene,  din  ianuarie  până  în  iunie \n                                                                                             31                                                                                          \n     \n2019. Spun asta pentru că România trebuie să rămână proactivă în \nconturarea agendei europene. \nPentru  că,  după  15  ani,  țara  noastră  are,  cred  eu, \ninstrumentele necesare pentru a deveni inițiator de măsuri și politici de \ndezvoltare economică. \nRomânia are nevoie de Uniunea Europeană, așa cum Uniunea \nEuropeană  are nevoie de România, iar provocările ultimei perioade \ndovedesc  că  viitorul  României  este  strâns  legat  de  viitorul  Uniunii \nEuropene.  \nSper  ca  reflecția  asupra  proiectului  european,  generată  de \nconferința privind viitorul Europei, să ne permită să ne exprimăm în \ndomenii  care  merită  toată  atenția:  schimbări  climatice,  sănătate, \nsecuritate  comună,  transformare  digitală,  democrație,  migrație, \neducație, cultură, tineret, sport și rolul parlamentelor naționale. \nDoamnelor și domnilor,  \nRomânia  este  un  stat  european  responsabil  și  implicat  în \ncontextul în care avem nevoie de o Uniune întărită în interior, dar și în \nplan global, pentru că o Uniune Europeană  puternică este  esențială \npentru  prosperitatea  și  stabilitatea  regională.  Criza  actuală  de \nsecuritate din vecinătate confirmă acest lucru. \nConsider că Uniunea Europeană poate fi  mai puternică, de \naceea  ușa  Uniunii  Europene  trebuie  să  rămână  deschisă  pentru \npartenerii care împărtășesc valorile noastre comune. \nTotodată,  Uniunea  Europeană  are  vocația  de  a  proiecta  în \njurul său stabilitate, democrație, dezvoltare economică și prosperitate. \n                                                                                             32                                                                                          \n     \nLucrurile pe care le-am adus în atenția dumneavoastră cred că \nvorbesc  despre  o  realitate  care  încurajează  susținerea  proiectului \neuropean.  Această  realitate  trebuie  întărită  și  dezvoltată  în \npermanență,  zi  de  zi,  mai  ales  în  contextul  presiunilor  la  care  este \nsupusă în prezent Uniunea Europeană, a tendințelor distructive care-i \namenință unitatea și a încercărilor permanente de destabilizare. \nAlături de NATO sau Parteneriatul Strategic cu Statele Unite \nale Americii, apartenența României la Uniunea Europeană este o șansă \nde dezvoltare, și acest lucru trebuie afirmat și transpus în beneficii \npentru români. \nÎnchei  în  spiritul  dezideratului  exprimat  de  Jean  Monnet: \n„Continuați, continuați! Nu există alt viitor pentru popoarele Europei \ndecât în Uniune”. \nVă mulțumesc foarte mult. (Aplauze.) \nDomnul Florin-Vasile Cîțu: \nMulțumim, domnule senator. \nDin partea Grupurilor parlamentare ale PNL, domnul deputat \nIonuț-Marian Stroe. \nDomnul Ionuț-Marian Stroe: \nDomnule președinte al Senatului, \nDomnule președinte al Camerei Deputaților, \nDomnule prim-ministru Nicolae Ciucă, \nDomnule ministru Jean-Yves Le Drian, \nStimați invitați, \n                                                                                             33                                                                                          \n     \nExcelențele  Dumneavoastră,  doamnelor  și  domnilor \nambasadori, \nDragi colegi din Executiv și din Parlament, \nRomânia este Uniunea Europeană. \n Este o afirmație atât de simplă, dar care, după 15 ani, vedem \nși simțim, în viața de zi cu zi, înseamnă mult mai mult decât ne-am fi \nputut imagina atunci. \nEuropa a fost „acasă” pentru noi, românii, întotdeauna, chiar \ndacă aspirațiile noastre europene s-au împlinit abia în anul 2007. \nTocmai  de  aceea,  în  astfel  de  momente  precum  cel  al \nintegrării, deciziile au venit normal, natural pentru că sunt lucruri care \nne definesc ca nație, pentru că sunt lucruri care ne aparțin, pentru că \nsunt lucruri pe care cu toții ni le-am dorit. \nEuropa este aici, iar progresul României este în acești 15 ani \nevident, chiar dacă sunt - și trebuie să o spunem și să o recunoaștem - \nîncă foarte multe lucruri de făcut. \nFie  că  trăiești  într-un  oraș  modernizat  grație  fondurilor \neuropene, fie că tinerii studiază într-o universitate modernă sau mergi \nla o competiție sportivă, pe unul dintre stadioanele modernizate, fie că \nmergi  pe  o  autostradă,  pe  un  drum  reabilitat,  într-o  stațiune  cu \nobiective turistice realizate din bani europeni, ori într-o comună cu \nșcoli modernizate, în localități unde au fost introduse rețele de apă și \ncanalizare  sau  fie  că  întâlnești  antreprenori  care  au  putut  să  își \ndezvolte afaceri sau să-și instruiască angajații, vei afla atunci că foarte \n                                                                                             34                                                                                          \n     \nmulte  dintre  ele  au  fost  posibile  pentru  că  banii,  proiectele  și \nprogramele europene au funcționat în România. \nChiar și așa, bineînțeles, am fi putut avea o absorbție mult \nmai  mare  și,  cu  siguranță,  rezultatele  ar  fi  putut  fi  sau  ar  fi  putut \ndeveni spectaculoase. \nDin  fericire  pentru  noi,  dragi  colegi,  timpul  nu  este  încă \npierdut. \nLa fel cum vei afla, vorbind cu orice român, că libertatea de a \ncircula, de a călători și - un lucru foarte important - libertatea de a \nmunci în spațiul european, acest drept, au devenit pentru noi, românii, \nnormalități. Ne-am bucurat de ele, beneficiem de ele. \nÎn cei 15 ani de apartenență la Uniunea Europeană, România \ns-a bucurat de cea mai mare ascensiune economică din istoria ei. În \n2006, PIB-ul abia se apropia de 100 de miliarde de euro, iar în 2021 \nam făcut deja un salt de două ori și jumătate, ajungând la un PIB de \n240 de miliarde de euro. \nÎn  veniturile  românilor  vedem  aceeași  creștere.  În  2007, \nsalariul mediu abia atingea 300 de euro. Astăzi, în schimb, am ajuns la \nborna de 600 de euro. \nUniunea Europeană a fost în acești 15 ani un partener generos \nși  corect  cu  țara  noastră.  Am  primit  finanțări  din  partea  Uniunii \nEuropene de aproape 3 ori mai mult decât am contribuit - un plus de \n40 de miliarde de euro. \nPutem să ne uităm, de exemplu, la agricultură, unul dintre \ndomeniile care a avut cel mai mult de câștigat – pe lângă banii din \n                                                                                             35                                                                                          \n     \nproiecte, aproape 11 miliarde de euro au intrat direct în buzunarele \nfermierilor printr-un mecanism simplu și ușor de accesat, subvenția. \nPrin programele adresate tinerilor - Erasmus - zeci de mii de \ntineri din România au reușit să se formeze ca specialiști în universități \nde top din Europa. \nLa început, una dintre cele  mai importante priorități a fost \nreforma  justiției  și  lupta  anti-corupție.  Am  ajuns  astăzi  la  rezultate \npalpabile, chiar dacă sunt încă necesare anumite corecturi și reforme. \nPandemia, dragi colegi, ne-a arătat  și ea cât de importantă \neste solidaritatea europeană în momente de criză. Solidaritate care s-a \ntradus  în  acces  rapid  la  medicamente,  la  echipamente  medicale  și, \nbineînțeles, la vaccin. \nȘi poate cel mai important, privind acum spre viitor, avem \nacces pentru următorii ani la cel mai mare program de finanțare pentru \ndezvoltare - PNRR. \nTrebuie  să  facem  tot  ceea  ce  este  în  puterea  și  pasiunea \nnoastră, bineînțeles, pentru a împlini și a ne împlini noi, românii, în \nEuropa și pentru a deveni o forță, de ce nu? (Aplauze.) \nHai  să  lămurim  puțin  lucrurile...  (Aplauze.  Vociferări.)    - \nnimeni nu ne dă teme pentru a ne... (Aplauze. Vociferări.) \nHai să ne lămurim - nimeni nu ne dă teme în Europa și noi \nsuntem singurii responsabili de reușita noastră. \nRomânia  trebuie  să  aibă  curajul  de  a  deveni  influentă  în \ndeciziile europene, de a-și asuma proiecte ambițioase care să aducă un \nviitor mai sigur, mai bun și mai curat generațiilor viitoare. \n                                                                                             36                                                                                          \n     \nPe  lângă  prioritățile  clare  -  modernizarea  localităților,  a \neconomiei românești - țara trebuie să privească înainte, să investească \nîntr-un viitor sustenabil. \nTranziția  verde,  digitalizarea,  securitatea  energetică  sunt \nsubiecte  care  nu  trebuie  pierdute  din  vedere  și  care  fac  parte, \nbineînțeles, din proiectul nostru de viitor. \nAceastă nouă generație, sută la sută europeană, și cea care a \nreușit acum 15 ani integrarea în Uniune nu pot intra în conflict sau \nîntr-o  competiție,  este  absolut  necesar  să  colaboreze  pentru  că \nRomânia trebuie să fie parte a viitorului secol european. Depinde doar \nde noi. \nLa mulți ani României europene! (Aplauze.) \nDomnul Florin-Vasile Cîțu: \nMulțumesc, domnule deputat. \nDin partea Grupurilor parlamentare ale USR, domnul deputat  \nIlie Dan Barna. \nDomnul Ilie Dan Barna: \nExcelența Voastră, domnule ministru pentru Europa și afaceri \nexterne al Republicii Franceze, \nDomnilor prea excelenți președinți ai Camerei Deputaților și \nSenatului, \n(Râsete. Aplauze.) \nDomnule premier, \nDomnilor miniștri și doamnelor miniștri, \n                                                                                             37                                                                                          \n     \nStimați colegi, \nDragi invitați, \nVă  provoc  astăzi  la  un  exercițiu  de  imaginație  –  să  ne \nînchipuim  cum  ar  fi  fost  România  fără  structurile  europene  și \neuroatlantice. \nVă  invit  să  vă  uitați  la  ce  se  întâmplă  cu  statele  din  jurul \nnostru care au ratat acest tren. \nNiciuna  dintre  țările  din  regiune  care  au  ratat  aderarea  nu \npoate să spună astăzi că a avut o strategie înțeleaptă. Toate aceste țări \nse zbat astăzi în incertitudine și nesiguranță. \nRomânia, din fericire, la momentul acela, nu a ezitat. \nMai corect spus, de fapt, românii nu au ezitat. Pentru că statul \nnostru a tratat adesea integrarea neconvins și neentuziast, mai mult ca \nslogan decât ca angajament ferm. \nȘi, chiar dacă această ședință solemnă e cumva, ca o lecție la \nclasă, în care, având inspecție, fiecare vorbește frumos și politicos, ca \nsă  arătăm  ce  clasă  bună  suntem,  cred  că  o  imagine  realistă  despre \nacești  15  ani  ar  fi,  de  asemenea,  utilă  pentru  România  și  pentru \nEuropa. \nȘi o să punctez câteva lucruri. \nSpun  asta  pentru  că  politicienii  de  rit  vechi,  în  momentul \nintegrării, au înțeles că o lupă uriașă va veni asupra României, care va \nface foarte vizibile și nepotismul și corupția și incompetența. Și, din \nacest moment, în loc să aderăm cu premianții din centrul Europei, în \n                                                                                             38                                                                                          \n     \n2004, am reușit acest lucru alături de Bulgaria, doar în 2007. Dar a \nfost un lucru excelent. \nÎnsă  am  aderat  cu  tinicheaua  MCV  de  coadă.  Pentru  că \nreprezentanții  noștri,  ai  statului  român,  nu  au  fost  în  stare  să  dea \ngaranții că România va avea cu adevărat un stat de drept funcțional. \nAstăzi, astăzi, 15 ani mai târziu, încă suportăm această rușine. \nȘi, mai grav, dacă ne uităm la acțiunile Guvernului nostru, \nvedem că nu sunt semne că vom scăpa prea curând de această tinichea \nși nici de perspectiva de a intra în Schengen nu... ne îngrijorăm. \nInclusiv în această onorată adunare încă mai sunt oameni care \ncred și încearcă să ne convingă că „Secția Specială” de investigare și \nșantajare  a  magistraților  este  ceva  ce  poate  fi  păstrat,  în  ciuda \navertismentelor Comisiei Europene și a Comisiei de la Veneția. \nNu!  Nu,  dragi  colegi  și  invitați!  „Secția  Specială”  nu  face \ndecât  să  prelungească  MCV  și,  odată  cu  el,  imaginea  aceasta \npăcătoasă, dar reală, că în sânul clasei politice românești, inclusiv la \nvârful  ei,  nu  există  nici  voința  și  nici  putința  de  a  consolida  cu \nadevărat statul de drept în România, așa, european, cum îl pretindem. \nDoamnelor și domnilor, \nLa 15 ani de la aderarea la Uniunea Europeană, scopul nostru \nastăzi  ar  fi  trebuit  să  fie  o  integrare  mai  profundă  într-un  bloc \ncomunitar care, ne place sau nu, a început de ani de zile să vorbească \ndespre o Europă cu mai multe viteze. Și, în loc să mărim viteza, părem \ncă dorim cu tot dinadinsul să intrăm în marșarier. Nu e o metaforă, e \npurul adevăr pe care îl trăiesc cetățenii noștri. \n                                                                                             39                                                                                          \n     \nUitați-vă la exemplul cu eforturile de aderare la moneda euro! \nÎn  2016,  îndeplineam  4  din  cele  5  criterii  de  convergență. \nAstăzi, abia mai îndeplinim unul din ele. Iar șansa ca termenul anunțat \nde actualul ministru de finanțe - 2029 - să fie unul real este ridicol de \nmică. \nAproape  toate  Guvernele  care  s-au  succedat  de  la  aderare \nîncoace au preferat să pice în capcana ieftină a scandalurilor ieftine și \nzilnice, a scandalurilor populiste și au abandonat viziunea pe termen \nlung. \nO responsabilitate colectivă - să nu uităm din când în când să \nmai privim și dincolo de ziua de azi - lipsește cu desăvârșire. \nDacă nu ne înțelegem între noi pe aceste obiective importante \nnu rămâne prea multă speranță pentru România. \nV-o  spun  cu  toată  responsabilitatea  că  e  timpul  să  ne \nîntoarcem la obiective majore, să ne definim clar ce proiect de țară are \naceastă  generație.  Pentru  că  dacă  nu  o  facem,  o  să  ne  pierdem  în \ncontinuare inginerii și muncitorii și medicii, care aleg să meargă acolo \nunde Uniunea Europeană chiar funcționează. \nPentru mulți dintre compatrioții noștri - și o știți fiecare foarte \nbine  -  România  e  locul  în  care  se  mimează  reguli.  E  locul  acelui \npârdalnic „Merge și așa!”, țara în care dezastrul  este așteptat să se \nîntâmple. Oamenii, pe bună dreptate, s-au săturat și nu mai îndrăznesc \nsă mai spere. \nPlecarea fiecăruia dintre românii care aleg să trăiască în altă \nparte, indiferent de pregătirea sau aspirațiile lor, este un vot de blam la \n                                                                                             40                                                                                          \n     \nadresa administrațiilor publice - și centrale și locale - și avem astăzi \nmilioane de voturi de blam. \nAminteam  de  proiectul  de  țară.  Da,  aderarea  la  Uniunea \nEuropeană a fost un astfel de proiect reușit. Din păcate, ultimul mare \nproiect reușit. \nApoi,  ni  s-au  prezentat  diverse  propuneri,  pe  care  ne  tot \nchinuim  să  le  transformăm  în  reușite.  „România  Educată”  e  unul \ndintre ele. \nCât de ridicoli putem fi să vorbim de o Românie educată într-\no țară în care plagiatul a devenit aproape un standard! O țară în care \npână și femeia de serviciu trebuie să fie membră de partid ca să-și \npăstreze jobul! Sau la managementul Deltei numim persoane care nu \nau nicio legătură cu domeniul! \nTrebuie să înțelegem că din nou, din nou ni se oferă o mare \nșansă.  Mă  refer  la  PNRR,  la  acest  Plan  Național  de  Redresare  și \nReziliență. La cele 30 de miliarde pentru a avea autostrăzi, spitale, \nșcoli și o modernizare a administrației, care a intrat în secolul XXI cu \ndosar cu șină. \nSunt  deja  destule  semnale  de  alarmă  însă  cu  privire  la \njaloanele pe care ne-am angajat să le atingem. Și folosesc acest prilej \npentru  a  atrage  atenția  că  orice  ratare  se  calculează  în  bani  pentru \ndezvoltarea României. Și nu în puțini bani! \nDoamnelor și domnilor, \nEuropa  a  avut  și  încă  are  încredere  în  noi.  Prezența \nministrului  de  externe  al  Republicii  Franceze  este  un  foarte  bun \n                                                                                             41                                                                                          \n     \nargument. Încă ne mai acordă încredere. Una dintre dovezi este exact \nacest PNRR despre care am vorbit. \nRomânii însă nu mai au răbdare. Și vedem asta din sondaje în \ncare  încrederea  în  Uniunea  Europeană  crește,  iar  încrederea  în \ninstituțiile naționale stagnează sau scade. \nRomânii sunt sceptici când se uită spre această clădire de care \nsuntem atât de mândri și, dacă nu  schimbăm ceva repede, în curând și \nalții își vor pierde răbdarea și încrederea. \nCum să pretindem că avem un sistem educațional, de sănătate \nfuncțional când avem elevi de clasa a opta care nu înțeleg ce citesc? \nCum să pretindem că avem un climat economic cinstit când \nîn Parlament se pregătește să se pună ștampila pe un tun imobiliar așa \ncum este Romexpo? \nCum să pretindem că e stat de drept când judecătorii cinstiți \nsunt dați afară din Magistratură, sub pretexte ridicole? \nCum  să  pretindem  că  practicăm  democrația  când  sunt  unii \noameni din partide care amenință femei politicieni în cel mai josnic \nmod posibil? (Vociferări.) \nSă mai spun că avem aici colegi, în sală, care cred că e o idee \nbună să se asocieze cu indivizi care ne țin predici despre înțelepciunea \ndictaturii rusești? (Vociferări.) \nSe  întreabă  unii  cât  am  câștigat  de  pe  urma  aderării  la \nUniunea Europeană. \nPremierul a prezentat câteva cifre. \n                                                                                             42                                                                                          \n     \nÎn 2007, PIB-ul României era 120 de miliarde. Astăzi, la 15 \nani  după,  e  240.  Practic,  o  dublare  a  ceea  ce  înseamnă  beneficiul \nnostru, ca stat. \nDoamnelor și domnilor, \nAderarea la Uniunea Europeană a fost cel mai bun lucru care \ni s-a întâmplat României în ultimii 30 de ani. \nÎnsă,  doamnelor  și  domnilor,  dacă  ținem  seama  doar  de \ndrepturi, nu și de obligații, nu ar trebui să ne mirăm că vocea noastră \nlipsește din conversațiile mari. Nu ar trebui să ne mirăm că discuțiile \ndespre război și pace se poartă mai mult pe lângă noi, fără noi. \nNu e vina niciunei conspirații, ci doar a noastră. Când te ții de \ncuvânt doar pe jumătate, nu poți avea pretenția să fii luat în serios \nfoarte mult. \nȘi  s-a  promis  românilor  și  lumii  că  România  va  fi  o  țară \nprosperă și democratică. Am reușit doar parțial și foarte puțin. \nUniunea Salvați România este de la înființare un partid ferm, \npro-occidental,  pro-european  și  pro-democratic,  și  atunci  când  ne \nauziți  criticându-vă,  vă  asigur  că  asta  se  întâmplă  pentru  că  ne-am \nsăturat, alături de miile de români, ca dezvoltarea să se facă în ritm de \nmelc. Vrem ca România să se dezvolte rapid și în folosul cetățenilor. \nO  Românie  înscrisă  cu  încăpățânare  pe  drumul  acesta \neuropean folosește și cetățenilor ei și Europei. \nDragi colegi, \nTrăim de prea multă vreme întrebându-ne ca Ilie Moromete - \n„Niculae, unde mergem noi, domnule?”. \n                                                                                             43                                                                                          \n     \nHaideți  să  nu  ne  mai  întrebăm  și  să  trecem  la  acele  fapte \ndespre care doar vorbim! La faptele pentru care ne-am angajat atunci \ncând am aderat la Uniunea Europeană. \nPeste alți 15 ani, sper să nu mai căutăm România la coada \nclasamentelor țărilor dezvoltate din Europa! Le suntem datori cu acest \nlucru generațiilor actuale și generațiilor viitoare! \nVă mulțumesc. (Aplauze.) \nDomnul Florin-Vasile Cîțu: \nDin partea Grupurilor parlamentare AUR, timpul alocat - 10 \nminute, domnul senator Sorin Lavric. \nDomnul Sorin Lavric: \nVă mulțumesc, domnule președinte. \nDragi colegi, \nDomnule prim-ministru, \nDomnilor miniștri, \nÎntr-adevăr, suntem la o ședință solemnă, însă vă mărturisesc \ncă  e  o  mică  tortură  ca  să  vedem  atâția  politicieni  cum  vin  și \nrostogolesc aici, citind de pe hârtii, niște texte atât de convenționale, \nde protocolare și, firesc, plicticoase. \nDacă  v-aș  întreba  pe  fiecare  dintre  dumneavoastră  ce  ați \nreținut din ce s-a vorbit până acum, când tot timpul ați stat cu ochii în \ntelefon, mă îndoiesc că puteți să-mi spuneți. \nEu  sper  să  nu  vă  spun  niște  clișee,  așa  cum  au  făcut \nantevorbitorii mei. \n                                                                                             44                                                                                          \n     \nSingurul care a dat impresia că nu este un robot, rostogolind \ndiscursuri terne, a fost domnul Barna. \nȘi  sper  ca  dânsului  și  dumneavoastră  să  vă  răspund  la \nîntrebarea - unde mergem, încotro ne îndreptăm? \nȘi am să încerc să vă descriu lapidar viziunea Partidului AUR \nîn privința Uniunii Europene și a locului României în această Uniune. \nCu atât mai mult cu cât știți foarte bine că a devenit un laitmotiv ca \ndespre  cei  de  la  AUR  să  se  spună  că  sunt  eurosceptici,  că  sunt \nantioccidentali, că ni s-a cuibărit în cap ideea ROExit-ului, că trebuie \nmusai ca România să iasă din Uniunea Europeană. \nȘi,  firește,  ca  tacâmul  să  fie  complet,  domnul  Barna,  cu \n„înțelepciunea rusească” - noi, ce la AUR, suntem rusofili și, firește, \nputiniști. \nȚin să vă spulber toate aceste temeri și să vă spun din capul \nlocului - AUR este un partid pro-european, în mod răspicat... (Râsete. \nAplauze.) \nPăi, lăsați-mă să vă argumentez! (Vociferări.) \nEste un partid devotat valorilor... (Vociferări.) ...europene... \n(Râsete.) ...nici nu ne trece prin cap... (Vociferări.) ...să fim adepții \nROExit-ului pe care ni-l imputați atâta și cu atât mai putin... (Râsete.) \n...puțin... (Râsete.) ...nu putem să fim... (Râsete.) ...putiniști... (Râsete.)  \n...de vreme ce suntem în NATO. Știm prea bine că de fiecare dată \ncând am avut de-a face cu rușii lucrurile s-au sfârșit prost pentru noi. \nSuntem  în  tabăra  NATO  și  suntem  loiali  partenerilor  noștri.  Nici \nvorbă de a privi cu simpatie către Rusia. (Aplauze.) \n                                                                                             45                                                                                          \n     \nDa, locul României este în Uniunea Europeană, nu există altă \ndirecție,  este  singura  opțiune.  Dar  noi  când  spunem  „Uniunea \nEuropeană” ne gândim la acel proiect inițial pe care părinții fondatori \nai Uniunii Europene l-au avut în minte - este vorba de o coaliție, de un \nclub select de națiuni creștine și de state suverane. \nNiciun  antevorbitor...  (Aplauze.)  ...vorbind  despre  unitatea \nEuropei  și  despre  solidaritatea  Europei,  n-a  vorbit  despre  națiuni \ncreștine și despre state suverane. Nu s-a vorbit decât despre unitatea \nEuropei și atât. \nNu! AUR împărtășește proiectul inițial al părinților fondatori \n- al lui Adenauer, al lui Schuman, al lui Monnet - și anume o uniune \neuropeană  alcătuită  din  națiuni  creștine  și  state  suverane.  Este \nesențial... (Aplauze.) ... acest lucru. (Aplauze.) \nTocmai de aceea  suntem pro-europeni, domnule Barna sau \ndomnule Bulai,  chiar dacă vă stârnesc râsul!  Suntem pro-europeani \nîntr-o asemenea Uniune Europeană. \nFără suveranitatea statelor și fără religia creștină, Europa se \nduce de-a berbeleacul. \nVă  amintesc  simbolul  Uniunii  Europene.  Simbolul  Uniunii \nEuropene este cununa, diadema de 12 stele. Acele 12 stele nu se referă \nla  numărul  statelor,  că  suntem  27  de  state  în  Uniunea  Europeană. \nAcele stele se referă la cei 12 Apostoli și, în același timp, la Cununa \nMaicii Domnului. (Aplauze.) \n                                                                                             46                                                                                          \n     \nPărinții  fondatori  ai  Uniunii  Europene  erau  catolici \npracticanți. Ei credeau în Uniunea Europeană și erau încredințați că \nreligia creștină va fi un liant al Uniunii Europene. \nAcest  simbol  a  fost  votat,  a  fost  adoptat  de  către  părinții \nfondatori pe care i-am pomenit, pe 8 decembrie 1955. Pe 8 decembrie \n1955, când au votat, ei s-au gândit la această zi - de ce? - pentru că în \ncalendarul catolic, 8 Decembrie este Ziua Zămislirii Maicii Domnului. \nNu  ștergeți  din  memoria  românilor  acest  act  fondator  cu \nrezonanță creștină pentru că este esențial! \nVă spuneam că vă argumentez de ce nu suntem eurosceptici, \nba dimpotrivă, suntem pro-europeni și de ce suntem devotați valorilor \neuropene. \nCând  spunem  valori  europene  ne  referim  la  acel  canon \nvaloric  care  este  axat  pe  adevăr,  frumos  și  bine,  care  sunt  valori \ngrecești, iar acest canon valoric care a fost consacrat și verificat de-a \nlungul mileniilor stă pe 3 temelii, pe 3 piloni - filosofia greacă, dreptul \nroman și religia creștină. (Aplauze.) \nO Europă din care scoateți... (Aplauze.) ...aceste 3 temelii... \n(Aplauze.) ...nu va mai fi Europa pe care o gândim noi, cei de la AUR. \nPentru noi, progresul în Uniunea Europeană înseamnă să dăm \nviață  proiectului  și  valorilor  pe  care  le-au  avut  în  minte  părinții \nfondatori. Este esențial acest lucru. Asta înseamnă progres pentru noi. \nÎn  schimb,  dacă  progres  înseamnă  atingerea  unei  uniuni \neuropene înțelese ca un stat suprafederal, cu o singură capitală, cu un \n                                                                                             47                                                                                          \n     \nsingur  Parlament  și  cu  un  singur  președinte,  noi  nu  împărtășim  o \nasemenea idee. \nAmintiți-vă, vă rog, de precursorul doamnei Ursula von der \nLeyen!  Vă  mai  amintiți  de  el?  Jean-Claude  Juncker,  acel  grotesc \ndrăgălaș  președinte  al  Comisiei  Europene.  Vă  amintiți  când  se \nîmpleticea,  mort  de  beat,  și  era  ținut  de  colegi,  pentru  că,  nu,  se \nclătina? \nDacă Uniunea Europeană va fi privită ca un stat suprafederal, \ndestinul ei va fi destinul împleticirii lui Jean-Claude Juncker. (Râsete. \nAplauze.) \nPentru  noi,  singurul  viitor  este  cel  al  Uniunii  Europene \nînțelese  ca  un  club  select  de  națiuni  creștine  și  de  state  suverane. \nAltfel nu se poate, vom avea destinul acestui sinistru și foarte prost \npolitician care a condus, din păcate, Uniunea Europeană, mai mulți \nani. \nCred că am fost destul de limpede. \nÎn privința putinismului pe care ni-l tot imputați, v-am spus, \nde  vreme  ce  suntem  în  NATO  și  în  tabăra  aceasta,  suntem  loiali \npartenerilor noștri, nu se pune problema de a privi cu simpatie tendința \nimperialistă rusească. \nȘi nu ne  mai bănuiți că avem în spate cine știe ce agenții \nvenite de la Moscova! \nÎnchei  spunându-vă:  trăiască  România  într-o  Uniune  a \nnațiunilor creștine și a statelor suverane! \nVă mulțumesc. (Aplauze.) \n                                                                                             48                                                                                          \n     \nVoci din sală: \nBravo! Bravo! (Aplauze.) \nDomnul Florin-Vasile Cîțu: \nMulțumim pentru scuze și explicații. \nUrmează domnul deputat Daniel-Gheorghe Rusu. \nDomnul Daniel-Gheorghe Rusu: \nDomnule ministru francez pentru Europa și afaceri externe, \nDomnule prim-ministru al României, \nDomnilor miniștri, \nDomnilor președinți, \nStimați reprezentanți ai cultelor religioase, \nStimați invitați, \nStimați colegi senatori și deputați care ați mai rămas în sală, \nDrag popor român din Europa și de pretutindeni, \nVreau să vă transmit un salut sincer din partea Grupului pe \ncare îl reprezint și mai ales din partea unuia dintre președinți, care, cu \nregret, nu a putut să fie astăzi aici, domnul George Simion, dar a ținut \nsă vă salute, prin intermediul meu, și să vă roage să transmiteți, la \nrândul  dumneavoastră,  domnule  ministru,  un  salut  sincer  către \nDomnia Sa, Éric Zemmour, cel mai bun președinte pe care Franța îl va \navea din luna iunie încolo! (Râsete. Vociferări. Aplauze.) \nRespect  pentru  demnitatea  umană,  toleranță,  solidaritate, \nnediscriminare, libertate, democrație, egalitate, stat de drept, drepturile \nomului - sunt valori care au stat la baza constituirii Uniunii Europene \n                                                                                             49                                                                                          \n     \nși care sunt împărtășite de toate statele Uniunii Europene și așa ne \ndorim să și rămână. \nPoate unii cred că aderarea la Uniunea Europeană a venit așa, \nde la sine, pur și simplu. \nGreșit,  domnilor!  De  fapt,  a  fost  voința  poporului  român, \nsătul de comunismul umilitor și josnic al ultimelor zeci de ani și a \nunor lideri ai României, de a duce și de a îndrepta țara noastră către \nVest. \nA  fost  Cererea  oficială  de  aderare  la  Uniunea  Europeană, \nsemnată în iunie 1995, a fost Planul de la Snagov, lansat în anul 2000, \na fost Summitul din 1999 de la Helsinki și altele. Dar înainte de asta a \nfost  gândirea  strategică  a  unor  lideri  europeni  și  români,  în  orice \nlumină s-ar afla ei astăzi. \nUnde este România după 15 ani de la aderarea la Uniunea \nEuropeană?  Ce  am  câștigat?  Ce  am  pierdut?  Sau  încotro  mergem? \nSunt întrebări legitime pe care orice cetățean al Uniunii Europene de \nbună-credință și le poate pune. \nPIB-ul și bugetul țării, este adevărat, sunt duble, dacă nu mai \nmari, față de 2007, anul aderării. \nBanii  pentru  agricultură,  pentru  proiecte  de  infrastructură, \nsănătate, educație s-au dublat, la rândul lor. \nÎnsă  foarte  mulți  oameni  -  i-am  văzut  chiar  și  săptămâna \ntrecută, în Europa -, sunt nemulțumiți, deși țările în care locuiesc le \nconferă și le oferă o protecție socială deosebită, ei se simt părăsiți de \n                                                                                             50                                                                                          \n     \nGuvernul nostru și de oamenii noștri de stat. Ei trimit acasă către 3-4 \nmiliarde de euro, mai mult decât investițiile străine în România. \nSalariul mediu s-a dublat, puterea de cumpărare a românilor a \ncrescut până la un moment dat. \nDar noi toți ar trebui să fim mândri că facem parte dintr-o \nEuropă unită, în care drepturile să ne fie respectate. La fel, și valorile \ncreștine și morale. Să ne mândrim că facem parte dintr-o Europă a \npopoarelor  care  să  se  respecte  reciproc,  în  care  libera  exprimare  a \nopiniilor fiecăruia dintre noi să fie luată în considerare ca un lucru bun \nși constructiv, și nu ca un afront menit să dezbine  ceea ce  alții au \nreușit să clădească. \nRenunțând la metafore, trebuie să vă spun răspicat că cei 15 \nani  de  apartenență  la  Uniunea  Europeană  ne-au  adus  foarte  multe \navantaje, atât României, cât și poporului român, dar totuși, din varii \nmotive,  nu  am  reușit  să  facem  saltul  preconizat  pentru  a  avea  o \nadministrație  reală  și  prosperă,  o  dezvoltare  durabilă,  fără  decalaje \nîntre nivelul nostru de trai și nivelul de trai al concetățenilor noștri \neuropeni. \nNe dorim să stăm drept, să fim respectați și consultați în mod \negal, ca membrii celorlalte țări, la masa tratativelor și a negocierilor și \nnu  am  vrea  să  credem  vreodată  că  suntem  considerați  o  țară  și  un \npopor de o categorie inferioară. \nNu în ultimul rând, aș dori să reiterez faptul că Alianța pentru \nUnirea Românilor este o construcție politică pro-europeană și așa va \nrămâne atâta timp cât această relație a Uniunii Europene și a României \n                                                                                             51                                                                                          \n     \nse  bazează  pe  respect  reciproc  între  membrii  ei  și  atâta  timp  cât \nvalorile creștine și morale, precum și pilonii pe care a fost construită \naceastă fortăreață a națiunilor rămân ca temelie în gândirea și acțiunea \nliderilor ei. \nNe iubim poporul, iubim România și ne mândrim că facem \nparte din Europa. \nLa  mulți  ani...,  (Aplauze.)  ...România...,  (Aplauze.)  ...într-o \nEuropă... (Aplauze.) ...a tuturor... (Aplauze.) ...românilor... (Aplauze.)  \n...și a tuturor europenilor! (Aplauze.) \nMulțumesc. (Aplauze.) \nDomnul Florin-Vasile Cîțu: \nDin  partea  Grupurilor  parlamentare  ale  UDMR,  domnul \ndeputat Csoma Botond. \nDomnul Csoma Botond: \nDoamnelor și domnilor, \nStimați colegi,  \nStimate colege, \nStimați invitați, \nS-au  împlinit  15  ani  de  la  aderarea  României  la  Uniunea \nEuropeană. După 1990, intrarea în Alianța Nord-Atlantică și aderarea \nla Uniunea Europeană au fost obiectivele esențiale ale țării noastre. \nAderarea la Uniunea Europeană a însemnat pentru România o \nrecunoaștere, dincolo de granițele estului, un pas important pe drumul \n                                                                                             52                                                                                          \n     \nunei dezvoltări durabile și deschiderea spre un nou model social, spre \nnoi perspective în beneficiul tuturor cetățenilor acestei țări. \nAu trecut 15 ani în care am fost martorii unor transformări \nmajore. Au fost 15 ani de dezvoltare și de consolidare – dezvoltare și \nconsolidare  a  democrației,  firește!  -,  dar  trebuie  să  vă  spun  că  au \nexistat și anumite puncte nevralgice. Și aici m-aș referi în principal la \nanumite aspecte privind drepturile minorităților naționale din această \nțară. \nCel mai mare avantaj al aderării, în sens material, firește, au \nfost fondurile europene, menite să contribuie la dezvoltarea țării și la \nrecuperarea decalajelor față de statele cu vechime ale Uniunii, însă - \ntrebuie să spunem și chestia asta - România nu a reușit întotdeauna să \natragă  toate  sumele  alocate  de  Bruxelles,  situându-se  pe  ultimele \nlocuri între țările Uniunii la acest capitol. \nUn alt avantaj al cetățenilor din România este libera circulație \nîn spațiul UE, dar, în același timp, acest fapt a însemnat și plecarea a \nmilioane de cetățeni români să lucreze în alte țări europene. \nCa orice membru al Uniunii Europene, România are drepturi, \ndar și obligații, față de toți cetățenii ei, însă nu întotdeauna au fost \nrespectate aceste obligații asumate. \nRomânia încă așteaptă intrarea în spațiul Schengen, deziderat \ncare, în acest moment, se situează la nivelul de promisiuni. \nCu toate acestea, însă, după 15 ani, România susține ferm că \nnu  există  alternativă  la  această  Uniune  politică  și  economică.  Însă \ntotul evoluează și într-o direcție pentru care și noi,  cetățenii țărilor \n                                                                                             53                                                                                          \n     \nmembre, suntem responsabili. De aceea, când vorbim despre viitorul \nUniunii Europene, este nevoie de un dialog amplu și de implicare. \nPentru că, stimați colegi, trăim vremuri complicate. Pandemia \nde  coronavirus  ne-a  afectat  grav,  ne-a  dat  multe  lecții,  însă  datoria \nnoastră  este  să  învățăm  din  faptul  că  Uniunea  Europeană,  țările \nmembre, nu au fost suficient de pregătite și nu am avut un răspuns \nprompt în fața acestei situații fără precedent. \nTrebuie  să  învățăm  și  din  lecțiile  trecutului  cu  privire  la \nistoria și dezvoltarea Uniunii Europene. În fața provocărilor vechi și \nnoi,  pe  baza  unor  valori  democratice  solide  și  libertăți  comune, \nUniunea Europeană trebuie să sprijine statele membre acolo unde este \nnevoie  și  cât  este  nevoie,  cu  delimitarea  clară  a  competențelor \nexercitate în comun și a competențelor ce revin fiecărui stat membru. \nCooperarea statelor  membre  ale UE trebuie să rămână una \npragmatică, orientată spre dezvoltarea comună a societăților noastre și \nîntărirea poziției Uniunii pe scena globală. \nPoate ne-am fi descurcat mult mai bine pe plan global dacă \nam fi avut o politică externă mai bine coagulată. Și poate am fi putut \nsă evităm o serie de pericole dacă am avea o armată europeană de \nanvergură. \nUDMR  salută  președinția  franceză  la  Consiliul  Uniunii \nEuropene  și  în  special  eforturile  depuse  de  Franța  în  vederea \nconsolidării  și  dezvoltării  proiectului  armatei  europene,  un  proiect \ndificil, dar, credem noi, în același timp foarte necesar. \nStimați colegi, \n                                                                                             54                                                                                          \n     \nSunt câteva lecții pe care trebuie să le învățăm, avem nevoie \nde o colaborare mai strânsă între actorii politici, atât pe plan intern, cât \nși în cadrul forului comunitar. \nÎntr-adevăr, este mult mai ușor să explici ce nu este Uniunea \nEuropeană, decât ceea ce este. Dacă vă amintiți, fostul președinte al \nComisiei Europene, Jacques Delors, a denumit Uniunea Europeană, \naceastă construcție, „un obiect politic neidentificat”. Avem deci în față \no construcție originală, fără precedent și fără corespondent în lume. \nUniunea  Europeană  trece  dincolo  de  cadrul  de  concepte  politice \ntradiționale. Ea este o valoare unică, iar noi,  ce îi suntem cetățeni, \ntrebuie să o apreciem și să ne străduim să o dezvoltăm. \nCa  stat  membru  al  Uniunii  Europene,  trebuie  să  putem \nasigura calitatea vieții cetățenilor noștri și, în acest sens, trebuie să ne \nasigurăm că deținem suficientă putere economică și strategii care să \nfie concretizate în planuri concrete, în planuri de acțiune cu termene \nclare.  Astfel,  rolul  actorilor  economici  este  foarte  important  și, \nadăugând  politici  sociale  viabile  și  strategii  de  dezvoltare  durabilă, \nimplementarea responsabilă a acestora, cu siguranță se vor înregistra \nrezultate. Iar rezultatele se măsoară în siguranța, bunăstarea și nivelul \nde trai al cetățenilor noștri și, în același timp, putem asigura un viitor \nsigur generațiilor următoare. \nAcum, când tendințele extremiste se accentuează - și trebuie \nsă vorbim și despre acest fenomen, stimați colegi,  - iar la frontiera \nestică a Uniunii sunt încercări de a declanșa un conflict armat, credem \ncă este nevoie de mai multă unitate și de dialog. \n                                                                                             55                                                                                          \n     \nÎn ceea ce privește creșterea tot mai vizibilă a partidelor de \nextremă dreapta, trebuie să ne punem câteva întrebări, stimați colegi: \ncare  sunt  motivele  pentru  care  oamenii  sunt  deschiși  la  asemenea \nretorici?  Unde  a  greșit,  eventual  –  poate  că  a  greșit  –  și  Uniunea \nEuropeană? Este oare departe de cetățeni, pare netransparentă? \nUnde am greșit noi, politicienii? \nCred că la aceste întrebări trebuie să ne gândim și trebuie să \nîncercăm să formulăm un răspuns cât de cât concludent și bazat pe \nargumente. \nRomânia și-a exprimat ferm poziția în regiune prin susținerea \nunei Uniuni Europene stabile atât din punct de vedere economic, cât și \ngeopolitic. \nReiterez, Uniunea Europeană reprezintă o valoare unică, iar \nnoi,  cetățenii  săi,  avem  datoria  să  o  păstrăm  și  să  contribuim  la \ndezvoltarea ei. Avem datoria morală să o apărăm, ca să nu cadă pradă \ncelor ce vor să o distrugă, deși susțin altceva. \nÎnsă  toate  acestea  nu  înseamnă  că  nu  ne  putem  strădui  să \nîmbunătățim Uniunea noastră. Și noi, cetățenii europeni, ne dorim o \nUniune  Europeană  tot  mai  perfectă,  mai  apropiată  de  cetățeni,  și, \nsigur, mai implicată în viața noastră cotidiană. \nRomânia, prin obligațiile asumate odată cu aderarea la UE \nacum  15  ani,  își  propune  să  contribuie  la  consolidarea  acestei \nconstrucții  europene  și  să  contribuie  la  protejarea  ei  în  fața  tuturor \npericolelor  ce  apar  pe  parcurs.  O  putem  face  noi,  cetățenii,  noi, \ndecidenții, și o putem face noi, cetățenii europeni. \n                                                                                             56                                                                                          \n     \nVă mulțumesc, stimați colegi, pentru atenție. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  Grupului  parlamentar  al  minorităților  naționale, \ndomnul deputat Ovidiu Victor Ganț. \nDomnul Ovidiu Victor Ganț: \nVă mulțumesc frumos. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule  ministru pentru Europa și al afacerilor externe al \nRepublicii Franceze,  \nDoamnă, domnilor miniștri, \nDoamnelor și domnilor ambasadori, \nStimați invitați, \nDoamnelor și domnilor senatori și deputați,  \nAm  avut  inițiativa  organizării  acestei  ședințe  festive  de \nsărbătorire a 15 ani de la aderarea României la Uniunea Europeană, \npentru că acest eveniment reprezintă în opinia noastră, a deputaților \ndin Grupul parlamentar al minorităților naționale, un moment crucial \nîn istoria României. El este șansa unică de a reînnoda relația noastră \nde apartenență ca națiune la lumea occidentală, o năzuință istorică, \nmanifestată  permanent,  începând  cu  secolul  al  XIX-lea  în  Țările \nRomâne. Principalii intelectuali și politicieni români ai acelui secol au \n                                                                                             57                                                                                          \n     \nstudiat  la  universități  franceze,  germane,  austriece  sau  italiene, \npromovând  ulterior  în  țară,  în  mod  asiduu,  valorile  civilizației \noccidentale. \nLa  sfârșitul  anilor  ʾ30,  tot  acest  proces  de  integrare  și \ndezvoltare a României ca parte a spațiului de valori europene a fost \ncurmat brusc de instaurarea succesivă a fascismului și comunismului, \ndublată de pierderea unei părți a teritoriului național și impunerea unui \nfel  de  a  gândi  străin  de  orice  tradiție  de  la  noi.  A  fost  o  perioadă \nîntunecată  din  istoria  noastră,  atunci  când  am  avut  parte  doar  de \ndictaturi de tip fascist și comunist, cu tot reculul pe care acestea l-au \nadus în plan uman, social și economic. \nDin  fericire,  național-comunismul  a  luat  sfârșit  datorită \nRevoluției  din  decembrie  1989  și  sacrificiului  pe  care  l-au  făcut \ncetățenii țării noastre atunci, indiferent de apartenența lor etnică sau \nreligioasă, creștini, evrei sau musulmani. \nA urmat o perioadă foarte grea, marcată de crize sociale și \neconomice - mineriade, falimentul economiei socialiste, hiperinflație -\npe care am depășit-o cu greu, dar care s-a terminat prin două realizări \nmajore:  intrarea  în  NATO  și  Uniunea  Europeană.  Au  fost  două \nmomente  de  consens  național,  de  altfel  foarte  rare  în  politica \nromânească. Să reamintim faptul că Tratatul de aderare la Uniunea \nEuropeană  a  fost  ratificat  în  unanimitate  de  către  Parlamentul \nRomâniei.  În  ceea  ce  ne  privește,  am  susținut  activ  demersul,  prin \nrelațiile pe care le avem cu țările membre de care suntem legați prin \nlimbă și cultură. \n                                                                                             58                                                                                          \n     \nAstfel s-a deschis calea spre o democrație de tip occidental și \no dezvoltare economico-socială fără precedent. \nȘi  perioada  de  preaderare,  de  adoptare  a  legislației,  de \npreluare  a  aquis-ului  comunitar  și  de  transformare  instituțională \ntrebuie  amintită  ca  fiind  un  efort  comun  al  tuturor  forțelor  politice \nproeuropene  și  evident  al  Parlamentului  României,  ca  expresie  a \nsuveranității  națiunii  române.  Ne-am  asumat  toate  prevederile  din \ntratatul de aderare, inclusiv ceea ce scrie în art. 148 din Constituția \nRomâniei,  alin.  (2):  „Ca  urmare  a  aderării,  prevederile  tratatelor \nconstitutive  ale  Uniunii  Europene,  precum  și  celelalte  reglementări \ncomunitare  cu  caracter  obligatoriu,  au  prioritate  față  de  dispozițiile \ncontrare  din  legile  interne,  cu  respectarea  prevederilor  actului  de \naderare”.  \nPentru că niciodată aici nu s-au reliefat două aspecte, doresc \nsă  o  fac  eu  astăzi,  pentru  că  le-am  trăit  în  mod  nemijlocit.  Regret \nabsența domnului profesor doctor Vasile Pușcaș, negociatorul șef al \nRomâniei, care a reușit, împreună cu echipa sa, să finalizeze la timp \nnegocierile  de  aderare  în  decembrie  2004  și  doresc  să-i  mulțumesc \npublic pentru această realizare, care a permis semnarea tratatului de \naderare în timp util, pentru respectarea termenului de 1 ianuarie 2007. \nAl  doilea  aspect  pe  care  doresc  să-l  amintesc  este  munca \nechipei  de  observatori  la  Parlamentul  European,  într-un  efort \ntranspartinic, dar și multietnic al delegației noastre. \nA fost o onoare deosebită pentru mine faptul că, desemnat \nfiind de către Grupul parlamentar al minorităților naționale, am făcut \n                                                                                             59                                                                                          \n     \nparte  din  delegație,  alături  de  alți  parlamentari  români,  care  își \ncontinuă și astăzi activitatea parlamentară: doamnele senator Roberta \nAnastase și Gabriela Crețu și domnii senatori Vasile Dîncu și Titus \nCorlățean.  Împreună  am  reușit  să  combatem  prejudecăți  și  să \nschimbăm  opinii  asupra  aderării  țării  noastre,  inclusiv  votul  unor \nîntregi delegații naționale din grupurile noastre politice asupra acestui \nsubiect, de la avizul conform, unde a fost împotrivă, la ultimul raport \nMoscovici,  unde  a  fost  pentru.  Am  convingerea  că  sunt  în \nasentimentul colegilor mei, foști observatori, față de cele afirmate.  \nMomentul  aderării  la  1  ianuarie  2007  a  fost  sărbătorit  la \nBucurești  împreună  cu  ministrul  federal  de  externe  al  Germaniei, \nFrank-Walter Steinmeier, astăzi președinte federal, care asigura la data \nrespectivă  președinția  Consiliului  Uniunii  Europene.  Din  păcate, \nseparat:  într-un  loc  cu  președintele  României,  în  alt  loc  cu  prim-\nministrul de atunci. Un semn de rău augur pentru ce avea să urmeze \natât  în  politica  internă,  cât  și  în  ceea  ce  privește  demersul  politic \neuropean al României. \nPoate că acum, la 15 ani după, vom înțelege ce mare rău îl \nreprezintă permanentele disensiuni și crize politice. \nMă  bucur  să  sărbătorim  astăzi  15  ani  de  la  aderare,  în \nprezența  ministrului  de  externe  al  Franței,  domnul  Jean-Yves  Le \nDrian, într-un arc peste timp simbolic și doresc să-i mulțumesc în mod \ndeosebit  pentru  efortul  de  a  fi  alături  de  noi.  Vedem  în  prezența \nDomniei Sale un nou gest de prietenie al Franței față de România.  \nDoamnelor și domnilor, \n                                                                                             60                                                                                          \n     \nReconcilierea  franco-germană  reprezintă  fundamentul \nUniunii  Europene  de  astăzi.  Cred  că  Robert  Schuman  și  Konrad \nAdenauer  ar  fi  mândri  de  cele  realizate,  însă  ar  exprima  și  unele \nnemulțumiri legate de Uniunea Europeană. \nDespre acestea din urmă doresc să vă vorbesc. Am pierdut \nrecent un membru, Marea Britanie, care într-un demers unilateral a \ndecis  să  ne  părăsească  -  lucru  pe  care  îl  regret.  Avem  tot  felul  de \nexcepții și opt out-uri pentru anumiți membri. Nu se respectă întocmai \ntratatele,  birocrația  rămâne  sufocantă,  uneori  există  un  tratament \ndiferențiat aplicat unor state membre sau opinii grav divergente între \nanumite state membre, în chestiunea valorilor fundamentale care stau \nla baza construcției europene. \nDoresc  să  fac  apel  la  solidaritate  și  echitate  în  interiorul \nUniunii  Europene,  foarte  bune  exemple  fiind  lupta  împotriva \npandemiei și finanțarea planurilor naționale de redresare și reziliență \nale statelor membre. \nTotuși, cred că a venit timpul să punem capăt discriminării la \ncare este supusă România, prin neacceptarea în spațiul Schengen, deși \nam  investit  sute  de  milioane  de  euro  în  aplicarea  sistemului  și  în \npofida faptului că din 2011 satisfacem criteriile de aderare. Această \nstare de fapt nu face decât să scadă încrederea cetățenilor români în \nUniunea  Europeană,  afectând  libera  circulație  a  persoanelor  și  a \nbunurilor. \nTotodată  pledăm  ca  pe  baza  unor  rezultate  concrete  – \nsubliniez, pe baza unor rezultate concrete – pe care le va obține țara \n                                                                                             61                                                                                          \n     \nnoastră în perioada următoare să se încheie aplicarea mecanismului de \ncooperare  și  verificare.  În  ceea  ce  ne  privește,  vom  susține  orice \nmăsură legislativă necesară în acest sens. \nSper să ne facem și noi treaba în plan intern și să ducem la \nbun  sfârșit  reformele  anunțate:  modificarea  Constituției,  reforma \nadministrativă,  în  sensul  aplicării  în  mod  real  a  principiului \nsubsidiarității și al unei descentralizări mult clamate în anii din urmă, \ndezvoltarea infrastructurii rutiere și feroviare, a celei din sănătate și \nînvățământ, a digitalizării etc. \nNe  dorim,  totodată,  ca  procesul  de  extindere  al  Uniunii \nEuropene în Balcanii de Vest să fie dinamizat, permițând oamenilor \ndin regiune să se bucure de șansa de a fi cetățeni ai Uniunii Europene, \ndiminuând în același timp influențe externe nefaste asupra regiunii.  \nSperăm că președinția Franței a Consiliului Uniunii Europene \nsă ne ajute în rezolvarea unei părți din aceste probleme, respectiv să \naducă progrese importante la aceste capitole. \nConform unui sondaj recent, încrederea cetățenilor români în \nUniunea Europeană este în continuare la una din cele mai înalte cote \ndin statele membre, iar în ceea ce privește încrederea lor în alte state \nde pe mapamond Germania este pe locul întâi, iar Franța pe locul trei. \nDoamnelor și domnilor, \nÎn concluzie, avem convingerea că apartenența României la \nUniunea Europeană este garanția pentru noi de a beneficia de pace, \ndemocrație  și  bunăstare  și  deci  Grupul  parlamentar  al  minorităților \n                                                                                             62                                                                                          \n     \nnaționale  va  continua  să  susțină  necondiționat  demersurile \nproeuropene ale României. \nVă mulțumesc frumos pentru atenție. (Aplauze.) \nDomnul Florin-Vasile Cîțu: \nMulțumim, domnule deputat. \nTot  din  partea  Grupului  parlamentar  al  minorităților \nnaționale, domnul Silviu Vexler.  \nDomnul Silviu Vexler: \nDoamnelor și domnilor, \nAm  învățat  și  am  crezut  întotdeauna  în  faptul  că  Uniunea \nEuropeană este construită pe șase valori fundamentale: respect pentru \ndemnitatea  umană,  libertate,  democrație,  egalitate,  stat  de  drept, \nrespectarea drepturilor omului, inclusiv cele ale minorităților. \nȘi  îmi  aduc  aminte,  în  acest  moment,  înmormântarea \ndoamnei  Simone  Veil,  prima  femeie  președinte  a  Parlamentului \nEuropean,  reprezentând  Franța,  supraviețuitor  al  lagărelor  de  la \nAuschwitz și Bergen-Belsen, și  mai ales un fragment din cuvintele \nspuse de președintele Macron, respectiv că este aici „pentru a exprima \no imensă recunoștință, în numele poporului francez, pentru unul din \ncei mai iubiți copii ai săi”. \nTotuși, în acest moment deosebit, aniversar, și care ar trebui \nsă fie vesel, domnule ministru Le Drian, doamnă ambasador Auer, îmi \ncer scuze și regret că a trebuit să fiți martor la declarațiile mistico-\nreligioase  ale  unui  coleg  care  atunci  când  nu  elogiază  criminali  de \n                                                                                             63                                                                                          \n     \nrăzboi și nu neagă Holocaustul, încearcă să șteargă din viziunea unei \nEurope moderne existența comunităților musulmane și evreiești. \nDomnule  senator  Lavric,  cu  toată  dorința  dumneavoastră, \nregret! \nSuntem aici și vom continua să fim aici, cu aceeași demnitate \ncu  care  am  contribuit  întotdeauna  la  construirea  și  modernizarea \nUniunii Europene. \nÎmi cer scuze pentru această intervenție! \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  deputaților  și  senatorilor  neafiliați,  doamna \nsenator Diana Șoșoacă. (Rumoare.) \nDoamna Diana Iovanovici-Șoșoacă: \nVă  mulțumesc.  (Este  îmbrăcată  în  ie  și  poartă  drapelul \nRomâniei pe umeri.) \nNu  credeam  că  arborarea  steagului  României  vă  va  stârni \natâtea  râsete!  Este  rușinos,  dar  ce  poți  să  îi  ceri  unui  astfel  de \nParlament?! \nMi  s-a  părut  inoportună  intervenția  domnului  Vexler,  în \ncondițiile în care nici măcar nu i s-a pronunțat numele! Mă fac și eu \navocatul domnului Lavric, pro bono, de data asta! \n                                                                                             64                                                                                          \n     \nSuntem la o aniversare de 15 ani și am auzit aici discursuri \ncare  mi-au  adus  aminte  de  Congresul  al  XIV-lea  al  Partidului \nComunist Român. \nMă așteptam la ceva mai mult din partea dumneavoastră, mai \nales că unii aveți vreo trei-patru legislaturi pe aici, deci ați putea cel \npuțin să învățați să nu mai citiți de pe hârtie, ci să și aveți un pic de \ninspirație pentru a purta discursuri. \nNu am auzi însă... elogii, bunăstare, deci trăim într-adevăr în \nlumi paralele. \nPoporul român trăiește într-o lume pe care dumneavoastră nu \no vedeți. Uniunea Europeană s-a format - și era bine cum s-a format - \npentru a avea o dezvoltare economică bună, să existe bunăstare, pentru \na concura Statele Unite ale Americii. Din păcate, după 15 ani în care \nni se spune că suntem parteneri egali ai statelor Uniunii Europene, nu \navem acces în Schengen. În schimb, avem firme austriece care ne-au \npreluat cam tot ce înseamnă petrol, gaz, bogății, avem firme franceze \ncare ne-au luat alte bogății, avem firme italiene care ne-au luat alte \nbogății. Nu e prost cine le ia, e prost cine le dă! În toți acești 15 ani, \nRomânia a pierdut cel mai mult. Da, într-adevăr, avem posibilitatea să \nne plimbăm în afara granițelor țării, dar, - ce să vezi?! - avem peste 10 \nmilioane de români în afara granițelor țării. Suntem țara cu cea mai \nmare migrație pe timp de pace, iar românii noștri sunt discriminați în \nUniunea Europeană! Nu am văzut ambasadele României că se luptă \npentru români și n-am văzut nici UE că se luptă pentru români, care \nsunt cetățeni egali în drepturi cu ceilalți cetățeni ai statelor europene. \n                                                                                             65                                                                                          \n     \nMai mult decât atât, în ultimii doi ani suntem siderați, mai \nales noi, juriștii, să vedem cum drepturile și libertățile fundamentale, \natât  din  Carta  drepturilor  omului,  dar  și  din  Carta  europeană  a \ndrepturilor  fundamentale  ale  Uniunii  Europene,  sunt  încălcate  cu \nobstinație! Se încalcă orice drept, în numele unui interes colectiv s-au \nanulat drepturile personale, ceea ce nu poate fi admis, pentru că asta \nfăceau comuniștii. \nNe-am  întors  în  timp,  iar  Uniunea  Europeană,  dacă  nu  se \ntrezește, va rămâne fără foarte multe state pentru că, îmi pare rău să o \nspun, nu că o doresc eu, eu încă mai cred că Uniunea Europeană poate \nsă se trezească și să revină la ceea ce a început. Dar 60% din români \nîși doresc ROExit. Atenție foarte mare! Și aveți grijă că anul acesta, \ndoamnelor  de  la  PNL  care  doriți  să  fiți  judecător  la  Curtea \nConstituțională și trageți sfori pentru acest lucru, pentru că vi s-a cerut \nsă anulați Constituția României în favoarea dreptului european. Așa \nceva... îi spun Uniunii Europene: „Pe aici nu se trece!”. Constituția \nRomâniei este cea mai de preț lege. În Constituție se află drepturi și \nlibertăți fundamentale europene. Respectăm dreptul european - dreptul \neuropean  poate  fi  cel  mult  complementar  -,  dar  nu  să  fie  superior \nConstituției României! \nMai mult decât atât, ...(Vociferări.) \nLăsați,  doamnă,  că  n-o  să  vă  aleagă  nimeni  la  Curtea \nConstituțională! \nMai mult decât atât... \n                                                                                             66                                                                                          \n     \nDoamna  Scântei,  lăsați,  că  știm...  Știți,  cu  milionul  ăla  de \neuro într-un an! \nVreau  să-i  amintesc  Uniunii  Europene  ce  înseamnă  aceste \nmotive de pe o ie românească. (Arată pe ia pe care o poartă.)  \nDa, fă-ți cruce! Poate așa vei deveni creștin, domnule! \nAceste  motive  sunt  milenare.  Aici,  pe  pământul  acesta \nromânesc,  s-au  descoperit  plăcuțele  de  la  Tărtăria,  primul  scris  din \nlume. Nici nu se inventase civilizația sumeriană! (Râsete.) \nAici... \nAșa este! Râdeți! Prostul râde când nu știe! \nPuneți mâna pe carte și citiți, că ați făcut de râs Parlamentul \nRomâniei!  \nPentru  România  steagul  României  este  acesta!  (Arată \ndrapelul.) Alt steag nu există! Pentru acest tricolor s-a murit! Și să-i \nmai  aducem  aminte  Uniunii  Europene  de  cruciadele  creștine,  când \ndomnitorii români stăteau aici de pavăză, astfel încât țările Europei să \nse dezvolte și să-și înalțe catedrale, unde acum ori sunt închise, ori \nsunt baruri și restaurante! \nUniunea Europeană trebuie să se trezească!  \nUitați-vă cum Ursula von der Leyen este într-un dosar penal \npentru contracte cu Pfizer! \nAți adus vaccinarea obligatorie ca unic drept și unică condiție \npentru a trăi! \nDomnul Florin-Vasile Cîțu: \nDoamnă senator, vă rog să vă îndreptați către sfârșit... \n                                                                                             67                                                                                          \n     \nDoamna Diana Iovanovici-Șoșoacă: \nO să mă îndrept către sfârșit, sfârșitul dumneavoastră! \nDomnul Florin-Vasile Cîțu: \nCele 10 milioane de români din străinătate vă mulțumesc. \nDoamna Diana Iovanovici-Șoșoacă: \nȘi voiam să vă mai spun un lucru. Pentru toți cei din Uniunea \nEuropeană care solicitați să ne vaccinăm și nu ne mai lăsați nici să \nrespirăm decât dacă ne vaccinăm: Dumnezeu nu este vaccinat și nu va \nfi niciodată! \nTrăiască România liberă și suverană! (Aplauze.) \nDomnul Florin-Vasile Cîțu: \nDin  partea  Grupului  parlamentar  al  PNL,  doamna  senator \nAlina Gorghiu. \nDoamna Alina-Ștefania Gorghiu: \nBună seara, stimați colegi! \nStimați invitați, \nÎntotdeauna  populismul  are  un  nume!  Dar  vă  asigur  că \nultimele minute vor fi ale unui discurs proeuropean, onest și autentic. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule ministru Le Drian,  \nStimată doamnă ambasador a Republicii Franceze,  \nStimați colegi, \n                                                                                             68                                                                                          \n     \n1 ianuarie 2007 a fost, într-adevăr, un moment de excepție \npentru noi toți și sunt, așa cum spuneau toți colegii mei, 15 ani  de \nUniune Europeană pentru România. \nCa națiune europeană, am aderat la un proiect politic care are \nla bază valori precum demnitatea, statul de drept, libertatea, egalitatea, \ntoleranța și, poate cel mai important dintre toate acestea, respectarea \ndrepturilor omului. Mult mai recent, spiritul Declarației de la Sibiu, \nadoptată în mai 2019, în România, a consfințit ceea ce este Europa de \nastăzi - o uniune a valorilor și a libertăților. \nStimați colegi senatori,  \nStimați colegi deputați, \nRezultatele  la  care  au  ajuns  statele  membre  ale  Uniunii \nEuropene, datorită integrării europene, vorbesc de la sine. Și pentru \nRomânia acest lucru a însemnat o creștere de aproape trei ori a PIB-\nului României, o creștere de patru ori a PIB-ului pe cap de locuitor, \nam beneficiat de fonduri europene pentru dezvoltare cu peste 46 de \nmiliarde  de  euro  mai  mult  decât  a  contribuit  România  la  bugetul \nUniunii, iar expresia „din fonduri europene” aduce multă mândrie și \ncertifică un lucru necesar și bine făcut. \nA fi european înseamnă însă multe lucruri, unele extrem de \nsimple, unele însă ceva mai complicate și provocatoare. \nCertificatul verde este un proiect european. \nDrepturile minorităților, de orice fel ar fi aceste minorități, și \ntoleranța, sunt valori europene. \nLa fel și respingerea discriminării și a excluziunii sociale. \n                                                                                             69                                                                                          \n     \nRespectarea  principiului  supremației  dreptului  european  în \ndomeniile stabilite prin tratate și cedarea de suveranitate, da, sunt, de \nasemenea,  principii  de  bază  ale  ideii  unității  europene.  La  fel  și \nrespectarea deplină a deciziilor Curții de Justiție a Uniunii Europene. \nNu poți, stimați colegi, să fii astăzi european o zi și a doua zi \nsă-ți  dai  haina  jos,  deși  mai  vedem  lucrul  acesta  în  discursuri  din \npricina populismului. Și atunci, în loc de oameni politici de stat, în loc \nde oameni politici înțelepți, vizionari, vezi lideri populiști care se bat \ncu  pumnul  în  piept,  nu  doar  în  România,  riscând  destrămarea \nproiectului european.  \nAcum, când lumea întreagă se confruntă cu noi și noi crize de \nsănătate,  economice,  ecologice,  tensiuni  geopolitice,  România  vă \nasigur că va contribui din plin la proiectul viitorului Europei.  \nVom  avea  o  Uniune  mai  puternică,  mai  rezilientă,  mai \nconvergentă, mai solidară. Și când vorbim de viitor trebuie să știm \nlimpede că avem ca stat european și obligații, dar avem și drepturi. \nSunt speranțe puse în 2007 și unele dintre ele încă nematerializate.  \nVorbea colegul nostru de la UDMR despre aderarea la spațiul \nSchengen. \nDa, este un drept al României, îndeplinim de mult timp toate \ncriteriile și condițiile tehnice și îi rugăm pe partenerii europeni să țină \ncont de acest lucru și să ne sprijine în acest demers al României.  \nȘi adoptarea monedei euro este un alt proiect pentru care ne \npregătim și probabil că o să ne pregătim mai serios de acum încolo. \n                                                                                             70                                                                                          \n     \nDeși  în  acești  15  ani  au  existat  foarte  multe  provocări, \nRomânia rămâne în continuare, în ciuda celor pe care le-ați auzit mai \ndevreme, una dintre cele mai favorabile țări pentru construcția Uniunii \nEuropene. \nUn  sondaj  recent,  de  acum  două  zile,  arată  că  peste  75% \ndintre români susțin în continuare proiectul european. \nDa,  e  îmbucurător  că  noi,  românii,  credem  în  această \nconstrucție,  iar  eu,  ca  un  cetățean  proeuropean  convins,  cred  că  și \nEuropa își va onora la rândul său toate obligațiile față de România. \nVă mulțumesc, stimați colegi, pentru această oportunitate. \nMulțumesc, domnule ministru, Excelență, pentru îngăduință. \nO seară plăcută! (Aplauze.) \nDomnul Florin-Vasile Cîțu: \nMulțumim, doamnă senator. \nDoamnelor și domnilor,  \nAm încheiat intervențiile. \nMulțumindu-vă pentru participare, vă rog să-mi permiteți să \ndeclar închisă ședința solemnă – așa se voia – comună a Senatului și \nCamerei Deputaților. \nVă mulțumesc.  \n \nȘedința s-a încheiat la ora 19.43. \n \n \n \n "
    },
    "27": {
        "start_text": "Domnul Florin-Vasile Cîțu:",
        "start_index": -1,
        "end_text": "Doamna Diana Iovanovici-Șoșoacă:",
        "end_index": -1,
        "text": "                                                                 1                                                                                          \n     \n02 februarie 2022 – ședință comună \n \n \nS U M A R \n \n1.  Alocuţiuni consacrate aniversării a 15 ani de  2. \nla aderarea României la Uniunea Europeană. \n \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \nS T E N O G R A M A \nședinței solemne comune \n a Camerei Deputaților și Senatului \nconsacrată aniversării a 15 ani \nde la aderarea României la Uniunea Europeană. \n \nȘedința a început la ora 17.37. \nLucrările şedinţei au fost conduse de domnul senator Florin-\nVasile Cîțu, președintele Senatului, asistat de domnul deputat Andrei-\nRăzvan Lupu, secretar al Camerei Deputaților, și de domnul senator \nIon-Narcis Mircescu, secretar al Senatului.  \nDin  prezidiu  a  făcut  parte  și  domnul  deputat  Ion-Marcel \nCiolacu, preşedintele Camerei Deputaţilor. \nDomnul Florin-Vasile Cîțu: \nStimați colegi, \nVă rog să luați loc, să începem. \nDomnule președinte al Camerei Deputaților, \nDomnule prim-ministru, \nDomnule  Jean-Yves  Le  Drian,  ministrul  pentru  Europa  și \nafaceri externe al Republicii Franceze, \nDistinși reprezentanți ai cultelor religioase, \nDoamnelor și domnilor senatori și deputați, \nDoamnelor şi domnilor miniștri, \n                                                                                             3                                                                                          \n     \nExcelențele  Voastre,  doamnelor  și  domnilor  ambasadori, \nreprezentanți ai misiunilor diplomatice, \nStimați invitați, \nOnorată asistență, \nVă  rog  să-mi  permiteţi  să  declar  deschisă  şedinţa  solemnă \ncomună  de  astăzi,  a  Senatului  și  Camerei  Deputaților,  dedicată \naniversării a 15 ani de la aderarea României la Uniunea Europeană. \nDoamnelor şi domnilor, \nVă  invit  să  ascultăm  Imnul  naţional  al  României  și  Imnul \nUniunii Europene! \n(Se intonează Imnul naţional „Deşteaptă-te, române!”. \nSe intonează Imnul Uniunii Europene.) \nDoamnelor și domnilor senatori și deputați, \nOnorați invitați, \nÎl  invit  la  tribună  pe  Excelența  Sa,  domnul  Jean-Yves  Le \nDrian,  ministrul  pentru  Europa  și  afaceri  externe  al  Republicii \nFranceze. \nDomnul  Jean-Yves  Le  Drian  (ministrul  pentru  Europa  și \nafaceri externe al Republicii Franceze): \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDoamnelor și domnilor miniștri, \nDoamnelor și domnilor deputați și senatori, \n15 ani după aderarea României la Uniunea Europeană. \n                                                                                             4                                                                                          \n     \nSunt  deosebit  de  fericit  să  fiu  astăzi  la  București  pentru  a \nsărbători împreună cu dumneavoastră acest eveniment care a fost un \nprogres pentru toți europenii, pentru că de 15 ani încoace Uniunea \nnoastră  este  mai  puternică  și  mai  completă  pentru  că  și \ndumneavoastră, România, faceți parte din ea. \nȘi nu spun acest lucru numai în numele prieteniei care unește \nnațiunile  noastre,  o  prietenie  înrădăcinată  în  istoria  culturală, \nintelectuală și politică pe care o împărtășim împreună. Prietenie care \nne amintește de tinerețea petrecută la Paris a părinților fondatori ai \nRomâniei  moderne  –  Alexandru  Ioan  Cuza,  Vasile  Alecsandri  sau \nchiar și Brătianu, familia Brătianu, tată și fiu. O prietenie care ni se \namintește de fiecare dată când pronunțăm numele lui Enescu, Brâncuși \nsau Cioran, care ne-au adus atât de mult cu toții. O prietenie care, \ndupă Revoluția Română, s-a exprimat prin numeroase manifestări de \nsolidaritate, de care eu îmi amintesc încă și acum, păstrez o amintire \nfoarte proaspătă a acestor manifestări. Și o prietenie care adeseori - și \neste o mare onoare pentru noi - se pronunță, se vorbește „en français” \n-  în  franceză,  această  limbă  care  a  fost  o  limbă  de  libertate  și  de \ncunoaștere  pentru  tinerii  români  care  au  studiat-o  în  anii  cei  mai \nsumbri  ai  istoriei  dumneavoastră  și  care  astăzi  vă  înscrie  pe  mulți \ndintre  dumneavoastră  într-o  comunitate  de  300  de  milioane  de \nfrancofoni de peste tot în lume. \nSpun acest lucru, de asemenea, pentru că Franța prezidează \nastăzi  Consiliul  Uniunii  Europene,  și  această  responsabilitate  ne \n                                                                                             5                                                                                          \n     \npermite  să  apreciem  atuurile,  avantajele  care  dau  putere  Europei \nnoastre. \nIncontestabil, economia dumneavoastră s-a poziționat treptat \npe sectoare de viitor, și angajarea dumneavoastră în Europa Apărării, \ninclusiv în Sahel, se numără printre toate aceste atuuri ale Europei. \nCând  v-ați  alăturat  Uniunii,  în  2007,  România  și-a  reluat \nlocul  care  îi  corespunde  în  inima  Europei  noastre.  A  fost  un  pas \nsuplimentar pe drumul care v-a permis să dați pagina, să lăsați în urma \ndumneavoastră  mai  multe  decenii  de  dictatură,  penurii  și  regim \narbitrar. A fost, de asemenea, un pas în plus pe drumul care, după un \nsecol de conflicte și despărțiri, ne-a condus împreună la reunificarea \nEuropei noastre. Și, într-adevăr, vorbesc despre reunificare. Am spus \nacest  lucru  la  Praga,  când  comemoram  revoluțiile  din  1989,  ca,  de \nexemplu, cea care a început pentru dumneavoastră la Timișoara, în \nstrigăte de libertate și dreptate. \nȘi  repet  în  fața  dumneavoastră  astăzi  -  decât  să  folosesc \ncuvântul „extindere”, care oarecum ne îndepărtează unii de ceilalți, eu \nprefer termenul „reunificare”, pentru că el ne apropie unii de ceilalți. \nMomentul istoric din 2007, pe care îl sărbătorim astăzi, a fost \npregătit de momentul istoric din 1989, când Europa noastră a putut, în \nsfârșit, să se regăsească pe sine însăși, când în sfârșit am început să \nvindecăm  împreună  această  rană  deschisă  în  1945  în  inima \ncontinentului european deja greu încercat și dezorientat de 3 decenii \nde  tragic  război  civil.  Când,  în  sfârșit,  Cortina  de  Fier  care  ne \n                                                                                             6                                                                                          \n     \ndespărțea  s-a  prăbușit,  s-a  prăbușit  și  noțiunea  total  artificială  de \n„Europa de Est”, care ne despărțea și ea, de asemenea. \nÎntr-adevăr, națiunile noastre sunt diferite, sunt diverse, dar \nnu  a  existat  dintotdeauna  decât  o  singură  Europă,  cea  pe  care \nîmpreună o numim „a noastră”, cea pe care ne-a înapoiat-o anul 1989. \nAceste două drumuri, în realitate, se confundă și nu fac decât \nunul  singur.  Este  calea  pe  care  ne-o  deschidem  noi,  în  calitate  de \neuropeni, înspre un orizont de progres care ne reunește. Un orizont de \nlibertate  și  de  democrație  ordonat  în  funcție  de  principiile \nfundamentale  ale  Uniunii  noastre  -  respectarea  statului  de  drept,  a \ndrepturilor  omului,  a  drepturilor  minorităților,  respectarea  libertății \npresei  și  libertăților  universitare.  Un  orizont  de  progres  social \nîmpărtășit, pentru că concetățenii așteaptă în mod legitim de la Europa \nca ea să fie prosperitatea în serviciul solidarității, în dimensiunea cea \nmai concretă a vieților lor. Și un orizont, de asemenea, de reunificare a \nmemoriilor noastre în toată diversitatea lor, ca să putem regăsi firul \nistoriei  europene  și  pentru  a  putea  scrie  împreună  noi  pagini  din \naceastă istorie. \nAcest orizont comun ne permite să mergem înainte, astăzi, \nîntr-o  lume  plină  de  amenințări  și  de  provocări  legate  de  mediu, \ntehnologice, economice și geopolitice, afirmând această suveranitate \neuropeană care astăzi, în fața noului context internațional, este cea mai \nbună  garanție  a  suveranităților  noastre  naționale,  pe  care  ea  le \nconsolidează fără să le știrbească. \n                                                                                             7                                                                                          \n     \nȚările  care,  cum  a  fost  cazul  în  România,  au  fost  supuse \njugului  funestei  doctrine  Brejnev  știu  că  suveranitatea  nu  poate  fi \nlimitată, ea există sau nu există, și dacă ni se confiscă, atunci trebuie \nsă o recucerim, așa cum ați făcut-o și dumneavoastră. \nÎn schimb, dacă hotărâm cu toții, împreună, putem să-i dăm o \nprelungire colectivă, pentru a o apăra mai bine, adică pentru a apăra \nmai bine capacitatea noastră de a ne face propriile alegeri și să nu ne \nsupunem strategiilor de dependență, de predare, de exploatare și de \ningerință,  care  conturează  astăzi  o  sălbăticire  îngrijorătoare  a  vieții \ninternaționale. \nAfirmând împreună suveranitatea noastră, împreună, cei 27, \nne acordăm mijloacele pentru a rezista acestei schimbări. \nSuveranitatea    europeană  este,  pur  și  simplu,  condiția \nposibilității  exercitării  depline  a  suveranităților  naționale  în  secolul \nXXI.  Acesta  este  sensul  pe  care  dorim  să-l  dăm  celei  de-a  13-a \npreședinții franceze a Consiliului UE, să declinăm, să afirmăm acest \nprincipiu imperativ politic și geopolitic de suveranitate europeană în \ntoate  domeniile,  împreună  cu  dumneavoastră  și  cu  toți  cei  27  de \nparteneri. Acesta este sensul marilor întâlniri pe care le pregătim  – \nSummitul  UE  -  Uniunea  Africană,  Forumul  ministerial  pentru \ncooperare  în  Indo-Pacific  și,  de  asemenea,  Summitul  privind  noul \nmodel european de creștere și, de asemenea, apărarea de către șefii de \nstat și de Guvern a Primei Cărți Albe a Apărării Europene, busola \nnoastră strategică. \n                                                                                             8                                                                                          \n     \nCe mă surprinde, uitându-mă la drumul pe care l-am parcurs \nîmpreună din 2007, este că proiectul nostru european este suficient de \nputernic  pentru  a  fi  atât  ceea  ce  ne  permite  să  vindecăm  rănile \nsecolului XX și, de asemenea, ne permite să intrăm în secolul XXI \nputernici, mulțumită identității noastre. \nȘi, bineînțeles, avem această dublă forță, și de aceea susținem \nperspectiva europeană a Balcanilor de Vest, care are un sens deplin, \navând în vedere trecutul și viitorul. \nPreședintele Macron a repetat acest lucru acum câteva zile, la \nParlamentul European de la Strassbourg - pentru noi, Balcanii de Vest \nîși au locul în Uniunea Europeană. \nIată  de  ce,  sub  președinție  franceză,  vom  organiza,  de \nasemenea, o conferință care va avea ca obiectiv să avansăm împreună \nînspre această nouă etapă a reunificării noastre europene, bazându-ne \nîn  special  pe  principiile  metodologiei  revizuite  a  negocierilor  de \nadeziune. \nIată  de  ce,  din  punctul  meu  de  vedere,  iată  ce  sărbătorim \nastăzi – un progres european. \nDar  actualitatea  ne  amintește  că  acest  imens  progres  se \nlovește astăzi de riscul unei regresiuni majore. \nUnii,  într-adevăr,  ar  vrea  să  ne  tragă  înapoi  înspre  lumea \nstabilită la Ialta, din care curajul și angajamentul dumneavoastră în \nconstrucția  europeană  ne-au  smuls.  Și  nu  vom  putea  accepta  acest \nlucru fără să renunțăm la tot ceea ce am construit împreună și la toate \nperspectivele de viitor pe care le-am adoptat. \n                                                                                             9                                                                                          \n     \nIată de ce, din punctul meu de vedere, una dintre cele mai \nmari provocări, căreia trebuie să-i răspundem astăzi, este să restabilim \no relație de stabilitate și de previzibilitate cu Rusia. Este o provocare \ncare se adresează unei întregi generații, dar este, în același timp, o \nprovocare urgentă, deoarece este din ce în ce mai clar, de mai mulți \nani, și cu atât mai mult astăzi, că vecinul nostru rus a hotărât să se \npoarte ca o putere care cauzează dezechilibre, refuzând să respecte \nmarile principii ale securității europene, pe care, amintesc, sunt fapte, \nRusia acceptase aceste principii, cu noi, la Helsinki, în '75, la Paris, în \n1990.  Ea  încearcă  astăzi  să  impună  o  logică  de  zone  de  influență \nfondată  pe  slăbirea  și  limitarea  suveranității  statelor  limitrofe  și \namenințând  anumiți  aliați  ai  noștri,  ai  NATO  și  parteneri  ai  UE  și \ndesfășurând manevre de ingerință chiar pe teritoriul Uniunii Europene \nși al NATO. \nPentru a găsi un nou echilibru cu vecinul nostru rus trebuie să \nformulăm  principii  cu  aliații  și  partenerii  noștri.  Și  tocmai  aceasta \nfacem. \nDar trebuie, de asemenea, ca noi, europenii, așa cum am început \ndeja să facem, trebuie să articulăm conținutul acestor principii, pentru \ncă această sarcină ne duce la chestiuni care nu afectează pe nimeni atât \nde  mult  ca  pe  noi  -  chestiunea  reunificării  continentului  nostru,  al \ncărui preț l-am amintit, chestiunea securității într-o lume de jocuri de \nputere și de raport de forțe care, în această lume, ia o cotitură înspre \nsălbăticire. Numai aceasta ne permite să rămânem actori ai destinului \nnostru, stăpâni pe destinul nostru, tocmai pentru că suntem uniți. \n                                                                                             10                                                                                          \n     \nȘi întrebarea care ni se pune astăzi este următoarea - cum să \nfacem față împreună? \nDin  punctul  meu  de  vedere,  răspunsul  se  declină  în  trei \npuncte. \nMai întâi, arătând că principiile fundamentale ale organizării \nsecurității  colective  în  Europa  nu  sunt  negociabile.  Mă  gândesc  la \nsuveranitatea  statelor,  care  trebuie  să  fie  pe  deplin  respectată, \ninviolabilitatea  frontierelor  și  integritatea  teritorială  a  statelor, \nlibertatea  pe  care  o  are  fiecare  stat,  să-și  hotărască  alianțele  și \norganizațiile la care dorește să adere și, în plus, la drepturile omului și \nlibertățile fundamentale, a căror aplicare este universală. \nNimic, astăzi, nu ar putea justifica slăbirea acestor principii \ncare se află în centrul, repet, Actului Final al Helsinki și al Cartei de la \nParis,  pe  care  Rusia  le-a  acceptat.  Tocmai  aceste  principii  sunt \namenințate astăzi de către Rusia. \nÎn ceea ce privește Ucraina, vreau să fiu deosebit de clar - \nRusia trebuie să fie conștientă de lovitura pe care și-ar da-o sie însăși \ndacă ar purta un nou atac împotriva acestei țări, pentru că europenii nu \nar accepta acest lucru, ne-am luat cu toții angajamentul solemn și încă \nde pe acum am început să pregătim sancțiunile masive pe care le-am \nadopta, fără să ezităm față de Rusia, dacă se va ajunge până acolo. \nPe  baza  acestor  principii,  responsabilitatea  noastră  este  să \nîncercăm să definim împreună cu Rusia termenii unui dialog exigent \nprivind reglementarea relației noastre de concurență strategică. Acest \ndialog este indispensabil, cu condiția ca el să fie purtat pe baza unei \n                                                                                             11                                                                                          \n     \nordini de zi pe care am hotărât-o noi, împreună, pentru că vedem că \nastăzi, fără reguli, o coabitare cu Rusia este o coabitare instabilă și \npericuloasă. \nPe termen scurt, prioritatea noastră trebuie să fie să căutăm \ncalea unei detensionări. Este efortul căruia ne consacrăm, în cadrul \nformatului Normandia, împreună cu Germania, pentru a obține gesturi \ncare să permită să ajungem la implementarea Acordurilor de la Minsk. \nAceste eforturi au fost reluate la Reuniunea de la Paris, acum câteva \nzile, și se vor continua. \nMai pe larg, de 20 de ani am asistat la distrugerea treptată a \ntuturor regulilor care încadrau concurența strategică, ceea ce ne-a dus \nîn fond la o lume care este cea a anilor '60, adică la o lume unde \ncompetiția militară și strategică riscă să se exprime în stare pură, fără \nnicio regulă, fără nicio constrângere. \nÎntr-adevăr, tratatele care ne legau nu mai există sau nu mai \nsunt în concordață cu realitățile militare contemporane. \nTrebuie, deci, fără să cedăm nimic din respectul pe care îl \ndatorăm  marilor  principii  menționate  adineauri,  trebuie,  deci,  să \nnegociem  regulile  adaptate  provocărilor  actuale,  că  e  vorba  de \narmamentele nucleare strategice, care fac obiectul unui dialog între \nRusia  și  Statele  Unite,  pe  care  și  noi  ne  coordonăm  strâns  cu \nWashingtonul,  sau  că  este  vorba  de  armamentele  convenționale, \nexercițiile militare sau mecanismele de previzibilitate ale activităților \nmilitare. \n                                                                                             12                                                                                          \n     \nÎn cadrul acestui dialog, europenii trebuie să poarte o viziune \nși  poziții  comune,  folosindu-se  de  mecanismele  de  coordonare \nexistente. \nȘi, în sfârșit, având în vedere că ne angajăm în acest dialog \ncu  Rusia  alături  de  aliații  noștri,  dar  și  în  calitate  de  europeni, \nîncercăm să facem să se audă un singur glas european de fiecare dată \ncând este vorba de securitatea europeană, reafirmând, în același timp, \nangajamentul  nostru  deplin  în  cadrul  NATO  și  al  politicii  sale  de \napărare și de descurajare. \nPrima  etapă  a  integrării  României  într-o  comunitate \neuroatlantică  de  solidaritate  și  responsabilitate  a  fost  aderarea  sa  la \nNATO,  în  2004.  Este  mândria  noastră  că  am  contribuit  la  această \nintegrare și, de asemenea, suntem mândri astăzi, în calitate de aliat, \npartener  european  și  țară  prietenă,  să  ne  aflăm  alături  de \ndumneavoastră  în  aceste  vremuri  când  contextul  de  securitate  se \ndegradează  la  frontierele  dumneavoastră,  și  ele  sunt  astăzi  și \nfrontierele noastre. \nAcesta este sensul anunțului făcut de președintele republicii, \nprivind  disponibilitatea  noastră,  să  contribuim  la  noi  măsuri  de \nreasigurare  în  beneficiul  României.  Acest  angajament  se  înscrie  în \ncontinuitatea acțiunii noastre pentru securitatea noastră comună, ca și \nmisiunile de poliție aeriană și în cadrul misiunilor eFP, prezențelor \navansate în Estonia și Lituania pe care Franța le va menține. \nSpun, de asemenea, că intransigența față de principii, atunci \ncând  stabilitatea  și  securitatea  continentului  nostru  se  află  în  joc, \n                                                                                             13                                                                                          \n     \ncăutarea unui dialog exigent cu Rusia, un angajament concret, atât în \nApărarea  Europeană,  cât  și  în  Alianța  Atlantică,  numai  astfel  vom \nputea să afirmăm ceea ce suntem în mod colectiv, adică o mare putere \ncapabilă să-și apere propriile interese și să se facă respectată, o putere \nde  echilibru  și  de  stabilitate  care  își  manifestă  atașamentul  față  de \nreguli. \nIată, dragi prieteni, ceea ce doream să vă spun la această a \n15-a aniversare a aderării României la Uniunea noastră. \nÎn numele istoriei europene care ne-a reunificat, în numele \nviitorului  de  suveranitate  pe  care  îl  putem  construi  împreună  și  în \nnumele  fermității  și  unității  pe  care  o  demonstrăm  astăzi  pentru  a \npăstra aceste cuceriri și pentru a apăra acest orizont, vă mulțumesc. \n(Aplauze.) \nDomnul Ion-Marcel Ciolacu: \nÎl  invit  la  tribună  pe  domnul  Florin  Cîțu,  președintele \nSenatului României. \nDomnul Florin-Vasile Cîțu: \n(Coboară la tribună.) \nDomnule președinte al Camerei Deputaților, \nDomnule prim-ministru, \nDomnule  Jean-Yves  Le  Drian,  ministrul  pentru  Europa  și \nafaceri externe al Republicii Franceze, \nDistinși reprezentanți ai cultelor religioase, \nDoamnelor și domnilor senatori și deputați, \n                                                                                             14                                                                                          \n     \nDoamnelor şi domnilor miniștri, \nExcelențele  Voastre,  doamnelor  și  domnilor  ambasadori  și \nreprezentanți ai misiunilor diplomatice, \nStimați invitați, \nOnorată asistență, \nIntrarea  în  Uniunea  Europeană  este  benefică  pentru  toți \nromânii, dar în același timp necesară, chiar dacă unii dintre noi au alte \nopinii. \nPoate prea des, în ultimii ani, unii politicieni s-au folosit sau \nau promovat negativ aderarea României la Uniunea Europeană. \nTotuși, este o realitate de necontestat faptul că aderarea la \nUniunea Europeană a adus bunăstare, libertate, securitatea României, \ncare  astăzi  este  mai  importantă  decât  oricând,  și  a  românilor, \nindiferent de forma ei, definită de Constituție, alimentară, financiară, \nsocială sau sanitară. \nCele mai mari câștiguri pentru România și români sunt cele 3 \nmari libertăți care nu au existat înainte de aderare – libera circulație a \npersoanelor, a mărfurilor și a capitalurilor. \nDacă ne uităm în jurul României, toate țările au luat o decizie \nimportantă. Noi am luat decizia că suntem o țară europeană. A fost \nprima dată în istoria României când a existat consens transpartinic, \ntoate partidele politice s-au pus de acord cu privire la drumul european \nal țării noastre. \nAceastă aderare a atins și a pătruns toate nivelurile societății \nromânești. \n                                                                                             15                                                                                          \n     \nNivelul politic - România face parte acum din marile familii \npolitice europene. \nTotuși, în România, unii politicieni au tendința să dea vina pe \nUniunea  Europeană  pentru  toate  nerealizările  lor,  pentru  lucruri  ca \ndistrugerea  industriei  și  pentru  faptul  că  nu  se  mai  cumpără  doar \nproduse românești, ci și produse străine. \nAdevărul este exact invers - aderarea la Uniunea Europeană a \ncreat calea pentru ca poporul român să vorbească și să aplice lucruri \nca: standarde internaționale, competență, profesionalism, meritocrație, \nevaluare, piață liberă, cu care am început să ne obișnuim la doar câțiva \nani după aderare. \nPentru mine și pentru Partidul Național Liberal, aderarea la \nUniunea  Europeană  a  constituit  un  prilej  prin  care  fundamentele \nliberale au avut ocazia să se afirme și să demonstreze că fac parte din \npolitica europeană. \nȘi, da, astăzi ia românească este una dintre cele mai apreciate \nproduse românești în Uniunea Europeană, iar Dacia Duster - care, nu \nștiu,  este  o  mașină  românească  făcută  de  o  firmă  franțuzească  sau \ninvers - este în topul preferințelor cumpărătorilor din Franța, Olanda și \nGermania. \nCel mai mare câștig al României și al românilor este că nu ne \nmai  bucurăm  doar  noi  de  produsele  românești  și  le-am  dat  ocazia \ntuturor să se bucure de acestea. \nÎn esență, lucrul important este că Uniunea Europeană ne-a \nadus împreună. Împreună cu marile națiuni cu tradiții din Europa, de \n                                                                                             16                                                                                          \n     \nla egal la egal. Ne-a permis practic să ne întoarcem într-un loc căruia \nRomânia i-a aparținut dintotdeauna. \nEuropa înseamnă că ne apărăm împreună, creștem împreună, \nfacem planuri pentru viitor împreună. \nA  permis  multor  români  care  nu-și  găseau  satisfacția \nprofesională  sau  materială  în  țară  să  o  facă  în  interiorul  familiei \nUniunii Europene, dar ei neuitând niciodată că sunt români. \nTinerii noștri, viitorul nostru, pot astăzi să se formeze și să \nstudieze ușor și liber oriunde în Europa. \nÎn ultimii 15 ani, România a progresat ca națiune europeană, \noportunitățile de muncă, de studiu, de investiții au crescut exponențial. \nDecalajul economic - așa cum s-a văzut și în cel mai recent \nraport al OECD  - și social, în comparație cu țările occidentale,  s-a \nmicșorat.  Am  devenit  o  societate  mai  atractivă  pentru  investitorii \nstrăini  și  pentru  marile  companii  internaționale,  iar  demnitatea, \nlibertatea,  drepturile  individuale  ale  omului  și  egalitatea  au  devenit \nvalori de necontestat. \nRomânia a contribuit în mod constant, prin acțiuni comune, la \nîmbunătățirea mecanismelor de dezvoltare ale UE și la perfecționarea \ninstrumentelor politice stabilite la nivel comunitar. \nPrin unitate și solidaritate, am gestionat una dintre cele mai \ndificile crize sanitare pe care UE le-a traversat încă de la fondarea \nComunității Europene. \nPrin reformele pe care și le-a asumat, România este astăzi un \nactor  european  care  poate  să  asigure  continuitate  în  susținerea \n                                                                                             17                                                                                          \n     \nstabilității și predictibilității sistemului fiscal. Continuă să faciliteze un \ndialog onest și echilibrat cu toți investitorii și să identifice soluții de \ndezvoltare economică pe termen mediu și lung. \nSuntem puternic angajați în asigurarea securității și stabilității \ngranițelor de est, iar evoluția complexă și imprevizibilă a situației din \nproximitatea țării noastre ne determină să ne consolidăm și postura de \nfurnizor important de securitate și stabilitate. \nDe aceea, vă spun foarte clar - viitorul României este strâns \nlegat de viitorul construcției europene. \nEforturile  noastre  trebuie  concentrate  pe  identificarea  unor \ndirecții care să faciliteze creșterea sustenabilă a calității vieții tuturor \ncetățenilor. \nÎn  același  timp,  viziunea  și  acțiunile  noastre  comune  la \nnivelul UE trebuie să fie calibrate schimbărilor ample care se produc \nchiar acum, sub ochii noștri, la nivel regional și european. \nPentru  mine  și  pentru  Partidul  Național  Liberal,  Uniunea \nEuropeană este singura opțiune. \nVă mulțumesc. (Aplauze.) \n(Revine la prezidiu.) \nÎl invit la tribună pe Excelența Sa, domnul Marcel Ciolacu, \npreședintele Camerei Deputaților. (Râsete. Aplauze. Vociferări.) \nDomnul Ion-Marcel Ciolacu: \nDomnule ministru pentru Europa și afaceri externe al Franței, \nExcelența Voastră, domnule președinte al Senatului,  \nDomnule prim-ministru,  \n                                                                                             18                                                                                          \n     \nDoamnelor și domnilor miniștri, \nStimați reprezentanți ai cultelor religioase, \nDoamnelor și domnilor europarlamentari,  \nStimați reprezentanți ai Corpului Diplomatic, \nDistinși invitați, \nDomnule prim-ministru Adrian Năstase,  \nDomnule prim-ministru Călin Popescu-Tăriceanu, (Aplauze.) \nCu mare bucurie vă urez un călduros bine ați venit la ședința \nsolemnă comună pentru aniversarea a 15 ani de la aderarea României \nla Uniunea Europeană! \nÎncă de la apariția statului român modern, poporul român a \nîmbrățișat, cu entuziasm și pasiune, cultura occidentală și, în special, \npe cea franceză.  \nÎn perioada pașoptiștilor, în cea a regalității, în timpul și între \ncele  două  Războaie  Mondiale,  alegerea  românilor  a  fost  mereu \nEuropa.  \nDupă o îndepărtare forțată în anii comunismului, anul 1989 a \nînsemnat  reafirmarea,  cu  toată  puterea  și  determinarea  unui  popor \ndornic de libertate, apartenenței la proiectul european.  \nA  urmat  un  drum  lung,  marcat  de  numeroase  decizii  și \nreforme dificile, dar care a culminat, în anul 2007, cu unul dintre cele \nmai  semnificative  momente  ale  istoriei  noastre  recente,  aderarea  la \nUniunea Europeană. Acel moment a fost o mare victorie a României, \ndar, în egală măsură, și o victorie a Europei.  \n                                                                                             19                                                                                          \n     \nÎn contextul prezenței la București a domnului ministru Le \nDrian, aș dori să remarc faptul că țara Domniei Sale a fost, în istorie, \nunul dintre marii susținători ai României. \nDe aceea, domnule ministru, vă mulțumesc pentru gestul de \nmare prietenie de a vă alătura în cadrul acestei ședinței solemne, mai \nales având în vedere agenda dumneavoastră atât de complexă în acest \nsemestru al președinției franceze a Consiliului Uniunii Europene.  \nDistinsă audiență, \nUniunea Europeană este un proiect în continuă dezvoltare, al \ncărei viitor îl conturăm împreună.  \nÎn  vremurile  bune  ne  bucurăm  de  prosperitate,  de  libera \ncirculație, de oportunitatea de a avea studii și cariere paneuropene, iar \nîn vremurile grele ne bucurăm de protecția și solidaritatea europeană.  \nMecanismul  european  de  redresare  și  reziliență,  și  din \nperspectiva României, PNRR, reprezintă o șansă extraordinară pentru \nalinierea economiei noastre la cele mai moderne standarde.  \nAcum traversăm un context geopolitic extrem de complicat. \nMai întâi criza pandemică, la care se adaugă evoluțiile deosebit de \nîngrijorătoare de la frontiera de est. \nDupă cum știți, România este un partener de încredere atât \ndin punct de vedere militar și al prezenței sale în NATO, cât și din \npostura de gardian al frontierelor externe ale Uniunii Europene, prin \nparticiparea la misiunile Frontex.  \nSuntem convinși că o vecinătate sigură, cu țări prospere și \nstabile, reprezintă cea mai bună cale spre propria pace.  \n                                                                                             20                                                                                          \n     \nSalut,  cu  acest  prilej,  acțiunile  care  vizează  avansarea \nparcursului european al statelor din Balcanii de Vest și intensificarea \ndialogului cu statele Parteneriatului Estic.  \nStimați oaspeți,  \nNe  aflăm  în  Anul  european  al  tineretului,  un  moment  de \nrecunoaștere  a  provocărilor  pe  care  le-au  avut  tinerii  pe  perioada \npandemiei. \nEste  un  moment  cu  atât  mai  bun  să  ne  amintim  că  tinerii \nnoștri  sunt  cei  care  vor  trăi  în  lumea  pe  care  noi  o  construim.  Ei \ntrebuie să se regăsească atât în valorile generoase care au condus la \ncrearea Uniunii, cât și în deciziile cele mai concrete care vor avea un \nimpact direct asupra vieții lor de zi cu zi.  \nLa  15  ani  de  la  aderarea  României  la  Uniunea  Europeană \navem nevoie de un nou pact politic, precum momentul Snagov, care să \ndea direcție României în Uniunea Europeană în perioada următoare – \no  nouă  agendă  europeană  pentru  țara  noastră,  care  să  asigure \ndezvoltarea României și folosirea oportunităților disponibile la nivel \neuropean în interesul românilor. \nDe  aceea,  închei  acest  discurs  cu  gândul  că  trebuie  să  le \noferim tinerilor noștri tot sprijinul de care au nevoie, pentru ca și ei să \nlupte la rândul lor pentru visul Europei unite.  \nVă mulțumesc. (Aplauze.) \nDomnul Florin-Vasile Cîțu: \nMulțumim. \n                                                                                             21                                                                                          \n     \nÎl invit la tribună pe Excelența Sa, domnul Nicolae  Ciucă, \nprim-ministrul României. \nDomnul Nicolae Ionel Ciucă (prim-ministrul României): \nDomnule președinte al Camerei Deputaților,  \nDomnule președinte al Senatului României, \nDomnule ministru Le Drian,  \nDistinși membri ai Parlamentului României, \nDistinși membri ai Guvernului, \nDistinși reprezentanți ai cultelor religioase, \nStimați membri ai Corpului diplomatic acreditat la București, \nDoamnelor și domnilor, \nȘedința solemnă de astăzi este un moment important de bilanț \nși perspectivă. Cei 15 ani de la  aderarea României au echivalat cu \ntransformări  semnificative  în  beneficiul  cetățenilor  noștri.  De \nasemenea,  a  fost  o  perioadă  în  care  am  înțeles  importanța  și  am \nsusținut o Uniune Europeană puternică, solidară, coezivă. România și-\na  dorit  să  intre  în  Uniune  și  a  fost  primită  ca  urmare  a  voinței \nromânilor  care  și-au  dorit  democrație,  libertate,  economie  de  piață \natunci  când  au  ieșit  în  stradă  pentru  a  răsturna  regimul  totalitar \ncomunist. \nUniunea Europeană se află astăzi într-un moment definitoriu \nal  existenței  sale,  dacă  privim  experiența  recentă  determinată  de \npandemia de COVID-19 sau ambițiile legate de tranziția ecologică și \ndigitală. Aș putea spune că este un moment important nu doar pentru \nrelansarea  proiectului  european  după  dificultățile  generate  de  criza \n                                                                                             22                                                                                          \n     \nsanitară,  ci  și  un  context  de  turnură  către  ceea  ce  va  trebui  să  fie \nEuropa  viitorului  -  conectată,  ecologică,  inovatoare.  Sunt  profund \nconvins  că  acest  semestru  al  Președinției  franceze  a  Consiliului \nUniunii  Europene  va  contribui  la  consolidarea  inițiativelor  noastre \ncomune  necesare  creșterii  rezilienței  Uniunii  Europene  și  pregătirii \nacesteia pentru economia viitorului. \nAnul acesta a debutat cu o serie de evoluții îngrijorătoare în \nvecinătatea Uniunii Europene. Suntem martorii unui narativ pe care îl \ncredeam o manifestare a secolelor trecute: sfere de influență, negarea \ndreptului suveran al statelor de a-și alege alianțele din care doresc să \nfacă parte. Aceste atitudini, declarații și posturi de forță ne confirmă, o \ndată în plus, două lucruri.  \nÎn  primul  rând,  stabilitatea,  prosperitatea  și  securitatea \nRomâniei  sunt  garantate  prin  apartenența  noastră  la  Uniunea \nEuropeană și la NATO.  \nÎn  al  doilea  rând,  unitatea  și  solidaritatea  europeană  și \ntransatlantică  sunt  unica  opțiune  viabilă  pentru  a  putea  gestiona \neficient  provocările  și  a  valorifica  oportunitățile.  Uniunea  și \nparteneriatele sunt răspunsul! \nUniunea Europeană a fost o opțiune fără echivoc a cetățenilor \nromâni, confirmată prin orientarea proeuropeană constantă a opiniei \npublice. Înainte de aderarea la UE, această opțiune europeană reflecta \ndorința românilor de a fi parte a spațiului de valori și prosperitate al \nUniunii. După aderare, europenismul României  a fost consolidat de \n                                                                                             23                                                                                          \n     \nexperimentarea  directă  de  către  cetățeni  a  beneficiilor  concrete  ale \napartenenței la Uniunea Europeană. \nExpertiza  și  finanțarea  europeană  și-au  pus  indisolubil \namprenta în aproape toate domeniile economice, fie că vorbim despre \nproiecte  de  reabilitare  și  infrastructură  la  nivel  local  sau  regional, \ndespre susținerea dezvoltării și modernizării agriculturii românești sau \ndespre  participarea  la  proiecte  de  cercetare.  Mai  mult  decât  atât, \nmilioane de români lucrează, învață ori își petrec vacanțele în alte țări \ndin  Uniunea  Europeană.  Majoritatea  exporturilor  românești  sunt \noperate  de  către  state  membre  ale  Uniunii  Europene.  Piața  Unică \nEuropeană  este  deschisă  antreprenorilor  români  care  beneficiază  de \nacces liber și sprijin acordat prin finanțările europene. Tinerii români \nparticipă intens în schimburile universitare finanțate prin programele \nErasmus. \nDupă aderarea la Uniunea Europeană, Produsul Intern Brut al \nRomâniei s-a triplat: 2006 - 342,7 miliarde lei; 2021 - 1.190 miliarde \nlei, iar PIB-ul pe cap de locuitor a devenit de aproape patru ori mai \nmare: 2006 - 16.170 lei; 2021 - 61.368 lei. \nÎn calitatea sa de membru al Uniunii Europene, România nu \neste  numai  beneficiar  al  prosperității  economice  generate  de  cadrul \neuropean,  ci  are  astăzi  șansa  de  a  contribui  direct  la  conturarea \npoliticilor europene și la construcția unui viitor al Uniunii.  \nDezbaterile  în  desfășurare  din  cadrul  Conferinței  privind \nviitorul Europei ne confirmă că cetățenii români, la fel ca majoritatea \n                                                                                             24                                                                                          \n     \ncetățenilor  europeni,  doresc  mai  multă  Europă  și  mai  multă \nconvergență în dezvoltarea sa. \nUnitatea  în  protejarea  valorilor  europene,  în  promovarea \nelementelor  fundamentale  ale  democrației  și  statului  de  drept  în \nUniune  și  în  vecinătatea  acesteia  este  esențială  pentru  a  răspunde \nașteptărilor cetățenilor. De asemenea, obiectivele vizând o Uniune mai \nputernică  pot  fi  atinse  doar  prin  manifestarea  unei  veritabile \nsolidarități și unități europene. \nDoamnelor și domnilor, \nLa 15 ani de la aderarea la Uniunea Europeană, avem o nouă \nperspectivă  determinantă  pentru  viitorul  României.  Avem \noportunitatea  de  a  recupera  în  dezvoltarea  de  infrastructură  care  să \nasigure conectarea fizică a României la rețelele de transport europene. \nAvem șansa unor progrese importante în sfera digitalizării, a educației \nși  pentru  oferirea  unor  servicii  de  sănătate  de  calitate.  Avem  și \nposibilitatea  de  a  avansa  către  decarbonizarea  economiei,  prin \ninvestiții  în  tehnologii  cu  emisii  reduse  de  CO .  Într-adevăr,  prin \n2\naceste reforme și investiții, România poate să garanteze o dezvoltare \nincluzivă, de care să beneficieze pe termen mediu și lung toți românii, \nindiferent dacă locuiesc în zonele urbane sau rurale, în oricare parte a \nRomâniei.  În  același  timp,  avem  datoria  să  ne  asigurăm  că  aceste \nschimbări  sunt  implementate  de  o  manieră  echilibrată  și  justă,  cu \nluarea în considerare a realităților și provocărilor cu care se confruntă \nastăzi cetățenii noștri. \n                                                                                             25                                                                                          \n     \nPentru  a  implementa  reforme  și  investiții,  România  va \nbeneficia, în perioada 2021-2027, de aproape 80 de miliarde de euro, \nprin  intermediul  celor  două  mari  instrumente  agreate  la  nivelul \nUniunii Europene: bugetul multianual pe 7 ani și Planul European de \nRedresare. \nTotodată, acțiunea României în plan european va continua să \nfie ghidată de respectul deplin pentru statul de drept, pentru principiile \nși valorile înscrise în Tratatele Uniunii Europene, ca piloni de bază ai \nUniunii, precum și pentru dreptul european, în general. \nParticiparea directă la Uniunea Europeană, în calitatea de stat \nmembru, ne-a reconfirmat și faptul că solidaritatea și unitatea sunt un \nparcurs  cu  dublu  sens.  Prin  exercitarea  Președinției  Consiliului \nUniunii Europene în 2019, România a confirmat că are  maturitatea \nnecesară  de  a  susține,  promova  și  ghida  Uniunea  în  atingerea \nobiectivelor  sale  strategice.  Declarația  de  la  Sibiu  a  reușit,  de \nasemenea,  să  contureze  liniile  strategice  pentru  evoluția  Uniunii, \nconfirmând  ambiția  pentru  a  avansa  proiectul  european.  În  egală \nmăsură,  pregătirea  pentru  aderarea  la  Spațiul  Schengen,  ca  și \nobiectivul  de  integrare  în  Zona  Euro,  sunt  contribuții  directe  la \naprofundarea integrării europene. \nRomânia continuă să rămână angajată în sprijinirea activă a \nobiectivului  de  consolidare  a  Uniunii  Europene.  Aceasta  este  și  o \nașteptare confirmată în cursul dezbaterilor recente la nivel național, în \ncontextul Conferinței privind viitorul Europei, care evidențiază nevoia \nde  unitate  și  convergență  în  Uniunea  Europeană.  Este  imperativ  să \n                                                                                             26                                                                                          \n     \nrăspundem așteptărilor cetățenilor prin inițiative și soluții concrete la \nnivel european. \nAcest lucru mă determină să reamintesc aprecierile europene \nale lui Robert Schuman, părintele fondator al Europei unite și ministru \nde  externe  al  Republicii  Franceze:  „Lecțiile  dure  de  istorie  m-au \nînvățat  să  mă  feresc  de  improvizațiile  pripite,  de  proiectele  prea \nambițioase, dar m-au învățat și că, atunci când o judecată obiectivă, \nmatură,  bazată  pe  realitatea  faptelor  și  a  interesului  superior  al \noamenilor  ne  conduce  la  inițiative  noi,  chiar  revoluționare,  este \nimportant  –  chiar  dacă  acestea  contravin  obiceiurilor  consacrate, \nantagonismelor seculare și vechilor rutine – să rămânem fermi și să \nperseverăm”. \nDoamnelor și domnilor, \nForța Uniunii Europene și a României, ca stat membru, este \ndeterminată  și  de  capacitatea  sa  de  a-și  proiecta  valorile  și  de  a \nconsolida  parteneriatele  în  vecinătatea  sa.  Ca  stat  care  valorifică \nexperiența propriei aderări la Uniune, suntem pregătiți să acționăm în \ncontinuare  pentru  a  transmite  mai  departe  valorile  și  principiile \neuropene în vecinătatea noastră, către partenerii noștri care au făcut o \nopțiune  strategică  solidă,  pe  calea  reformelor  și  a  proceselor  de \nmodernizare europeană. \nÎn  egală  măsură,  sunt  convins  că  Uniunea  Europeană  și \nstatele  sale  membre  trebuie  să  continue  să  lucreze  cu  partenerii \nstrategici – state și organizații cu care avem în comun valori și cu care \nîmpărtășim  obiectivul  unei  societăți  echitabile  și  durabile, \n                                                                                             27                                                                                          \n     \nfundamentată  pe  democrație,  drepturile  omului,  stat  de  drept  și \neconomie  de  piață.  Avem  nevoie  de  aceste  parteneriate,  inclusiv \npentru a capacita Uniunea să proiecteze mai departe modelul său de \ndezvoltare, care a generat prosperitate și stabilitate mai mult de 50 de \nani și care continuă să rămână valid. \nÎn concluzie, parcurgem momente istorice din toate punctele \nde  vedere:  tehnologic,  social,  securitar.  Traversăm  provocări  fără \nprecedent, fie că vorbim de pandemie sau de impactul transformărilor \ndigitale. Prezentul necesită o atenție particulară, pentru că ne definește \nviitorul.  În  același  timp,  trebuie  să  învățăm  din  erorile  trecutului \npentru a creiona un viitor mai bun, iar Uniunea Europeană are forța \nintrinsecă de a asigura o perspectivă de creștere și stabilitate pentru \ngenerațiile  viitoare.  Pentru  aceasta  avem  nevoie  de  aportul  tuturor \nstatelor membre ale Uniunii Europene, de unitate și de solidaritate. \nÎnsă, mai cu seamă, este nevoie de păstrarea valorilor democratice ale \nUniunii, care sunt fundamentul păcii, securității și prosperității noastre \ncomune.  Acest  lucru  nu  trebuie  uitat.  Valorile  Uniunii  trebuie  să \nreprezinte  punctul  de  gravitație  al  acțiunilor  noastre  prezente  și \nviitoare. \nAș dori să închei acest mesaj cu reflecția unui mare promotor \nromân al unității europene. Politicianul și diplomatul Grigore Gafencu \nscria în jurnalul său din 1941-1943, la un moment de mare răscruce \npentru continentul nostru: „Europa e trecutul nostru; ea trebuie să fie \nși viitorul. Ea cuprinde o idee de unitate, după cum cuprinde o idee de \ndiversitate și de echilibru”.  \n                                                                                             28                                                                                          \n     \nVă mulțumesc. (Aplauze.) \nDomnul Florin-Vasile Cîțu: \nMulțumesc, domnule prim-ministru. \nDoamnelor și domnilor senatori și deputați, \nOnorați invitați, \nPotrivit celor convenite, în această ședință solemnă vor avea \nintervenții reprezentanți ai grupurilor parlamentare reunite, în limita a \n10  minute  pentru  fiecare  grup  parlamentar,  iar  deputaților  și \nsenatorilor  neafiliați  li  se  alocă  3  minute,  cu  o  singură  intervenție \nprintr-un reprezentant comun. \nDau  cuvântul,  din  partea  Grupului  parlamentar  al  PSD, \ndomnului senator Angel Tîlvăr. \nDomnul Angel Tîlvăr: \nVă mulțumesc.  \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDoamnelor și domnilor senatori și deputați, \nDomnule ministru pentru Europa și afaceri externe,  \nDomnilor miniștri,  \nStimați reprezentanți ai cultelor religioase,  \nDoamnelor și domnilor europarlamentari, \nStimați reprezentanți ai Corpului diplomatic,  \nDistinși invitați, \n                                                                                             29                                                                                          \n     \nMarcăm astăzi unul dintre cele  mai importante evenimente \ndin  istoria  României,  eveniment  care  a  produs  schimbări  ample  la \nnivelul  societății  românești,  în  ansamblu,  dar  mai  ales  la  nivelul \nfiecăruia dintre noi, aderarea la Uniunea Europeană. \nOpțiunea  firească  de  a  se  îndrepta  spre  Occident,  afirmată \nîncă din 1989, se bazează pe dorința poporului român de a construi o \ndemocrație funcțională și de a-și asigura prosperitatea. \nProcesul de aderare nu a fost unul ușor. A început în 1993, \ncând a fost semnat acordul de asociere la Uniunea Europeană. \nÎn 1995, România a depus oficial cererea de aderare, iar în \n1999, Consiliul European, la Helsinki, a decis începerea negocierilor \npentru ca, după semnarea Tratatului de aderare, în 2005, România să \ndevină stat membru al Uniunii Europene, la 1 ianuarie 2007. \nAm menționat acest parcurs pentru că el a avut la bază un \nacord  larg  al  clasei  politice  românești,  o  situație  de  convergență, \nexprimând voința românilor. \nDoamnelor și domnilor, \nAderarea României la Uniunea Europeană a fost un obiectiv \nasumat de întreaga clasă politică, a fost o dovadă a responsabilității, a \ncapacității de a coopera și de a acționa unitar în vederea atingerii unui \nobiectiv de interes național. \nAderarea  a  fost  un  pas  important.  El  a  însemnat \nimplementarea  de  reforme  necesare  țării  noastre,  dar,  cred  eu, \nimportant  este  procesul  continuu  al  integrării,  al  recuperării \n                                                                                             30                                                                                          \n     \ndecalajului de dezvoltare, al racordării complete a României la spațiul \neuropean.  \nÎn  acești  15  ani,  România  a  făcut  pași  evidenți  în  această \ndirecție. Poate viteza nu a fost cea dorită, ne-am mai poticnit, am mai \ngreșit,  dar  pașii  înainte  sunt  evidenți.  România  se  află  astăzi  într-o \npoziție mai bună decât acum 15 ani. Sunt multe date care ne trimit la \naceastă afirmație. Dar ceea ce contează însă este ca românii să simtă și \nsă  conștientizeze  evoluția  și  beneficiile  care  vin  ca  urmare  a \napartenenței la Uniunea Europeană. \nAvem de lucru în continuare pentru a reduce decalajele de \ndezvoltare dintre regiuni, atât în interiorul țării, cât și dintre România \nși  alte  țări  membre,  așa  cum  sunt  multe  de  îmbunătățit  în  ceea  ce \nprivește utilizarea instrumentelor financiare europene. \nImpactul  pozitiv  al  aderării  la  Uniune  rămâne  unul \nperceptibil, fie prin proiectele pe care România le implementează, cu \nfinanțare europeană, fie prin beneficiile pe care sistemul de valori și \nlibertăți europene le aduc.  \nTotuși, toți acești ani au dus la modernizarea României, la \nîmbunătățirea capacității instituționale și administrative, la dezvoltarea \neconomică și, nu în ultimul rând, la consolidarea democrației. \nDoamnelor și domnilor, \nProcesul de integrare a însemnat și o participare consistentă \nla  mecanismele  decizionale  europene  și  vreau  să  reamintesc \nexercitarea  de  către  țara  noastră,  pentru  prima  dată,  a  președinției \nrotative  a  Consiliului  Uniunii  Europene,  din  ianuarie  până  în  iunie \n                                                                                             31                                                                                          \n     \n2019. Spun asta pentru că România trebuie să rămână proactivă în \nconturarea agendei europene. \nPentru  că,  după  15  ani,  țara  noastră  are,  cred  eu, \ninstrumentele necesare pentru a deveni inițiator de măsuri și politici de \ndezvoltare economică. \nRomânia are nevoie de Uniunea Europeană, așa cum Uniunea \nEuropeană  are nevoie de România, iar provocările ultimei perioade \ndovedesc  că  viitorul  României  este  strâns  legat  de  viitorul  Uniunii \nEuropene.  \nSper  ca  reflecția  asupra  proiectului  european,  generată  de \nconferința privind viitorul Europei, să ne permită să ne exprimăm în \ndomenii  care  merită  toată  atenția:  schimbări  climatice,  sănătate, \nsecuritate  comună,  transformare  digitală,  democrație,  migrație, \neducație, cultură, tineret, sport și rolul parlamentelor naționale. \nDoamnelor și domnilor,  \nRomânia  este  un  stat  european  responsabil  și  implicat  în \ncontextul în care avem nevoie de o Uniune întărită în interior, dar și în \nplan global, pentru că o Uniune Europeană  puternică este  esențială \npentru  prosperitatea  și  stabilitatea  regională.  Criza  actuală  de \nsecuritate din vecinătate confirmă acest lucru. \nConsider că Uniunea Europeană poate fi  mai puternică, de \naceea  ușa  Uniunii  Europene  trebuie  să  rămână  deschisă  pentru \npartenerii care împărtășesc valorile noastre comune. \nTotodată,  Uniunea  Europeană  are  vocația  de  a  proiecta  în \njurul său stabilitate, democrație, dezvoltare economică și prosperitate. \n                                                                                             32                                                                                          \n     \nLucrurile pe care le-am adus în atenția dumneavoastră cred că \nvorbesc  despre  o  realitate  care  încurajează  susținerea  proiectului \neuropean.  Această  realitate  trebuie  întărită  și  dezvoltată  în \npermanență,  zi  de  zi,  mai  ales  în  contextul  presiunilor  la  care  este \nsupusă în prezent Uniunea Europeană, a tendințelor distructive care-i \namenință unitatea și a încercărilor permanente de destabilizare. \nAlături de NATO sau Parteneriatul Strategic cu Statele Unite \nale Americii, apartenența României la Uniunea Europeană este o șansă \nde dezvoltare, și acest lucru trebuie afirmat și transpus în beneficii \npentru români. \nÎnchei  în  spiritul  dezideratului  exprimat  de  Jean  Monnet: \n„Continuați, continuați! Nu există alt viitor pentru popoarele Europei \ndecât în Uniune”. \nVă mulțumesc foarte mult. (Aplauze.) \nDomnul Florin-Vasile Cîțu: \nMulțumim, domnule senator. \nDin partea Grupurilor parlamentare ale PNL, domnul deputat \nIonuț-Marian Stroe. \nDomnul Ionuț-Marian Stroe: \nDomnule președinte al Senatului, \nDomnule președinte al Camerei Deputaților, \nDomnule prim-ministru Nicolae Ciucă, \nDomnule ministru Jean-Yves Le Drian, \nStimați invitați, \n                                                                                             33                                                                                          \n     \nExcelențele  Dumneavoastră,  doamnelor  și  domnilor \nambasadori, \nDragi colegi din Executiv și din Parlament, \nRomânia este Uniunea Europeană. \n Este o afirmație atât de simplă, dar care, după 15 ani, vedem \nși simțim, în viața de zi cu zi, înseamnă mult mai mult decât ne-am fi \nputut imagina atunci. \nEuropa a fost „acasă” pentru noi, românii, întotdeauna, chiar \ndacă aspirațiile noastre europene s-au împlinit abia în anul 2007. \nTocmai  de  aceea,  în  astfel  de  momente  precum  cel  al \nintegrării, deciziile au venit normal, natural pentru că sunt lucruri care \nne definesc ca nație, pentru că sunt lucruri care ne aparțin, pentru că \nsunt lucruri pe care cu toții ni le-am dorit. \nEuropa este aici, iar progresul României este în acești 15 ani \nevident, chiar dacă sunt - și trebuie să o spunem și să o recunoaștem - \nîncă foarte multe lucruri de făcut. \nFie  că  trăiești  într-un  oraș  modernizat  grație  fondurilor \neuropene, fie că tinerii studiază într-o universitate modernă sau mergi \nla o competiție sportivă, pe unul dintre stadioanele modernizate, fie că \nmergi  pe  o  autostradă,  pe  un  drum  reabilitat,  într-o  stațiune  cu \nobiective turistice realizate din bani europeni, ori într-o comună cu \nșcoli modernizate, în localități unde au fost introduse rețele de apă și \ncanalizare  sau  fie  că  întâlnești  antreprenori  care  au  putut  să  își \ndezvolte afaceri sau să-și instruiască angajații, vei afla atunci că foarte \n                                                                                             34                                                                                          \n     \nmulte  dintre  ele  au  fost  posibile  pentru  că  banii,  proiectele  și \nprogramele europene au funcționat în România. \nChiar și așa, bineînțeles, am fi putut avea o absorbție mult \nmai  mare  și,  cu  siguranță,  rezultatele  ar  fi  putut  fi  sau  ar  fi  putut \ndeveni spectaculoase. \nDin  fericire  pentru  noi,  dragi  colegi,  timpul  nu  este  încă \npierdut. \nLa fel cum vei afla, vorbind cu orice român, că libertatea de a \ncircula, de a călători și - un lucru foarte important - libertatea de a \nmunci în spațiul european, acest drept, au devenit pentru noi, românii, \nnormalități. Ne-am bucurat de ele, beneficiem de ele. \nÎn cei 15 ani de apartenență la Uniunea Europeană, România \ns-a bucurat de cea mai mare ascensiune economică din istoria ei. În \n2006, PIB-ul abia se apropia de 100 de miliarde de euro, iar în 2021 \nam făcut deja un salt de două ori și jumătate, ajungând la un PIB de \n240 de miliarde de euro. \nÎn  veniturile  românilor  vedem  aceeași  creștere.  În  2007, \nsalariul mediu abia atingea 300 de euro. Astăzi, în schimb, am ajuns la \nborna de 600 de euro. \nUniunea Europeană a fost în acești 15 ani un partener generos \nși  corect  cu  țara  noastră.  Am  primit  finanțări  din  partea  Uniunii \nEuropene de aproape 3 ori mai mult decât am contribuit - un plus de \n40 de miliarde de euro. \nPutem să ne uităm, de exemplu, la agricultură, unul dintre \ndomeniile care a avut cel mai mult de câștigat – pe lângă banii din \n                                                                                             35                                                                                          \n     \nproiecte, aproape 11 miliarde de euro au intrat direct în buzunarele \nfermierilor printr-un mecanism simplu și ușor de accesat, subvenția. \nPrin programele adresate tinerilor - Erasmus - zeci de mii de \ntineri din România au reușit să se formeze ca specialiști în universități \nde top din Europa. \nLa început, una dintre cele  mai importante priorități a fost \nreforma  justiției  și  lupta  anti-corupție.  Am  ajuns  astăzi  la  rezultate \npalpabile, chiar dacă sunt încă necesare anumite corecturi și reforme. \nPandemia, dragi colegi, ne-a arătat  și ea cât de importantă \neste solidaritatea europeană în momente de criză. Solidaritate care s-a \ntradus  în  acces  rapid  la  medicamente,  la  echipamente  medicale  și, \nbineînțeles, la vaccin. \nȘi poate cel mai important, privind acum spre viitor, avem \nacces pentru următorii ani la cel mai mare program de finanțare pentru \ndezvoltare - PNRR. \nTrebuie  să  facem  tot  ceea  ce  este  în  puterea  și  pasiunea \nnoastră, bineînțeles, pentru a împlini și a ne împlini noi, românii, în \nEuropa și pentru a deveni o forță, de ce nu? (Aplauze.) \nHai  să  lămurim  puțin  lucrurile...  (Aplauze.  Vociferări.)    - \nnimeni nu ne dă teme pentru a ne... (Aplauze. Vociferări.) \nHai să ne lămurim - nimeni nu ne dă teme în Europa și noi \nsuntem singurii responsabili de reușita noastră. \nRomânia  trebuie  să  aibă  curajul  de  a  deveni  influentă  în \ndeciziile europene, de a-și asuma proiecte ambițioase care să aducă un \nviitor mai sigur, mai bun și mai curat generațiilor viitoare. \n                                                                                             36                                                                                          \n     \nPe  lângă  prioritățile  clare  -  modernizarea  localităților,  a \neconomiei românești - țara trebuie să privească înainte, să investească \nîntr-un viitor sustenabil. \nTranziția  verde,  digitalizarea,  securitatea  energetică  sunt \nsubiecte  care  nu  trebuie  pierdute  din  vedere  și  care  fac  parte, \nbineînțeles, din proiectul nostru de viitor. \nAceastă nouă generație, sută la sută europeană, și cea care a \nreușit acum 15 ani integrarea în Uniune nu pot intra în conflict sau \nîntr-o  competiție,  este  absolut  necesar  să  colaboreze  pentru  că \nRomânia trebuie să fie parte a viitorului secol european. Depinde doar \nde noi. \nLa mulți ani României europene! (Aplauze.) \nDomnul Florin-Vasile Cîțu: \nMulțumesc, domnule deputat. \nDin partea Grupurilor parlamentare ale USR, domnul deputat  \nIlie Dan Barna. \nDomnul Ilie Dan Barna: \nExcelența Voastră, domnule ministru pentru Europa și afaceri \nexterne al Republicii Franceze, \nDomnilor prea excelenți președinți ai Camerei Deputaților și \nSenatului, \n(Râsete. Aplauze.) \nDomnule premier, \nDomnilor miniștri și doamnelor miniștri, \n                                                                                             37                                                                                          \n     \nStimați colegi, \nDragi invitați, \nVă  provoc  astăzi  la  un  exercițiu  de  imaginație  –  să  ne \nînchipuim  cum  ar  fi  fost  România  fără  structurile  europene  și \neuroatlantice. \nVă  invit  să  vă  uitați  la  ce  se  întâmplă  cu  statele  din  jurul \nnostru care au ratat acest tren. \nNiciuna  dintre  țările  din  regiune  care  au  ratat  aderarea  nu \npoate să spună astăzi că a avut o strategie înțeleaptă. Toate aceste țări \nse zbat astăzi în incertitudine și nesiguranță. \nRomânia, din fericire, la momentul acela, nu a ezitat. \nMai corect spus, de fapt, românii nu au ezitat. Pentru că statul \nnostru a tratat adesea integrarea neconvins și neentuziast, mai mult ca \nslogan decât ca angajament ferm. \nȘi, chiar dacă această ședință solemnă e cumva, ca o lecție la \nclasă, în care, având inspecție, fiecare vorbește frumos și politicos, ca \nsă  arătăm  ce  clasă  bună  suntem,  cred  că  o  imagine  realistă  despre \nacești  15  ani  ar  fi,  de  asemenea,  utilă  pentru  România  și  pentru \nEuropa. \nȘi o să punctez câteva lucruri. \nSpun  asta  pentru  că  politicienii  de  rit  vechi,  în  momentul \nintegrării, au înțeles că o lupă uriașă va veni asupra României, care va \nface foarte vizibile și nepotismul și corupția și incompetența. Și, din \nacest moment, în loc să aderăm cu premianții din centrul Europei, în \n                                                                                             38                                                                                          \n     \n2004, am reușit acest lucru alături de Bulgaria, doar în 2007. Dar a \nfost un lucru excelent. \nÎnsă  am  aderat  cu  tinicheaua  MCV  de  coadă.  Pentru  că \nreprezentanții  noștri,  ai  statului  român,  nu  au  fost  în  stare  să  dea \ngaranții că România va avea cu adevărat un stat de drept funcțional. \nAstăzi, astăzi, 15 ani mai târziu, încă suportăm această rușine. \nȘi, mai grav, dacă ne uităm la acțiunile Guvernului nostru, \nvedem că nu sunt semne că vom scăpa prea curând de această tinichea \nși nici de perspectiva de a intra în Schengen nu... ne îngrijorăm. \nInclusiv în această onorată adunare încă mai sunt oameni care \ncred și încearcă să ne convingă că „Secția Specială” de investigare și \nșantajare  a  magistraților  este  ceva  ce  poate  fi  păstrat,  în  ciuda \navertismentelor Comisiei Europene și a Comisiei de la Veneția. \nNu!  Nu,  dragi  colegi  și  invitați!  „Secția  Specială”  nu  face \ndecât  să  prelungească  MCV  și,  odată  cu  el,  imaginea  aceasta \npăcătoasă, dar reală, că în sânul clasei politice românești, inclusiv la \nvârful  ei,  nu  există  nici  voința  și  nici  putința  de  a  consolida  cu \nadevărat statul de drept în România, așa, european, cum îl pretindem. \nDoamnelor și domnilor, \nLa 15 ani de la aderarea la Uniunea Europeană, scopul nostru \nastăzi  ar  fi  trebuit  să  fie  o  integrare  mai  profundă  într-un  bloc \ncomunitar care, ne place sau nu, a început de ani de zile să vorbească \ndespre o Europă cu mai multe viteze. Și, în loc să mărim viteza, părem \ncă dorim cu tot dinadinsul să intrăm în marșarier. Nu e o metaforă, e \npurul adevăr pe care îl trăiesc cetățenii noștri. \n                                                                                             39                                                                                          \n     \nUitați-vă la exemplul cu eforturile de aderare la moneda euro! \nÎn  2016,  îndeplineam  4  din  cele  5  criterii  de  convergență. \nAstăzi, abia mai îndeplinim unul din ele. Iar șansa ca termenul anunțat \nde actualul ministru de finanțe - 2029 - să fie unul real este ridicol de \nmică. \nAproape  toate  Guvernele  care  s-au  succedat  de  la  aderare \nîncoace au preferat să pice în capcana ieftină a scandalurilor ieftine și \nzilnice, a scandalurilor populiste și au abandonat viziunea pe termen \nlung. \nO responsabilitate colectivă - să nu uităm din când în când să \nmai privim și dincolo de ziua de azi - lipsește cu desăvârșire. \nDacă nu ne înțelegem între noi pe aceste obiective importante \nnu rămâne prea multă speranță pentru România. \nV-o  spun  cu  toată  responsabilitatea  că  e  timpul  să  ne \nîntoarcem la obiective majore, să ne definim clar ce proiect de țară are \naceastă  generație.  Pentru  că  dacă  nu  o  facem,  o  să  ne  pierdem  în \ncontinuare inginerii și muncitorii și medicii, care aleg să meargă acolo \nunde Uniunea Europeană chiar funcționează. \nPentru mulți dintre compatrioții noștri - și o știți fiecare foarte \nbine  -  România  e  locul  în  care  se  mimează  reguli.  E  locul  acelui \npârdalnic „Merge și așa!”, țara în care dezastrul  este așteptat să se \nîntâmple. Oamenii, pe bună dreptate, s-au săturat și nu mai îndrăznesc \nsă mai spere. \nPlecarea fiecăruia dintre românii care aleg să trăiască în altă \nparte, indiferent de pregătirea sau aspirațiile lor, este un vot de blam la \n                                                                                             40                                                                                          \n     \nadresa administrațiilor publice - și centrale și locale - și avem astăzi \nmilioane de voturi de blam. \nAminteam  de  proiectul  de  țară.  Da,  aderarea  la  Uniunea \nEuropeană a fost un astfel de proiect reușit. Din păcate, ultimul mare \nproiect reușit. \nApoi,  ni  s-au  prezentat  diverse  propuneri,  pe  care  ne  tot \nchinuim  să  le  transformăm  în  reușite.  „România  Educată”  e  unul \ndintre ele. \nCât de ridicoli putem fi să vorbim de o Românie educată într-\no țară în care plagiatul a devenit aproape un standard! O țară în care \npână și femeia de serviciu trebuie să fie membră de partid ca să-și \npăstreze jobul! Sau la managementul Deltei numim persoane care nu \nau nicio legătură cu domeniul! \nTrebuie să înțelegem că din nou, din nou ni se oferă o mare \nșansă.  Mă  refer  la  PNRR,  la  acest  Plan  Național  de  Redresare  și \nReziliență. La cele 30 de miliarde pentru a avea autostrăzi, spitale, \nșcoli și o modernizare a administrației, care a intrat în secolul XXI cu \ndosar cu șină. \nSunt  deja  destule  semnale  de  alarmă  însă  cu  privire  la \njaloanele pe care ne-am angajat să le atingem. Și folosesc acest prilej \npentru  a  atrage  atenția  că  orice  ratare  se  calculează  în  bani  pentru \ndezvoltarea României. Și nu în puțini bani! \nDoamnelor și domnilor, \nEuropa  a  avut  și  încă  are  încredere  în  noi.  Prezența \nministrului  de  externe  al  Republicii  Franceze  este  un  foarte  bun \n                                                                                             41                                                                                          \n     \nargument. Încă ne mai acordă încredere. Una dintre dovezi este exact \nacest PNRR despre care am vorbit. \nRomânii însă nu mai au răbdare. Și vedem asta din sondaje în \ncare  încrederea  în  Uniunea  Europeană  crește,  iar  încrederea  în \ninstituțiile naționale stagnează sau scade. \nRomânii sunt sceptici când se uită spre această clădire de care \nsuntem atât de mândri și, dacă nu  schimbăm ceva repede, în curând și \nalții își vor pierde răbdarea și încrederea. \nCum să pretindem că avem un sistem educațional, de sănătate \nfuncțional când avem elevi de clasa a opta care nu înțeleg ce citesc? \nCum să pretindem că avem un climat economic cinstit când \nîn Parlament se pregătește să se pună ștampila pe un tun imobiliar așa \ncum este Romexpo? \nCum să pretindem că e stat de drept când judecătorii cinstiți \nsunt dați afară din Magistratură, sub pretexte ridicole? \nCum  să  pretindem  că  practicăm  democrația  când  sunt  unii \noameni din partide care amenință femei politicieni în cel mai josnic \nmod posibil? (Vociferări.) \nSă mai spun că avem aici colegi, în sală, care cred că e o idee \nbună să se asocieze cu indivizi care ne țin predici despre înțelepciunea \ndictaturii rusești? (Vociferări.) \nSe  întreabă  unii  cât  am  câștigat  de  pe  urma  aderării  la \nUniunea Europeană. \nPremierul a prezentat câteva cifre. \n                                                                                             42                                                                                          \n     \nÎn 2007, PIB-ul României era 120 de miliarde. Astăzi, la 15 \nani  după,  e  240.  Practic,  o  dublare  a  ceea  ce  înseamnă  beneficiul \nnostru, ca stat. \nDoamnelor și domnilor, \nAderarea la Uniunea Europeană a fost cel mai bun lucru care \ni s-a întâmplat României în ultimii 30 de ani. \nÎnsă,  doamnelor  și  domnilor,  dacă  ținem  seama  doar  de \ndrepturi, nu și de obligații, nu ar trebui să ne mirăm că vocea noastră \nlipsește din conversațiile mari. Nu ar trebui să ne mirăm că discuțiile \ndespre război și pace se poartă mai mult pe lângă noi, fără noi. \nNu e vina niciunei conspirații, ci doar a noastră. Când te ții de \ncuvânt doar pe jumătate, nu poți avea pretenția să fii luat în serios \nfoarte mult. \nȘi  s-a  promis  românilor  și  lumii  că  România  va  fi  o  țară \nprosperă și democratică. Am reușit doar parțial și foarte puțin. \nUniunea Salvați România este de la înființare un partid ferm, \npro-occidental,  pro-european  și  pro-democratic,  și  atunci  când  ne \nauziți  criticându-vă,  vă  asigur  că  asta  se  întâmplă  pentru  că  ne-am \nsăturat, alături de miile de români, ca dezvoltarea să se facă în ritm de \nmelc. Vrem ca România să se dezvolte rapid și în folosul cetățenilor. \nO  Românie  înscrisă  cu  încăpățânare  pe  drumul  acesta \neuropean folosește și cetățenilor ei și Europei. \nDragi colegi, \nTrăim de prea multă vreme întrebându-ne ca Ilie Moromete - \n„Niculae, unde mergem noi, domnule?”. \n                                                                                             43                                                                                          \n     \nHaideți  să  nu  ne  mai  întrebăm  și  să  trecem  la  acele  fapte \ndespre care doar vorbim! La faptele pentru care ne-am angajat atunci \ncând am aderat la Uniunea Europeană. \nPeste alți 15 ani, sper să nu mai căutăm România la coada \nclasamentelor țărilor dezvoltate din Europa! Le suntem datori cu acest \nlucru generațiilor actuale și generațiilor viitoare! \nVă mulțumesc. (Aplauze.) \nDomnul Florin-Vasile Cîțu: \nDin partea Grupurilor parlamentare AUR, timpul alocat - 10 \nminute, domnul senator Sorin Lavric. \nDomnul Sorin Lavric: \nVă mulțumesc, domnule președinte. \nDragi colegi, \nDomnule prim-ministru, \nDomnilor miniștri, \nÎntr-adevăr, suntem la o ședință solemnă, însă vă mărturisesc \ncă  e  o  mică  tortură  ca  să  vedem  atâția  politicieni  cum  vin  și \nrostogolesc aici, citind de pe hârtii, niște texte atât de convenționale, \nde protocolare și, firesc, plicticoase. \nDacă  v-aș  întreba  pe  fiecare  dintre  dumneavoastră  ce  ați \nreținut din ce s-a vorbit până acum, când tot timpul ați stat cu ochii în \ntelefon, mă îndoiesc că puteți să-mi spuneți. \nEu  sper  să  nu  vă  spun  niște  clișee,  așa  cum  au  făcut \nantevorbitorii mei. \n                                                                                             44                                                                                          \n     \nSingurul care a dat impresia că nu este un robot, rostogolind \ndiscursuri terne, a fost domnul Barna. \nȘi  sper  ca  dânsului  și  dumneavoastră  să  vă  răspund  la \nîntrebarea - unde mergem, încotro ne îndreptăm? \nȘi am să încerc să vă descriu lapidar viziunea Partidului AUR \nîn privința Uniunii Europene și a locului României în această Uniune. \nCu atât mai mult cu cât știți foarte bine că a devenit un laitmotiv ca \ndespre  cei  de  la  AUR  să  se  spună  că  sunt  eurosceptici,  că  sunt \nantioccidentali, că ni s-a cuibărit în cap ideea ROExit-ului, că trebuie \nmusai ca România să iasă din Uniunea Europeană. \nȘi,  firește,  ca  tacâmul  să  fie  complet,  domnul  Barna,  cu \n„înțelepciunea rusească” - noi, ce la AUR, suntem rusofili și, firește, \nputiniști. \nȚin să vă spulber toate aceste temeri și să vă spun din capul \nlocului - AUR este un partid pro-european, în mod răspicat... (Râsete. \nAplauze.) \nPăi, lăsați-mă să vă argumentez! (Vociferări.) \nEste un partid devotat valorilor... (Vociferări.) ...europene... \n(Râsete.) ...nici nu ne trece prin cap... (Vociferări.) ...să fim adepții \nROExit-ului pe care ni-l imputați atâta și cu atât mai putin... (Râsete.) \n...puțin... (Râsete.) ...nu putem să fim... (Râsete.) ...putiniști... (Râsete.)  \n...de vreme ce suntem în NATO. Știm prea bine că de fiecare dată \ncând am avut de-a face cu rușii lucrurile s-au sfârșit prost pentru noi. \nSuntem  în  tabăra  NATO  și  suntem  loiali  partenerilor  noștri.  Nici \nvorbă de a privi cu simpatie către Rusia. (Aplauze.) \n                                                                                             45                                                                                          \n     \nDa, locul României este în Uniunea Europeană, nu există altă \ndirecție,  este  singura  opțiune.  Dar  noi  când  spunem  „Uniunea \nEuropeană” ne gândim la acel proiect inițial pe care părinții fondatori \nai Uniunii Europene l-au avut în minte - este vorba de o coaliție, de un \nclub select de națiuni creștine și de state suverane. \nNiciun  antevorbitor...  (Aplauze.)  ...vorbind  despre  unitatea \nEuropei  și  despre  solidaritatea  Europei,  n-a  vorbit  despre  națiuni \ncreștine și despre state suverane. Nu s-a vorbit decât despre unitatea \nEuropei și atât. \nNu! AUR împărtășește proiectul inițial al părinților fondatori \n- al lui Adenauer, al lui Schuman, al lui Monnet - și anume o uniune \neuropeană  alcătuită  din  națiuni  creștine  și  state  suverane.  Este \nesențial... (Aplauze.) ... acest lucru. (Aplauze.) \nTocmai de aceea  suntem pro-europeni, domnule Barna sau \ndomnule Bulai,  chiar dacă vă stârnesc râsul!  Suntem pro-europeani \nîntr-o asemenea Uniune Europeană. \nFără suveranitatea statelor și fără religia creștină, Europa se \nduce de-a berbeleacul. \nVă  amintesc  simbolul  Uniunii  Europene.  Simbolul  Uniunii \nEuropene este cununa, diadema de 12 stele. Acele 12 stele nu se referă \nla  numărul  statelor,  că  suntem  27  de  state  în  Uniunea  Europeană. \nAcele stele se referă la cei 12 Apostoli și, în același timp, la Cununa \nMaicii Domnului. (Aplauze.) \n                                                                                             46                                                                                          \n     \nPărinții  fondatori  ai  Uniunii  Europene  erau  catolici \npracticanți. Ei credeau în Uniunea Europeană și erau încredințați că \nreligia creștină va fi un liant al Uniunii Europene. \nAcest  simbol  a  fost  votat,  a  fost  adoptat  de  către  părinții \nfondatori pe care i-am pomenit, pe 8 decembrie 1955. Pe 8 decembrie \n1955, când au votat, ei s-au gândit la această zi - de ce? - pentru că în \ncalendarul catolic, 8 Decembrie este Ziua Zămislirii Maicii Domnului. \nNu  ștergeți  din  memoria  românilor  acest  act  fondator  cu \nrezonanță creștină pentru că este esențial! \nVă spuneam că vă argumentez de ce nu suntem eurosceptici, \nba dimpotrivă, suntem pro-europeni și de ce suntem devotați valorilor \neuropene. \nCând  spunem  valori  europene  ne  referim  la  acel  canon \nvaloric  care  este  axat  pe  adevăr,  frumos  și  bine,  care  sunt  valori \ngrecești, iar acest canon valoric care a fost consacrat și verificat de-a \nlungul mileniilor stă pe 3 temelii, pe 3 piloni - filosofia greacă, dreptul \nroman și religia creștină. (Aplauze.) \nO Europă din care scoateți... (Aplauze.) ...aceste 3 temelii... \n(Aplauze.) ...nu va mai fi Europa pe care o gândim noi, cei de la AUR. \nPentru noi, progresul în Uniunea Europeană înseamnă să dăm \nviață  proiectului  și  valorilor  pe  care  le-au  avut  în  minte  părinții \nfondatori. Este esențial acest lucru. Asta înseamnă progres pentru noi. \nÎn  schimb,  dacă  progres  înseamnă  atingerea  unei  uniuni \neuropene înțelese ca un stat suprafederal, cu o singură capitală, cu un \n                                                                                             47                                                                                          \n     \nsingur  Parlament  și  cu  un  singur  președinte,  noi  nu  împărtășim  o \nasemenea idee. \nAmintiți-vă, vă rog, de precursorul doamnei Ursula von der \nLeyen!  Vă  mai  amintiți  de  el?  Jean-Claude  Juncker,  acel  grotesc \ndrăgălaș  președinte  al  Comisiei  Europene.  Vă  amintiți  când  se \nîmpleticea,  mort  de  beat,  și  era  ținut  de  colegi,  pentru  că,  nu,  se \nclătina? \nDacă Uniunea Europeană va fi privită ca un stat suprafederal, \ndestinul ei va fi destinul împleticirii lui Jean-Claude Juncker. (Râsete. \nAplauze.) \nPentru  noi,  singurul  viitor  este  cel  al  Uniunii  Europene \nînțelese  ca  un  club  select  de  națiuni  creștine  și  de  state  suverane. \nAltfel nu se poate, vom avea destinul acestui sinistru și foarte prost \npolitician care a condus, din păcate, Uniunea Europeană, mai mulți \nani. \nCred că am fost destul de limpede. \nÎn privința putinismului pe care ni-l tot imputați, v-am spus, \nde  vreme  ce  suntem  în  NATO  și  în  tabăra  aceasta,  suntem  loiali \npartenerilor noștri, nu se pune problema de a privi cu simpatie tendința \nimperialistă rusească. \nȘi nu ne  mai bănuiți că avem în spate cine știe ce agenții \nvenite de la Moscova! \nÎnchei  spunându-vă:  trăiască  România  într-o  Uniune  a \nnațiunilor creștine și a statelor suverane! \nVă mulțumesc. (Aplauze.) \n                                                                                             48                                                                                          \n     \nVoci din sală: \nBravo! Bravo! (Aplauze.) \nDomnul Florin-Vasile Cîțu: \nMulțumim pentru scuze și explicații. \nUrmează domnul deputat Daniel-Gheorghe Rusu. \nDomnul Daniel-Gheorghe Rusu: \nDomnule ministru francez pentru Europa și afaceri externe, \nDomnule prim-ministru al României, \nDomnilor miniștri, \nDomnilor președinți, \nStimați reprezentanți ai cultelor religioase, \nStimați invitați, \nStimați colegi senatori și deputați care ați mai rămas în sală, \nDrag popor român din Europa și de pretutindeni, \nVreau să vă transmit un salut sincer din partea Grupului pe \ncare îl reprezint și mai ales din partea unuia dintre președinți, care, cu \nregret, nu a putut să fie astăzi aici, domnul George Simion, dar a ținut \nsă vă salute, prin intermediul meu, și să vă roage să transmiteți, la \nrândul  dumneavoastră,  domnule  ministru,  un  salut  sincer  către \nDomnia Sa, Éric Zemmour, cel mai bun președinte pe care Franța îl va \navea din luna iunie încolo! (Râsete. Vociferări. Aplauze.) \nRespect  pentru  demnitatea  umană,  toleranță,  solidaritate, \nnediscriminare, libertate, democrație, egalitate, stat de drept, drepturile \nomului - sunt valori care au stat la baza constituirii Uniunii Europene \n                                                                                             49                                                                                          \n     \nși care sunt împărtășite de toate statele Uniunii Europene și așa ne \ndorim să și rămână. \nPoate unii cred că aderarea la Uniunea Europeană a venit așa, \nde la sine, pur și simplu. \nGreșit,  domnilor!  De  fapt,  a  fost  voința  poporului  român, \nsătul de comunismul umilitor și josnic al ultimelor zeci de ani și a \nunor lideri ai României, de a duce și de a îndrepta țara noastră către \nVest. \nA  fost  Cererea  oficială  de  aderare  la  Uniunea  Europeană, \nsemnată în iunie 1995, a fost Planul de la Snagov, lansat în anul 2000, \na fost Summitul din 1999 de la Helsinki și altele. Dar înainte de asta a \nfost  gândirea  strategică  a  unor  lideri  europeni  și  români,  în  orice \nlumină s-ar afla ei astăzi. \nUnde este România după 15 ani de la aderarea la Uniunea \nEuropeană?  Ce  am  câștigat?  Ce  am  pierdut?  Sau  încotro  mergem? \nSunt întrebări legitime pe care orice cetățean al Uniunii Europene de \nbună-credință și le poate pune. \nPIB-ul și bugetul țării, este adevărat, sunt duble, dacă nu mai \nmari, față de 2007, anul aderării. \nBanii  pentru  agricultură,  pentru  proiecte  de  infrastructură, \nsănătate, educație s-au dublat, la rândul lor. \nÎnsă  foarte  mulți  oameni  -  i-am  văzut  chiar  și  săptămâna \ntrecută, în Europa -, sunt nemulțumiți, deși țările în care locuiesc le \nconferă și le oferă o protecție socială deosebită, ei se simt părăsiți de \n                                                                                             50                                                                                          \n     \nGuvernul nostru și de oamenii noștri de stat. Ei trimit acasă către 3-4 \nmiliarde de euro, mai mult decât investițiile străine în România. \nSalariul mediu s-a dublat, puterea de cumpărare a românilor a \ncrescut până la un moment dat. \nDar noi toți ar trebui să fim mândri că facem parte dintr-o \nEuropă unită, în care drepturile să ne fie respectate. La fel, și valorile \ncreștine și morale. Să ne mândrim că facem parte dintr-o Europă a \npopoarelor  care  să  se  respecte  reciproc,  în  care  libera  exprimare  a \nopiniilor fiecăruia dintre noi să fie luată în considerare ca un lucru bun \nși constructiv, și nu ca un afront menit să dezbine  ceea ce  alții au \nreușit să clădească. \nRenunțând la metafore, trebuie să vă spun răspicat că cei 15 \nani  de  apartenență  la  Uniunea  Europeană  ne-au  adus  foarte  multe \navantaje, atât României, cât și poporului român, dar totuși, din varii \nmotive,  nu  am  reușit  să  facem  saltul  preconizat  pentru  a  avea  o \nadministrație  reală  și  prosperă,  o  dezvoltare  durabilă,  fără  decalaje \nîntre nivelul nostru de trai și nivelul de trai al concetățenilor noștri \neuropeni. \nNe dorim să stăm drept, să fim respectați și consultați în mod \negal, ca membrii celorlalte țări, la masa tratativelor și a negocierilor și \nnu  am  vrea  să  credem  vreodată  că  suntem  considerați  o  țară  și  un \npopor de o categorie inferioară. \nNu în ultimul rând, aș dori să reiterez faptul că Alianța pentru \nUnirea Românilor este o construcție politică pro-europeană și așa va \nrămâne atâta timp cât această relație a Uniunii Europene și a României \n                                                                                             51                                                                                          \n     \nse  bazează  pe  respect  reciproc  între  membrii  ei  și  atâta  timp  cât \nvalorile creștine și morale, precum și pilonii pe care a fost construită \naceastă fortăreață a națiunilor rămân ca temelie în gândirea și acțiunea \nliderilor ei. \nNe iubim poporul, iubim România și ne mândrim că facem \nparte din Europa. \nLa  mulți  ani...,  (Aplauze.)  ...România...,  (Aplauze.)  ...într-o \nEuropă... (Aplauze.) ...a tuturor... (Aplauze.) ...românilor... (Aplauze.)  \n...și a tuturor europenilor! (Aplauze.) \nMulțumesc. (Aplauze.) \nDomnul Florin-Vasile Cîțu: \nDin  partea  Grupurilor  parlamentare  ale  UDMR,  domnul \ndeputat Csoma Botond. \nDomnul Csoma Botond: \nDoamnelor și domnilor, \nStimați colegi,  \nStimate colege, \nStimați invitați, \nS-au  împlinit  15  ani  de  la  aderarea  României  la  Uniunea \nEuropeană. După 1990, intrarea în Alianța Nord-Atlantică și aderarea \nla Uniunea Europeană au fost obiectivele esențiale ale țării noastre. \nAderarea la Uniunea Europeană a însemnat pentru România o \nrecunoaștere, dincolo de granițele estului, un pas important pe drumul \n                                                                                             52                                                                                          \n     \nunei dezvoltări durabile și deschiderea spre un nou model social, spre \nnoi perspective în beneficiul tuturor cetățenilor acestei țări. \nAu trecut 15 ani în care am fost martorii unor transformări \nmajore. Au fost 15 ani de dezvoltare și de consolidare – dezvoltare și \nconsolidare  a  democrației,  firește!  -,  dar  trebuie  să  vă  spun  că  au \nexistat și anumite puncte nevralgice. Și aici m-aș referi în principal la \nanumite aspecte privind drepturile minorităților naționale din această \nțară. \nCel mai mare avantaj al aderării, în sens material, firește, au \nfost fondurile europene, menite să contribuie la dezvoltarea țării și la \nrecuperarea decalajelor față de statele cu vechime ale Uniunii, însă - \ntrebuie să spunem și chestia asta - România nu a reușit întotdeauna să \natragă  toate  sumele  alocate  de  Bruxelles,  situându-se  pe  ultimele \nlocuri între țările Uniunii la acest capitol. \nUn alt avantaj al cetățenilor din România este libera circulație \nîn spațiul UE, dar, în același timp, acest fapt a însemnat și plecarea a \nmilioane de cetățeni români să lucreze în alte țări europene. \nCa orice membru al Uniunii Europene, România are drepturi, \ndar și obligații, față de toți cetățenii ei, însă nu întotdeauna au fost \nrespectate aceste obligații asumate. \nRomânia încă așteaptă intrarea în spațiul Schengen, deziderat \ncare, în acest moment, se situează la nivelul de promisiuni. \nCu toate acestea, însă, după 15 ani, România susține ferm că \nnu  există  alternativă  la  această  Uniune  politică  și  economică.  Însă \ntotul evoluează și într-o direcție pentru care și noi,  cetățenii țărilor \n                                                                                             53                                                                                          \n     \nmembre, suntem responsabili. De aceea, când vorbim despre viitorul \nUniunii Europene, este nevoie de un dialog amplu și de implicare. \nPentru că, stimați colegi, trăim vremuri complicate. Pandemia \nde  coronavirus  ne-a  afectat  grav,  ne-a  dat  multe  lecții,  însă  datoria \nnoastră  este  să  învățăm  din  faptul  că  Uniunea  Europeană,  țările \nmembre, nu au fost suficient de pregătite și nu am avut un răspuns \nprompt în fața acestei situații fără precedent. \nTrebuie  să  învățăm  și  din  lecțiile  trecutului  cu  privire  la \nistoria și dezvoltarea Uniunii Europene. În fața provocărilor vechi și \nnoi,  pe  baza  unor  valori  democratice  solide  și  libertăți  comune, \nUniunea Europeană trebuie să sprijine statele membre acolo unde este \nnevoie  și  cât  este  nevoie,  cu  delimitarea  clară  a  competențelor \nexercitate în comun și a competențelor ce revin fiecărui stat membru. \nCooperarea statelor  membre  ale UE trebuie să rămână una \npragmatică, orientată spre dezvoltarea comună a societăților noastre și \nîntărirea poziției Uniunii pe scena globală. \nPoate ne-am fi descurcat mult mai bine pe plan global dacă \nam fi avut o politică externă mai bine coagulată. Și poate am fi putut \nsă evităm o serie de pericole dacă am avea o armată europeană de \nanvergură. \nUDMR  salută  președinția  franceză  la  Consiliul  Uniunii \nEuropene  și  în  special  eforturile  depuse  de  Franța  în  vederea \nconsolidării  și  dezvoltării  proiectului  armatei  europene,  un  proiect \ndificil, dar, credem noi, în același timp foarte necesar. \nStimați colegi, \n                                                                                             54                                                                                          \n     \nSunt câteva lecții pe care trebuie să le învățăm, avem nevoie \nde o colaborare mai strânsă între actorii politici, atât pe plan intern, cât \nși în cadrul forului comunitar. \nÎntr-adevăr, este mult mai ușor să explici ce nu este Uniunea \nEuropeană, decât ceea ce este. Dacă vă amintiți, fostul președinte al \nComisiei Europene, Jacques Delors, a denumit Uniunea Europeană, \naceastă construcție, „un obiect politic neidentificat”. Avem deci în față \no construcție originală, fără precedent și fără corespondent în lume. \nUniunea  Europeană  trece  dincolo  de  cadrul  de  concepte  politice \ntradiționale. Ea este o valoare unică, iar noi,  ce îi suntem cetățeni, \ntrebuie să o apreciem și să ne străduim să o dezvoltăm. \nCa  stat  membru  al  Uniunii  Europene,  trebuie  să  putem \nasigura calitatea vieții cetățenilor noștri și, în acest sens, trebuie să ne \nasigurăm că deținem suficientă putere economică și strategii care să \nfie concretizate în planuri concrete, în planuri de acțiune cu termene \nclare.  Astfel,  rolul  actorilor  economici  este  foarte  important  și, \nadăugând  politici  sociale  viabile  și  strategii  de  dezvoltare  durabilă, \nimplementarea responsabilă a acestora, cu siguranță se vor înregistra \nrezultate. Iar rezultatele se măsoară în siguranța, bunăstarea și nivelul \nde trai al cetățenilor noștri și, în același timp, putem asigura un viitor \nsigur generațiilor următoare. \nAcum, când tendințele extremiste se accentuează - și trebuie \nsă vorbim și despre acest fenomen, stimați colegi,  - iar la frontiera \nestică a Uniunii sunt încercări de a declanșa un conflict armat, credem \ncă este nevoie de mai multă unitate și de dialog. \n                                                                                             55                                                                                          \n     \nÎn ceea ce privește creșterea tot mai vizibilă a partidelor de \nextremă dreapta, trebuie să ne punem câteva întrebări, stimați colegi: \ncare  sunt  motivele  pentru  care  oamenii  sunt  deschiși  la  asemenea \nretorici?  Unde  a  greșit,  eventual  –  poate  că  a  greșit  –  și  Uniunea \nEuropeană? Este oare departe de cetățeni, pare netransparentă? \nUnde am greșit noi, politicienii? \nCred că la aceste întrebări trebuie să ne gândim și trebuie să \nîncercăm să formulăm un răspuns cât de cât concludent și bazat pe \nargumente. \nRomânia și-a exprimat ferm poziția în regiune prin susținerea \nunei Uniuni Europene stabile atât din punct de vedere economic, cât și \ngeopolitic. \nReiterez, Uniunea Europeană reprezintă o valoare unică, iar \nnoi,  cetățenii  săi,  avem  datoria  să  o  păstrăm  și  să  contribuim  la \ndezvoltarea ei. Avem datoria morală să o apărăm, ca să nu cadă pradă \ncelor ce vor să o distrugă, deși susțin altceva. \nÎnsă  toate  acestea  nu  înseamnă  că  nu  ne  putem  strădui  să \nîmbunătățim Uniunea noastră. Și noi, cetățenii europeni, ne dorim o \nUniune  Europeană  tot  mai  perfectă,  mai  apropiată  de  cetățeni,  și, \nsigur, mai implicată în viața noastră cotidiană. \nRomânia, prin obligațiile asumate odată cu aderarea la UE \nacum  15  ani,  își  propune  să  contribuie  la  consolidarea  acestei \nconstrucții  europene  și  să  contribuie  la  protejarea  ei  în  fața  tuturor \npericolelor  ce  apar  pe  parcurs.  O  putem  face  noi,  cetățenii,  noi, \ndecidenții, și o putem face noi, cetățenii europeni. \n                                                                                             56                                                                                          \n     \nVă mulțumesc, stimați colegi, pentru atenție. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  Grupului  parlamentar  al  minorităților  naționale, \ndomnul deputat Ovidiu Victor Ganț. \nDomnul Ovidiu Victor Ganț: \nVă mulțumesc frumos. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule  ministru pentru Europa și al afacerilor externe al \nRepublicii Franceze,  \nDoamnă, domnilor miniștri, \nDoamnelor și domnilor ambasadori, \nStimați invitați, \nDoamnelor și domnilor senatori și deputați,  \nAm  avut  inițiativa  organizării  acestei  ședințe  festive  de \nsărbătorire a 15 ani de la aderarea României la Uniunea Europeană, \npentru că acest eveniment reprezintă în opinia noastră, a deputaților \ndin Grupul parlamentar al minorităților naționale, un moment crucial \nîn istoria României. El este șansa unică de a reînnoda relația noastră \nde apartenență ca națiune la lumea occidentală, o năzuință istorică, \nmanifestată  permanent,  începând  cu  secolul  al  XIX-lea  în  Țările \nRomâne. Principalii intelectuali și politicieni români ai acelui secol au \n                                                                                             57                                                                                          \n     \nstudiat  la  universități  franceze,  germane,  austriece  sau  italiene, \npromovând  ulterior  în  țară,  în  mod  asiduu,  valorile  civilizației \noccidentale. \nLa  sfârșitul  anilor  ʾ30,  tot  acest  proces  de  integrare  și \ndezvoltare a României ca parte a spațiului de valori europene a fost \ncurmat brusc de instaurarea succesivă a fascismului și comunismului, \ndublată de pierderea unei părți a teritoriului național și impunerea unui \nfel  de  a  gândi  străin  de  orice  tradiție  de  la  noi.  A  fost  o  perioadă \nîntunecată  din  istoria  noastră,  atunci  când  am  avut  parte  doar  de \ndictaturi de tip fascist și comunist, cu tot reculul pe care acestea l-au \nadus în plan uman, social și economic. \nDin  fericire,  național-comunismul  a  luat  sfârșit  datorită \nRevoluției  din  decembrie  1989  și  sacrificiului  pe  care  l-au  făcut \ncetățenii țării noastre atunci, indiferent de apartenența lor etnică sau \nreligioasă, creștini, evrei sau musulmani. \nA urmat o perioadă foarte grea, marcată de crize sociale și \neconomice - mineriade, falimentul economiei socialiste, hiperinflație -\npe care am depășit-o cu greu, dar care s-a terminat prin două realizări \nmajore:  intrarea  în  NATO  și  Uniunea  Europeană.  Au  fost  două \nmomente  de  consens  național,  de  altfel  foarte  rare  în  politica \nromânească. Să reamintim faptul că Tratatul de aderare la Uniunea \nEuropeană  a  fost  ratificat  în  unanimitate  de  către  Parlamentul \nRomâniei.  În  ceea  ce  ne  privește,  am  susținut  activ  demersul,  prin \nrelațiile pe care le avem cu țările membre de care suntem legați prin \nlimbă și cultură. \n                                                                                             58                                                                                          \n     \nAstfel s-a deschis calea spre o democrație de tip occidental și \no dezvoltare economico-socială fără precedent. \nȘi  perioada  de  preaderare,  de  adoptare  a  legislației,  de \npreluare  a  aquis-ului  comunitar  și  de  transformare  instituțională \ntrebuie  amintită  ca  fiind  un  efort  comun  al  tuturor  forțelor  politice \nproeuropene  și  evident  al  Parlamentului  României,  ca  expresie  a \nsuveranității  națiunii  române.  Ne-am  asumat  toate  prevederile  din \ntratatul de aderare, inclusiv ceea ce scrie în art. 148 din Constituția \nRomâniei,  alin.  (2):  „Ca  urmare  a  aderării,  prevederile  tratatelor \nconstitutive  ale  Uniunii  Europene,  precum  și  celelalte  reglementări \ncomunitare  cu  caracter  obligatoriu,  au  prioritate  față  de  dispozițiile \ncontrare  din  legile  interne,  cu  respectarea  prevederilor  actului  de \naderare”.  \nPentru că niciodată aici nu s-au reliefat două aspecte, doresc \nsă  o  fac  eu  astăzi,  pentru  că  le-am  trăit  în  mod  nemijlocit.  Regret \nabsența domnului profesor doctor Vasile Pușcaș, negociatorul șef al \nRomâniei, care a reușit, împreună cu echipa sa, să finalizeze la timp \nnegocierile  de  aderare  în  decembrie  2004  și  doresc  să-i  mulțumesc \npublic pentru această realizare, care a permis semnarea tratatului de \naderare în timp util, pentru respectarea termenului de 1 ianuarie 2007. \nAl  doilea  aspect  pe  care  doresc  să-l  amintesc  este  munca \nechipei  de  observatori  la  Parlamentul  European,  într-un  efort \ntranspartinic, dar și multietnic al delegației noastre. \nA fost o onoare deosebită pentru mine faptul că, desemnat \nfiind de către Grupul parlamentar al minorităților naționale, am făcut \n                                                                                             59                                                                                          \n     \nparte  din  delegație,  alături  de  alți  parlamentari  români,  care  își \ncontinuă și astăzi activitatea parlamentară: doamnele senator Roberta \nAnastase și Gabriela Crețu și domnii senatori Vasile Dîncu și Titus \nCorlățean.  Împreună  am  reușit  să  combatem  prejudecăți  și  să \nschimbăm  opinii  asupra  aderării  țării  noastre,  inclusiv  votul  unor \nîntregi delegații naționale din grupurile noastre politice asupra acestui \nsubiect, de la avizul conform, unde a fost împotrivă, la ultimul raport \nMoscovici,  unde  a  fost  pentru.  Am  convingerea  că  sunt  în \nasentimentul colegilor mei, foști observatori, față de cele afirmate.  \nMomentul  aderării  la  1  ianuarie  2007  a  fost  sărbătorit  la \nBucurești  împreună  cu  ministrul  federal  de  externe  al  Germaniei, \nFrank-Walter Steinmeier, astăzi președinte federal, care asigura la data \nrespectivă  președinția  Consiliului  Uniunii  Europene.  Din  păcate, \nseparat:  într-un  loc  cu  președintele  României,  în  alt  loc  cu  prim-\nministrul de atunci. Un semn de rău augur pentru ce avea să urmeze \natât  în  politica  internă,  cât  și  în  ceea  ce  privește  demersul  politic \neuropean al României. \nPoate că acum, la 15 ani după, vom înțelege ce mare rău îl \nreprezintă permanentele disensiuni și crize politice. \nMă  bucur  să  sărbătorim  astăzi  15  ani  de  la  aderare,  în \nprezența  ministrului  de  externe  al  Franței,  domnul  Jean-Yves  Le \nDrian, într-un arc peste timp simbolic și doresc să-i mulțumesc în mod \ndeosebit  pentru  efortul  de  a  fi  alături  de  noi.  Vedem  în  prezența \nDomniei Sale un nou gest de prietenie al Franței față de România.  \nDoamnelor și domnilor, \n                                                                                             60                                                                                          \n     \nReconcilierea  franco-germană  reprezintă  fundamentul \nUniunii  Europene  de  astăzi.  Cred  că  Robert  Schuman  și  Konrad \nAdenauer  ar  fi  mândri  de  cele  realizate,  însă  ar  exprima  și  unele \nnemulțumiri legate de Uniunea Europeană. \nDespre acestea din urmă doresc să vă vorbesc. Am pierdut \nrecent un membru, Marea Britanie, care într-un demers unilateral a \ndecis  să  ne  părăsească  -  lucru  pe  care  îl  regret.  Avem  tot  felul  de \nexcepții și opt out-uri pentru anumiți membri. Nu se respectă întocmai \ntratatele,  birocrația  rămâne  sufocantă,  uneori  există  un  tratament \ndiferențiat aplicat unor state membre sau opinii grav divergente între \nanumite state membre, în chestiunea valorilor fundamentale care stau \nla baza construcției europene. \nDoresc  să  fac  apel  la  solidaritate  și  echitate  în  interiorul \nUniunii  Europene,  foarte  bune  exemple  fiind  lupta  împotriva \npandemiei și finanțarea planurilor naționale de redresare și reziliență \nale statelor membre. \nTotuși, cred că a venit timpul să punem capăt discriminării la \ncare este supusă România, prin neacceptarea în spațiul Schengen, deși \nam  investit  sute  de  milioane  de  euro  în  aplicarea  sistemului  și  în \npofida faptului că din 2011 satisfacem criteriile de aderare. Această \nstare de fapt nu face decât să scadă încrederea cetățenilor români în \nUniunea  Europeană,  afectând  libera  circulație  a  persoanelor  și  a \nbunurilor. \nTotodată  pledăm  ca  pe  baza  unor  rezultate  concrete  – \nsubliniez, pe baza unor rezultate concrete – pe care le va obține țara \n                                                                                             61                                                                                          \n     \nnoastră în perioada următoare să se încheie aplicarea mecanismului de \ncooperare  și  verificare.  În  ceea  ce  ne  privește,  vom  susține  orice \nmăsură legislativă necesară în acest sens. \nSper să ne facem și noi treaba în plan intern și să ducem la \nbun  sfârșit  reformele  anunțate:  modificarea  Constituției,  reforma \nadministrativă,  în  sensul  aplicării  în  mod  real  a  principiului \nsubsidiarității și al unei descentralizări mult clamate în anii din urmă, \ndezvoltarea infrastructurii rutiere și feroviare, a celei din sănătate și \nînvățământ, a digitalizării etc. \nNe  dorim,  totodată,  ca  procesul  de  extindere  al  Uniunii \nEuropene în Balcanii de Vest să fie dinamizat, permițând oamenilor \ndin regiune să se bucure de șansa de a fi cetățeni ai Uniunii Europene, \ndiminuând în același timp influențe externe nefaste asupra regiunii.  \nSperăm că președinția Franței a Consiliului Uniunii Europene \nsă ne ajute în rezolvarea unei părți din aceste probleme, respectiv să \naducă progrese importante la aceste capitole. \nConform unui sondaj recent, încrederea cetățenilor români în \nUniunea Europeană este în continuare la una din cele mai înalte cote \ndin statele membre, iar în ceea ce privește încrederea lor în alte state \nde pe mapamond Germania este pe locul întâi, iar Franța pe locul trei. \nDoamnelor și domnilor, \nÎn concluzie, avem convingerea că apartenența României la \nUniunea Europeană este garanția pentru noi de a beneficia de pace, \ndemocrație  și  bunăstare  și  deci  Grupul  parlamentar  al  minorităților \n                                                                                             62                                                                                          \n     \nnaționale  va  continua  să  susțină  necondiționat  demersurile \nproeuropene ale României. \nVă mulțumesc frumos pentru atenție. (Aplauze.) \nDomnul Florin-Vasile Cîțu: \nMulțumim, domnule deputat. \nTot  din  partea  Grupului  parlamentar  al  minorităților \nnaționale, domnul Silviu Vexler.  \nDomnul Silviu Vexler: \nDoamnelor și domnilor, \nAm  învățat  și  am  crezut  întotdeauna  în  faptul  că  Uniunea \nEuropeană este construită pe șase valori fundamentale: respect pentru \ndemnitatea  umană,  libertate,  democrație,  egalitate,  stat  de  drept, \nrespectarea drepturilor omului, inclusiv cele ale minorităților. \nȘi  îmi  aduc  aminte,  în  acest  moment,  înmormântarea \ndoamnei  Simone  Veil,  prima  femeie  președinte  a  Parlamentului \nEuropean,  reprezentând  Franța,  supraviețuitor  al  lagărelor  de  la \nAuschwitz și Bergen-Belsen, și  mai ales un fragment din cuvintele \nspuse de președintele Macron, respectiv că este aici „pentru a exprima \no imensă recunoștință, în numele poporului francez, pentru unul din \ncei mai iubiți copii ai săi”. \nTotuși, în acest moment deosebit, aniversar, și care ar trebui \nsă fie vesel, domnule ministru Le Drian, doamnă ambasador Auer, îmi \ncer scuze și regret că a trebuit să fiți martor la declarațiile mistico-\nreligioase  ale  unui  coleg  care  atunci  când  nu  elogiază  criminali  de \n                                                                                             63                                                                                          \n     \nrăzboi și nu neagă Holocaustul, încearcă să șteargă din viziunea unei \nEurope moderne existența comunităților musulmane și evreiești. \nDomnule  senator  Lavric,  cu  toată  dorința  dumneavoastră, \nregret! \nSuntem aici și vom continua să fim aici, cu aceeași demnitate \ncu  care  am  contribuit  întotdeauna  la  construirea  și  modernizarea \nUniunii Europene. \nÎmi cer scuze pentru această intervenție! \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  deputaților  și  senatorilor  neafiliați,  doamna \nsenator Diana Șoșoacă. (Rumoare.) \nDoamna Diana Iovanovici-Șoșoacă: \nVă  mulțumesc.  (Este  îmbrăcată  în  ie  și  poartă  drapelul \nRomâniei pe umeri.) \nNu  credeam  că  arborarea  steagului  României  vă  va  stârni \natâtea  râsete!  Este  rușinos,  dar  ce  poți  să  îi  ceri  unui  astfel  de \nParlament?! \nMi  s-a  părut  inoportună  intervenția  domnului  Vexler,  în \ncondițiile în care nici măcar nu i s-a pronunțat numele! Mă fac și eu \navocatul domnului Lavric, pro bono, de data asta! \n                                                                                             64                                                                                          \n     \nSuntem la o aniversare de 15 ani și am auzit aici discursuri \ncare  mi-au  adus  aminte  de  Congresul  al  XIV-lea  al  Partidului \nComunist Român. \nMă așteptam la ceva mai mult din partea dumneavoastră, mai \nales că unii aveți vreo trei-patru legislaturi pe aici, deci ați putea cel \npuțin să învățați să nu mai citiți de pe hârtie, ci să și aveți un pic de \ninspirație pentru a purta discursuri. \nNu am auzi însă... elogii, bunăstare, deci trăim într-adevăr în \nlumi paralele. \nPoporul român trăiește într-o lume pe care dumneavoastră nu \no vedeți. Uniunea Europeană s-a format - și era bine cum s-a format - \npentru a avea o dezvoltare economică bună, să existe bunăstare, pentru \na concura Statele Unite ale Americii. Din păcate, după 15 ani în care \nni se spune că suntem parteneri egali ai statelor Uniunii Europene, nu \navem acces în Schengen. În schimb, avem firme austriece care ne-au \npreluat cam tot ce înseamnă petrol, gaz, bogății, avem firme franceze \ncare ne-au luat alte bogății, avem firme italiene care ne-au luat alte \nbogății. Nu e prost cine le ia, e prost cine le dă! În toți acești 15 ani, \nRomânia a pierdut cel mai mult. Da, într-adevăr, avem posibilitatea să \nne plimbăm în afara granițelor țării, dar, - ce să vezi?! - avem peste 10 \nmilioane de români în afara granițelor țării. Suntem țara cu cea mai \nmare migrație pe timp de pace, iar românii noștri sunt discriminați în \nUniunea Europeană! Nu am văzut ambasadele României că se luptă \npentru români și n-am văzut nici UE că se luptă pentru români, care \nsunt cetățeni egali în drepturi cu ceilalți cetățeni ai statelor europene. \n                                                                                             65                                                                                          \n     \nMai mult decât atât, în ultimii doi ani suntem siderați, mai \nales noi, juriștii, să vedem cum drepturile și libertățile fundamentale, \natât  din  Carta  drepturilor  omului,  dar  și  din  Carta  europeană  a \ndrepturilor  fundamentale  ale  Uniunii  Europene,  sunt  încălcate  cu \nobstinație! Se încalcă orice drept, în numele unui interes colectiv s-au \nanulat drepturile personale, ceea ce nu poate fi admis, pentru că asta \nfăceau comuniștii. \nNe-am  întors  în  timp,  iar  Uniunea  Europeană,  dacă  nu  se \ntrezește, va rămâne fără foarte multe state pentru că, îmi pare rău să o \nspun, nu că o doresc eu, eu încă mai cred că Uniunea Europeană poate \nsă se trezească și să revină la ceea ce a început. Dar 60% din români \nîși doresc ROExit. Atenție foarte mare! Și aveți grijă că anul acesta, \ndoamnelor  de  la  PNL  care  doriți  să  fiți  judecător  la  Curtea \nConstituțională și trageți sfori pentru acest lucru, pentru că vi s-a cerut \nsă anulați Constituția României în favoarea dreptului european. Așa \nceva... îi spun Uniunii Europene: „Pe aici nu se trece!”. Constituția \nRomâniei este cea mai de preț lege. În Constituție se află drepturi și \nlibertăți fundamentale europene. Respectăm dreptul european - dreptul \neuropean  poate  fi  cel  mult  complementar  -,  dar  nu  să  fie  superior \nConstituției României! \nMai mult decât atât, ...(Vociferări.) \nLăsați,  doamnă,  că  n-o  să  vă  aleagă  nimeni  la  Curtea \nConstituțională! \nMai mult decât atât... \n                                                                                             66                                                                                          \n     \nDoamna  Scântei,  lăsați,  că  știm...  Știți,  cu  milionul  ăla  de \neuro într-un an! \nVreau  să-i  amintesc  Uniunii  Europene  ce  înseamnă  aceste \nmotive de pe o ie românească. (Arată pe ia pe care o poartă.)  \nDa, fă-ți cruce! Poate așa vei deveni creștin, domnule! \nAceste  motive  sunt  milenare.  Aici,  pe  pământul  acesta \nromânesc,  s-au  descoperit  plăcuțele  de  la  Tărtăria,  primul  scris  din \nlume. Nici nu se inventase civilizația sumeriană! (Râsete.) \nAici... \nAșa este! Râdeți! Prostul râde când nu știe! \nPuneți mâna pe carte și citiți, că ați făcut de râs Parlamentul \nRomâniei!  \nPentru  România  steagul  României  este  acesta!  (Arată \ndrapelul.) Alt steag nu există! Pentru acest tricolor s-a murit! Și să-i \nmai  aducem  aminte  Uniunii  Europene  de  cruciadele  creștine,  când \ndomnitorii români stăteau aici de pavăză, astfel încât țările Europei să \nse dezvolte și să-și înalțe catedrale, unde acum ori sunt închise, ori \nsunt baruri și restaurante! \nUniunea Europeană trebuie să se trezească!  \nUitați-vă cum Ursula von der Leyen este într-un dosar penal \npentru contracte cu Pfizer! \nAți adus vaccinarea obligatorie ca unic drept și unică condiție \npentru a trăi! \nDomnul Florin-Vasile Cîțu: \nDoamnă senator, vă rog să vă îndreptați către sfârșit... \n                                                                                             67                                                                                          \n     \nDoamna Diana Iovanovici-Șoșoacă: \nO să mă îndrept către sfârșit, sfârșitul dumneavoastră! \nDomnul Florin-Vasile Cîțu: \nCele 10 milioane de români din străinătate vă mulțumesc. \nDoamna Diana Iovanovici-Șoșoacă: \nȘi voiam să vă mai spun un lucru. Pentru toți cei din Uniunea \nEuropeană care solicitați să ne vaccinăm și nu ne mai lăsați nici să \nrespirăm decât dacă ne vaccinăm: Dumnezeu nu este vaccinat și nu va \nfi niciodată! \nTrăiască România liberă și suverană! (Aplauze.) \nDomnul Florin-Vasile Cîțu: \nDin  partea  Grupului  parlamentar  al  PNL,  doamna  senator \nAlina Gorghiu. \nDoamna Alina-Ștefania Gorghiu: \nBună seara, stimați colegi! \nStimați invitați, \nÎntotdeauna  populismul  are  un  nume!  Dar  vă  asigur  că \nultimele minute vor fi ale unui discurs proeuropean, onest și autentic. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule ministru Le Drian,  \nStimată doamnă ambasador a Republicii Franceze,  \nStimați colegi, \n                                                                                             68                                                                                          \n     \n1 ianuarie 2007 a fost, într-adevăr, un moment de excepție \npentru noi toți și sunt, așa cum spuneau toți colegii mei, 15 ani  de \nUniune Europeană pentru România. \nCa națiune europeană, am aderat la un proiect politic care are \nla bază valori precum demnitatea, statul de drept, libertatea, egalitatea, \ntoleranța și, poate cel mai important dintre toate acestea, respectarea \ndrepturilor omului. Mult mai recent, spiritul Declarației de la Sibiu, \nadoptată în mai 2019, în România, a consfințit ceea ce este Europa de \nastăzi - o uniune a valorilor și a libertăților. \nStimați colegi senatori,  \nStimați colegi deputați, \nRezultatele  la  care  au  ajuns  statele  membre  ale  Uniunii \nEuropene, datorită integrării europene, vorbesc de la sine. Și pentru \nRomânia acest lucru a însemnat o creștere de aproape trei ori a PIB-\nului României, o creștere de patru ori a PIB-ului pe cap de locuitor, \nam beneficiat de fonduri europene pentru dezvoltare cu peste 46 de \nmiliarde  de  euro  mai  mult  decât  a  contribuit  România  la  bugetul \nUniunii, iar expresia „din fonduri europene” aduce multă mândrie și \ncertifică un lucru necesar și bine făcut. \nA fi european înseamnă însă multe lucruri, unele extrem de \nsimple, unele însă ceva mai complicate și provocatoare. \nCertificatul verde este un proiect european. \nDrepturile minorităților, de orice fel ar fi aceste minorități, și \ntoleranța, sunt valori europene. \nLa fel și respingerea discriminării și a excluziunii sociale. \n                                                                                             69                                                                                          \n     \nRespectarea  principiului  supremației  dreptului  european  în \ndomeniile stabilite prin tratate și cedarea de suveranitate, da, sunt, de \nasemenea,  principii  de  bază  ale  ideii  unității  europene.  La  fel  și \nrespectarea deplină a deciziilor Curții de Justiție a Uniunii Europene. \nNu poți, stimați colegi, să fii astăzi european o zi și a doua zi \nsă-ți  dai  haina  jos,  deși  mai  vedem  lucrul  acesta  în  discursuri  din \npricina populismului. Și atunci, în loc de oameni politici de stat, în loc \nde oameni politici înțelepți, vizionari, vezi lideri populiști care se bat \ncu  pumnul  în  piept,  nu  doar  în  România,  riscând  destrămarea \nproiectului european.  \nAcum, când lumea întreagă se confruntă cu noi și noi crize de \nsănătate,  economice,  ecologice,  tensiuni  geopolitice,  România  vă \nasigur că va contribui din plin la proiectul viitorului Europei.  \nVom  avea  o  Uniune  mai  puternică,  mai  rezilientă,  mai \nconvergentă, mai solidară. Și când vorbim de viitor trebuie să știm \nlimpede că avem ca stat european și obligații, dar avem și drepturi. \nSunt speranțe puse în 2007 și unele dintre ele încă nematerializate.  \nVorbea colegul nostru de la UDMR despre aderarea la spațiul \nSchengen. \nDa, este un drept al României, îndeplinim de mult timp toate \ncriteriile și condițiile tehnice și îi rugăm pe partenerii europeni să țină \ncont de acest lucru și să ne sprijine în acest demers al României.  \nȘi adoptarea monedei euro este un alt proiect pentru care ne \npregătim și probabil că o să ne pregătim mai serios de acum încolo. \n                                                                                             70                                                                                          \n     \nDeși  în  acești  15  ani  au  existat  foarte  multe  provocări, \nRomânia rămâne în continuare, în ciuda celor pe care le-ați auzit mai \ndevreme, una dintre cele mai favorabile țări pentru construcția Uniunii \nEuropene. \nUn  sondaj  recent,  de  acum  două  zile,  arată  că  peste  75% \ndintre români susțin în continuare proiectul european. \nDa,  e  îmbucurător  că  noi,  românii,  credem  în  această \nconstrucție,  iar  eu,  ca  un  cetățean  proeuropean  convins,  cred  că  și \nEuropa își va onora la rândul său toate obligațiile față de România. \nVă mulțumesc, stimați colegi, pentru această oportunitate. \nMulțumesc, domnule ministru, Excelență, pentru îngăduință. \nO seară plăcută! (Aplauze.) \nDomnul Florin-Vasile Cîțu: \nMulțumim, doamnă senator. \nDoamnelor și domnilor,  \nAm încheiat intervențiile. \nMulțumindu-vă pentru participare, vă rog să-mi permiteți să \ndeclar închisă ședința solemnă – așa se voia – comună a Senatului și \nCamerei Deputaților. \nVă mulțumesc.  \n \nȘedința s-a încheiat la ora 19.43. \n \n \n \n "
    },
    "28": {
        "start_text": "Doamna Diana Iovanovici-Șoșoacă:",
        "start_index": -1,
        "end_text": "Domnul Florin-Vasile Cîțu:",
        "end_index": -1,
        "text": "                                                           1                                                                                          \n     \n02 februarie 2022 – ședință comună \n \n \nS U M A R \n \n1.  Alocuţiuni consacrate aniversării a 15 ani de  2. \nla aderarea României la Uniunea Europeană. \n \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \nS T E N O G R A M A \nședinței solemne comune \n a Camerei Deputaților și Senatului \nconsacrată aniversării a 15 ani \nde la aderarea României la Uniunea Europeană. \n \nȘedința a început la ora 17.37. \nLucrările şedinţei au fost conduse de domnul senator Florin-\nVasile Cîțu, președintele Senatului, asistat de domnul deputat Andrei-\nRăzvan Lupu, secretar al Camerei Deputaților, și de domnul senator \nIon-Narcis Mircescu, secretar al Senatului.  \nDin  prezidiu  a  făcut  parte  și  domnul  deputat  Ion-Marcel \nCiolacu, preşedintele Camerei Deputaţilor. \nDomnul Florin-Vasile Cîțu: \nStimați colegi, \nVă rog să luați loc, să începem. \nDomnule președinte al Camerei Deputaților, \nDomnule prim-ministru, \nDomnule  Jean-Yves  Le  Drian,  ministrul  pentru  Europa  și \nafaceri externe al Republicii Franceze, \nDistinși reprezentanți ai cultelor religioase, \nDoamnelor și domnilor senatori și deputați, \nDoamnelor şi domnilor miniștri, \n                                                                                             3                                                                                          \n     \nExcelențele  Voastre,  doamnelor  și  domnilor  ambasadori, \nreprezentanți ai misiunilor diplomatice, \nStimați invitați, \nOnorată asistență, \nVă  rog  să-mi  permiteţi  să  declar  deschisă  şedinţa  solemnă \ncomună  de  astăzi,  a  Senatului  și  Camerei  Deputaților,  dedicată \naniversării a 15 ani de la aderarea României la Uniunea Europeană. \nDoamnelor şi domnilor, \nVă  invit  să  ascultăm  Imnul  naţional  al  României  și  Imnul \nUniunii Europene! \n(Se intonează Imnul naţional „Deşteaptă-te, române!”. \nSe intonează Imnul Uniunii Europene.) \nDoamnelor și domnilor senatori și deputați, \nOnorați invitați, \nÎl  invit  la  tribună  pe  Excelența  Sa,  domnul  Jean-Yves  Le \nDrian,  ministrul  pentru  Europa  și  afaceri  externe  al  Republicii \nFranceze. \nDomnul  Jean-Yves  Le  Drian  (ministrul  pentru  Europa  și \nafaceri externe al Republicii Franceze): \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDoamnelor și domnilor miniștri, \nDoamnelor și domnilor deputați și senatori, \n15 ani după aderarea României la Uniunea Europeană. \n                                                                                             4                                                                                          \n     \nSunt  deosebit  de  fericit  să  fiu  astăzi  la  București  pentru  a \nsărbători împreună cu dumneavoastră acest eveniment care a fost un \nprogres pentru toți europenii, pentru că de 15 ani încoace Uniunea \nnoastră  este  mai  puternică  și  mai  completă  pentru  că  și \ndumneavoastră, România, faceți parte din ea. \nȘi nu spun acest lucru numai în numele prieteniei care unește \nnațiunile  noastre,  o  prietenie  înrădăcinată  în  istoria  culturală, \nintelectuală și politică pe care o împărtășim împreună. Prietenie care \nne amintește de tinerețea petrecută la Paris a părinților fondatori ai \nRomâniei  moderne  –  Alexandru  Ioan  Cuza,  Vasile  Alecsandri  sau \nchiar și Brătianu, familia Brătianu, tată și fiu. O prietenie care ni se \namintește de fiecare dată când pronunțăm numele lui Enescu, Brâncuși \nsau Cioran, care ne-au adus atât de mult cu toții. O prietenie care, \ndupă Revoluția Română, s-a exprimat prin numeroase manifestări de \nsolidaritate, de care eu îmi amintesc încă și acum, păstrez o amintire \nfoarte proaspătă a acestor manifestări. Și o prietenie care adeseori - și \neste o mare onoare pentru noi - se pronunță, se vorbește „en français” \n-  în  franceză,  această  limbă  care  a  fost  o  limbă  de  libertate  și  de \ncunoaștere  pentru  tinerii  români  care  au  studiat-o  în  anii  cei  mai \nsumbri  ai  istoriei  dumneavoastră  și  care  astăzi  vă  înscrie  pe  mulți \ndintre  dumneavoastră  într-o  comunitate  de  300  de  milioane  de \nfrancofoni de peste tot în lume. \nSpun acest lucru, de asemenea, pentru că Franța prezidează \nastăzi  Consiliul  Uniunii  Europene,  și  această  responsabilitate  ne \n                                                                                             5                                                                                          \n     \npermite  să  apreciem  atuurile,  avantajele  care  dau  putere  Europei \nnoastre. \nIncontestabil, economia dumneavoastră s-a poziționat treptat \npe sectoare de viitor, și angajarea dumneavoastră în Europa Apărării, \ninclusiv în Sahel, se numără printre toate aceste atuuri ale Europei. \nCând  v-ați  alăturat  Uniunii,  în  2007,  România  și-a  reluat \nlocul  care  îi  corespunde  în  inima  Europei  noastre.  A  fost  un  pas \nsuplimentar pe drumul care v-a permis să dați pagina, să lăsați în urma \ndumneavoastră  mai  multe  decenii  de  dictatură,  penurii  și  regim \narbitrar. A fost, de asemenea, un pas în plus pe drumul care, după un \nsecol de conflicte și despărțiri, ne-a condus împreună la reunificarea \nEuropei noastre. Și, într-adevăr, vorbesc despre reunificare. Am spus \nacest  lucru  la  Praga,  când  comemoram  revoluțiile  din  1989,  ca,  de \nexemplu, cea care a început pentru dumneavoastră la Timișoara, în \nstrigăte de libertate și dreptate. \nȘi  repet  în  fața  dumneavoastră  astăzi  -  decât  să  folosesc \ncuvântul „extindere”, care oarecum ne îndepărtează unii de ceilalți, eu \nprefer termenul „reunificare”, pentru că el ne apropie unii de ceilalți. \nMomentul istoric din 2007, pe care îl sărbătorim astăzi, a fost \npregătit de momentul istoric din 1989, când Europa noastră a putut, în \nsfârșit, să se regăsească pe sine însăși, când în sfârșit am început să \nvindecăm  împreună  această  rană  deschisă  în  1945  în  inima \ncontinentului european deja greu încercat și dezorientat de 3 decenii \nde  tragic  război  civil.  Când,  în  sfârșit,  Cortina  de  Fier  care  ne \n                                                                                             6                                                                                          \n     \ndespărțea  s-a  prăbușit,  s-a  prăbușit  și  noțiunea  total  artificială  de \n„Europa de Est”, care ne despărțea și ea, de asemenea. \nÎntr-adevăr, națiunile noastre sunt diferite, sunt diverse, dar \nnu  a  existat  dintotdeauna  decât  o  singură  Europă,  cea  pe  care \nîmpreună o numim „a noastră”, cea pe care ne-a înapoiat-o anul 1989. \nAceste două drumuri, în realitate, se confundă și nu fac decât \nunul  singur.  Este  calea  pe  care  ne-o  deschidem  noi,  în  calitate  de \neuropeni, înspre un orizont de progres care ne reunește. Un orizont de \nlibertate  și  de  democrație  ordonat  în  funcție  de  principiile \nfundamentale  ale  Uniunii  noastre  -  respectarea  statului  de  drept,  a \ndrepturilor  omului,  a  drepturilor  minorităților,  respectarea  libertății \npresei  și  libertăților  universitare.  Un  orizont  de  progres  social \nîmpărtășit, pentru că concetățenii așteaptă în mod legitim de la Europa \nca ea să fie prosperitatea în serviciul solidarității, în dimensiunea cea \nmai concretă a vieților lor. Și un orizont, de asemenea, de reunificare a \nmemoriilor noastre în toată diversitatea lor, ca să putem regăsi firul \nistoriei  europene  și  pentru  a  putea  scrie  împreună  noi  pagini  din \naceastă istorie. \nAcest orizont comun ne permite să mergem înainte, astăzi, \nîntr-o  lume  plină  de  amenințări  și  de  provocări  legate  de  mediu, \ntehnologice, economice și geopolitice, afirmând această suveranitate \neuropeană care astăzi, în fața noului context internațional, este cea mai \nbună  garanție  a  suveranităților  noastre  naționale,  pe  care  ea  le \nconsolidează fără să le știrbească. \n                                                                                             7                                                                                          \n     \nȚările  care,  cum  a  fost  cazul  în  România,  au  fost  supuse \njugului  funestei  doctrine  Brejnev  știu  că  suveranitatea  nu  poate  fi \nlimitată, ea există sau nu există, și dacă ni se confiscă, atunci trebuie \nsă o recucerim, așa cum ați făcut-o și dumneavoastră. \nÎn schimb, dacă hotărâm cu toții, împreună, putem să-i dăm o \nprelungire colectivă, pentru a o apăra mai bine, adică pentru a apăra \nmai bine capacitatea noastră de a ne face propriile alegeri și să nu ne \nsupunem strategiilor de dependență, de predare, de exploatare și de \ningerință,  care  conturează  astăzi  o  sălbăticire  îngrijorătoare  a  vieții \ninternaționale. \nAfirmând împreună suveranitatea noastră, împreună, cei 27, \nne acordăm mijloacele pentru a rezista acestei schimbări. \nSuveranitatea    europeană  este,  pur  și  simplu,  condiția \nposibilității  exercitării  depline  a  suveranităților  naționale  în  secolul \nXXI.  Acesta  este  sensul  pe  care  dorim  să-l  dăm  celei  de-a  13-a \npreședinții franceze a Consiliului UE, să declinăm, să afirmăm acest \nprincipiu imperativ politic și geopolitic de suveranitate europeană în \ntoate  domeniile,  împreună  cu  dumneavoastră  și  cu  toți  cei  27  de \nparteneri. Acesta este sensul marilor întâlniri pe care le pregătim  – \nSummitul  UE  -  Uniunea  Africană,  Forumul  ministerial  pentru \ncooperare  în  Indo-Pacific  și,  de  asemenea,  Summitul  privind  noul \nmodel european de creștere și, de asemenea, apărarea de către șefii de \nstat și de Guvern a Primei Cărți Albe a Apărării Europene, busola \nnoastră strategică. \n                                                                                             8                                                                                          \n     \nCe mă surprinde, uitându-mă la drumul pe care l-am parcurs \nîmpreună din 2007, este că proiectul nostru european este suficient de \nputernic  pentru  a  fi  atât  ceea  ce  ne  permite  să  vindecăm  rănile \nsecolului XX și, de asemenea, ne permite să intrăm în secolul XXI \nputernici, mulțumită identității noastre. \nȘi, bineînțeles, avem această dublă forță, și de aceea susținem \nperspectiva europeană a Balcanilor de Vest, care are un sens deplin, \navând în vedere trecutul și viitorul. \nPreședintele Macron a repetat acest lucru acum câteva zile, la \nParlamentul European de la Strassbourg - pentru noi, Balcanii de Vest \nîși au locul în Uniunea Europeană. \nIată  de  ce,  sub  președinție  franceză,  vom  organiza,  de \nasemenea, o conferință care va avea ca obiectiv să avansăm împreună \nînspre această nouă etapă a reunificării noastre europene, bazându-ne \nîn  special  pe  principiile  metodologiei  revizuite  a  negocierilor  de \nadeziune. \nIată  de  ce,  din  punctul  meu  de  vedere,  iată  ce  sărbătorim \nastăzi – un progres european. \nDar  actualitatea  ne  amintește  că  acest  imens  progres  se \nlovește astăzi de riscul unei regresiuni majore. \nUnii,  într-adevăr,  ar  vrea  să  ne  tragă  înapoi  înspre  lumea \nstabilită la Ialta, din care curajul și angajamentul dumneavoastră în \nconstrucția  europeană  ne-au  smuls.  Și  nu  vom  putea  accepta  acest \nlucru fără să renunțăm la tot ceea ce am construit împreună și la toate \nperspectivele de viitor pe care le-am adoptat. \n                                                                                             9                                                                                          \n     \nIată de ce, din punctul meu de vedere, una dintre cele mai \nmari provocări, căreia trebuie să-i răspundem astăzi, este să restabilim \no relație de stabilitate și de previzibilitate cu Rusia. Este o provocare \ncare se adresează unei întregi generații, dar este, în același timp, o \nprovocare urgentă, deoarece este din ce în ce mai clar, de mai mulți \nani, și cu atât mai mult astăzi, că vecinul nostru rus a hotărât să se \npoarte ca o putere care cauzează dezechilibre, refuzând să respecte \nmarile principii ale securității europene, pe care, amintesc, sunt fapte, \nRusia acceptase aceste principii, cu noi, la Helsinki, în '75, la Paris, în \n1990.  Ea  încearcă  astăzi  să  impună  o  logică  de  zone  de  influență \nfondată  pe  slăbirea  și  limitarea  suveranității  statelor  limitrofe  și \namenințând  anumiți  aliați  ai  noștri,  ai  NATO  și  parteneri  ai  UE  și \ndesfășurând manevre de ingerință chiar pe teritoriul Uniunii Europene \nși al NATO. \nPentru a găsi un nou echilibru cu vecinul nostru rus trebuie să \nformulăm  principii  cu  aliații  și  partenerii  noștri.  Și  tocmai  aceasta \nfacem. \nDar trebuie, de asemenea, ca noi, europenii, așa cum am început \ndeja să facem, trebuie să articulăm conținutul acestor principii, pentru \ncă această sarcină ne duce la chestiuni care nu afectează pe nimeni atât \nde  mult  ca  pe  noi  -  chestiunea  reunificării  continentului  nostru,  al \ncărui preț l-am amintit, chestiunea securității într-o lume de jocuri de \nputere și de raport de forțe care, în această lume, ia o cotitură înspre \nsălbăticire. Numai aceasta ne permite să rămânem actori ai destinului \nnostru, stăpâni pe destinul nostru, tocmai pentru că suntem uniți. \n                                                                                             10                                                                                          \n     \nȘi întrebarea care ni se pune astăzi este următoarea - cum să \nfacem față împreună? \nDin  punctul  meu  de  vedere,  răspunsul  se  declină  în  trei \npuncte. \nMai întâi, arătând că principiile fundamentale ale organizării \nsecurității  colective  în  Europa  nu  sunt  negociabile.  Mă  gândesc  la \nsuveranitatea  statelor,  care  trebuie  să  fie  pe  deplin  respectată, \ninviolabilitatea  frontierelor  și  integritatea  teritorială  a  statelor, \nlibertatea  pe  care  o  are  fiecare  stat,  să-și  hotărască  alianțele  și \norganizațiile la care dorește să adere și, în plus, la drepturile omului și \nlibertățile fundamentale, a căror aplicare este universală. \nNimic, astăzi, nu ar putea justifica slăbirea acestor principii \ncare se află în centrul, repet, Actului Final al Helsinki și al Cartei de la \nParis,  pe  care  Rusia  le-a  acceptat.  Tocmai  aceste  principii  sunt \namenințate astăzi de către Rusia. \nÎn ceea ce privește Ucraina, vreau să fiu deosebit de clar - \nRusia trebuie să fie conștientă de lovitura pe care și-ar da-o sie însăși \ndacă ar purta un nou atac împotriva acestei țări, pentru că europenii nu \nar accepta acest lucru, ne-am luat cu toții angajamentul solemn și încă \nde pe acum am început să pregătim sancțiunile masive pe care le-am \nadopta, fără să ezităm față de Rusia, dacă se va ajunge până acolo. \nPe  baza  acestor  principii,  responsabilitatea  noastră  este  să \nîncercăm să definim împreună cu Rusia termenii unui dialog exigent \nprivind reglementarea relației noastre de concurență strategică. Acest \ndialog este indispensabil, cu condiția ca el să fie purtat pe baza unei \n                                                                                             11                                                                                          \n     \nordini de zi pe care am hotărât-o noi, împreună, pentru că vedem că \nastăzi, fără reguli, o coabitare cu Rusia este o coabitare instabilă și \npericuloasă. \nPe termen scurt, prioritatea noastră trebuie să fie să căutăm \ncalea unei detensionări. Este efortul căruia ne consacrăm, în cadrul \nformatului Normandia, împreună cu Germania, pentru a obține gesturi \ncare să permită să ajungem la implementarea Acordurilor de la Minsk. \nAceste eforturi au fost reluate la Reuniunea de la Paris, acum câteva \nzile, și se vor continua. \nMai pe larg, de 20 de ani am asistat la distrugerea treptată a \ntuturor regulilor care încadrau concurența strategică, ceea ce ne-a dus \nîn fond la o lume care este cea a anilor '60, adică la o lume unde \ncompetiția militară și strategică riscă să se exprime în stare pură, fără \nnicio regulă, fără nicio constrângere. \nÎntr-adevăr, tratatele care ne legau nu mai există sau nu mai \nsunt în concordață cu realitățile militare contemporane. \nTrebuie, deci, fără să cedăm nimic din respectul pe care îl \ndatorăm  marilor  principii  menționate  adineauri,  trebuie,  deci,  să \nnegociem  regulile  adaptate  provocărilor  actuale,  că  e  vorba  de \narmamentele nucleare strategice, care fac obiectul unui dialog între \nRusia  și  Statele  Unite,  pe  care  și  noi  ne  coordonăm  strâns  cu \nWashingtonul,  sau  că  este  vorba  de  armamentele  convenționale, \nexercițiile militare sau mecanismele de previzibilitate ale activităților \nmilitare. \n                                                                                             12                                                                                          \n     \nÎn cadrul acestui dialog, europenii trebuie să poarte o viziune \nși  poziții  comune,  folosindu-se  de  mecanismele  de  coordonare \nexistente. \nȘi, în sfârșit, având în vedere că ne angajăm în acest dialog \ncu  Rusia  alături  de  aliații  noștri,  dar  și  în  calitate  de  europeni, \nîncercăm să facem să se audă un singur glas european de fiecare dată \ncând este vorba de securitatea europeană, reafirmând, în același timp, \nangajamentul  nostru  deplin  în  cadrul  NATO  și  al  politicii  sale  de \napărare și de descurajare. \nPrima  etapă  a  integrării  României  într-o  comunitate \neuroatlantică  de  solidaritate  și  responsabilitate  a  fost  aderarea  sa  la \nNATO,  în  2004.  Este  mândria  noastră  că  am  contribuit  la  această \nintegrare și, de asemenea, suntem mândri astăzi, în calitate de aliat, \npartener  european  și  țară  prietenă,  să  ne  aflăm  alături  de \ndumneavoastră  în  aceste  vremuri  când  contextul  de  securitate  se \ndegradează  la  frontierele  dumneavoastră,  și  ele  sunt  astăzi  și \nfrontierele noastre. \nAcesta este sensul anunțului făcut de președintele republicii, \nprivind  disponibilitatea  noastră,  să  contribuim  la  noi  măsuri  de \nreasigurare  în  beneficiul  României.  Acest  angajament  se  înscrie  în \ncontinuitatea acțiunii noastre pentru securitatea noastră comună, ca și \nmisiunile de poliție aeriană și în cadrul misiunilor eFP, prezențelor \navansate în Estonia și Lituania pe care Franța le va menține. \nSpun, de asemenea, că intransigența față de principii, atunci \ncând  stabilitatea  și  securitatea  continentului  nostru  se  află  în  joc, \n                                                                                             13                                                                                          \n     \ncăutarea unui dialog exigent cu Rusia, un angajament concret, atât în \nApărarea  Europeană,  cât  și  în  Alianța  Atlantică,  numai  astfel  vom \nputea să afirmăm ceea ce suntem în mod colectiv, adică o mare putere \ncapabilă să-și apere propriile interese și să se facă respectată, o putere \nde  echilibru  și  de  stabilitate  care  își  manifestă  atașamentul  față  de \nreguli. \nIată, dragi prieteni, ceea ce doream să vă spun la această a \n15-a aniversare a aderării României la Uniunea noastră. \nÎn numele istoriei europene care ne-a reunificat, în numele \nviitorului  de  suveranitate  pe  care  îl  putem  construi  împreună  și  în \nnumele  fermității  și  unității  pe  care  o  demonstrăm  astăzi  pentru  a \npăstra aceste cuceriri și pentru a apăra acest orizont, vă mulțumesc. \n(Aplauze.) \nDomnul Ion-Marcel Ciolacu: \nÎl  invit  la  tribună  pe  domnul  Florin  Cîțu,  președintele \nSenatului României. \nDomnul Florin-Vasile Cîțu: \n(Coboară la tribună.) \nDomnule președinte al Camerei Deputaților, \nDomnule prim-ministru, \nDomnule  Jean-Yves  Le  Drian,  ministrul  pentru  Europa  și \nafaceri externe al Republicii Franceze, \nDistinși reprezentanți ai cultelor religioase, \nDoamnelor și domnilor senatori și deputați, \n                                                                                             14                                                                                          \n     \nDoamnelor şi domnilor miniștri, \nExcelențele  Voastre,  doamnelor  și  domnilor  ambasadori  și \nreprezentanți ai misiunilor diplomatice, \nStimați invitați, \nOnorată asistență, \nIntrarea  în  Uniunea  Europeană  este  benefică  pentru  toți \nromânii, dar în același timp necesară, chiar dacă unii dintre noi au alte \nopinii. \nPoate prea des, în ultimii ani, unii politicieni s-au folosit sau \nau promovat negativ aderarea României la Uniunea Europeană. \nTotuși, este o realitate de necontestat faptul că aderarea la \nUniunea Europeană a adus bunăstare, libertate, securitatea României, \ncare  astăzi  este  mai  importantă  decât  oricând,  și  a  românilor, \nindiferent de forma ei, definită de Constituție, alimentară, financiară, \nsocială sau sanitară. \nCele mai mari câștiguri pentru România și români sunt cele 3 \nmari libertăți care nu au existat înainte de aderare – libera circulație a \npersoanelor, a mărfurilor și a capitalurilor. \nDacă ne uităm în jurul României, toate țările au luat o decizie \nimportantă. Noi am luat decizia că suntem o țară europeană. A fost \nprima dată în istoria României când a existat consens transpartinic, \ntoate partidele politice s-au pus de acord cu privire la drumul european \nal țării noastre. \nAceastă aderare a atins și a pătruns toate nivelurile societății \nromânești. \n                                                                                             15                                                                                          \n     \nNivelul politic - România face parte acum din marile familii \npolitice europene. \nTotuși, în România, unii politicieni au tendința să dea vina pe \nUniunea  Europeană  pentru  toate  nerealizările  lor,  pentru  lucruri  ca \ndistrugerea  industriei  și  pentru  faptul  că  nu  se  mai  cumpără  doar \nproduse românești, ci și produse străine. \nAdevărul este exact invers - aderarea la Uniunea Europeană a \ncreat calea pentru ca poporul român să vorbească și să aplice lucruri \nca: standarde internaționale, competență, profesionalism, meritocrație, \nevaluare, piață liberă, cu care am început să ne obișnuim la doar câțiva \nani după aderare. \nPentru mine și pentru Partidul Național Liberal, aderarea la \nUniunea  Europeană  a  constituit  un  prilej  prin  care  fundamentele \nliberale au avut ocazia să se afirme și să demonstreze că fac parte din \npolitica europeană. \nȘi, da, astăzi ia românească este una dintre cele mai apreciate \nproduse românești în Uniunea Europeană, iar Dacia Duster - care, nu \nștiu,  este  o  mașină  românească  făcută  de  o  firmă  franțuzească  sau \ninvers - este în topul preferințelor cumpărătorilor din Franța, Olanda și \nGermania. \nCel mai mare câștig al României și al românilor este că nu ne \nmai  bucurăm  doar  noi  de  produsele  românești  și  le-am  dat  ocazia \ntuturor să se bucure de acestea. \nÎn esență, lucrul important este că Uniunea Europeană ne-a \nadus împreună. Împreună cu marile națiuni cu tradiții din Europa, de \n                                                                                             16                                                                                          \n     \nla egal la egal. Ne-a permis practic să ne întoarcem într-un loc căruia \nRomânia i-a aparținut dintotdeauna. \nEuropa înseamnă că ne apărăm împreună, creștem împreună, \nfacem planuri pentru viitor împreună. \nA  permis  multor  români  care  nu-și  găseau  satisfacția \nprofesională  sau  materială  în  țară  să  o  facă  în  interiorul  familiei \nUniunii Europene, dar ei neuitând niciodată că sunt români. \nTinerii noștri, viitorul nostru, pot astăzi să se formeze și să \nstudieze ușor și liber oriunde în Europa. \nÎn ultimii 15 ani, România a progresat ca națiune europeană, \noportunitățile de muncă, de studiu, de investiții au crescut exponențial. \nDecalajul economic - așa cum s-a văzut și în cel mai recent \nraport al OECD  - și social, în comparație cu țările occidentale,  s-a \nmicșorat.  Am  devenit  o  societate  mai  atractivă  pentru  investitorii \nstrăini  și  pentru  marile  companii  internaționale,  iar  demnitatea, \nlibertatea,  drepturile  individuale  ale  omului  și  egalitatea  au  devenit \nvalori de necontestat. \nRomânia a contribuit în mod constant, prin acțiuni comune, la \nîmbunătățirea mecanismelor de dezvoltare ale UE și la perfecționarea \ninstrumentelor politice stabilite la nivel comunitar. \nPrin unitate și solidaritate, am gestionat una dintre cele mai \ndificile crize sanitare pe care UE le-a traversat încă de la fondarea \nComunității Europene. \nPrin reformele pe care și le-a asumat, România este astăzi un \nactor  european  care  poate  să  asigure  continuitate  în  susținerea \n                                                                                             17                                                                                          \n     \nstabilității și predictibilității sistemului fiscal. Continuă să faciliteze un \ndialog onest și echilibrat cu toți investitorii și să identifice soluții de \ndezvoltare economică pe termen mediu și lung. \nSuntem puternic angajați în asigurarea securității și stabilității \ngranițelor de est, iar evoluția complexă și imprevizibilă a situației din \nproximitatea țării noastre ne determină să ne consolidăm și postura de \nfurnizor important de securitate și stabilitate. \nDe aceea, vă spun foarte clar - viitorul României este strâns \nlegat de viitorul construcției europene. \nEforturile  noastre  trebuie  concentrate  pe  identificarea  unor \ndirecții care să faciliteze creșterea sustenabilă a calității vieții tuturor \ncetățenilor. \nÎn  același  timp,  viziunea  și  acțiunile  noastre  comune  la \nnivelul UE trebuie să fie calibrate schimbărilor ample care se produc \nchiar acum, sub ochii noștri, la nivel regional și european. \nPentru  mine  și  pentru  Partidul  Național  Liberal,  Uniunea \nEuropeană este singura opțiune. \nVă mulțumesc. (Aplauze.) \n(Revine la prezidiu.) \nÎl invit la tribună pe Excelența Sa, domnul Marcel Ciolacu, \npreședintele Camerei Deputaților. (Râsete. Aplauze. Vociferări.) \nDomnul Ion-Marcel Ciolacu: \nDomnule ministru pentru Europa și afaceri externe al Franței, \nExcelența Voastră, domnule președinte al Senatului,  \nDomnule prim-ministru,  \n                                                                                             18                                                                                          \n     \nDoamnelor și domnilor miniștri, \nStimați reprezentanți ai cultelor religioase, \nDoamnelor și domnilor europarlamentari,  \nStimați reprezentanți ai Corpului Diplomatic, \nDistinși invitați, \nDomnule prim-ministru Adrian Năstase,  \nDomnule prim-ministru Călin Popescu-Tăriceanu, (Aplauze.) \nCu mare bucurie vă urez un călduros bine ați venit la ședința \nsolemnă comună pentru aniversarea a 15 ani de la aderarea României \nla Uniunea Europeană! \nÎncă de la apariția statului român modern, poporul român a \nîmbrățișat, cu entuziasm și pasiune, cultura occidentală și, în special, \npe cea franceză.  \nÎn perioada pașoptiștilor, în cea a regalității, în timpul și între \ncele  două  Războaie  Mondiale,  alegerea  românilor  a  fost  mereu \nEuropa.  \nDupă o îndepărtare forțată în anii comunismului, anul 1989 a \nînsemnat  reafirmarea,  cu  toată  puterea  și  determinarea  unui  popor \ndornic de libertate, apartenenței la proiectul european.  \nA  urmat  un  drum  lung,  marcat  de  numeroase  decizii  și \nreforme dificile, dar care a culminat, în anul 2007, cu unul dintre cele \nmai  semnificative  momente  ale  istoriei  noastre  recente,  aderarea  la \nUniunea Europeană. Acel moment a fost o mare victorie a României, \ndar, în egală măsură, și o victorie a Europei.  \n                                                                                             19                                                                                          \n     \nÎn contextul prezenței la București a domnului ministru Le \nDrian, aș dori să remarc faptul că țara Domniei Sale a fost, în istorie, \nunul dintre marii susținători ai României. \nDe aceea, domnule ministru, vă mulțumesc pentru gestul de \nmare prietenie de a vă alătura în cadrul acestei ședinței solemne, mai \nales având în vedere agenda dumneavoastră atât de complexă în acest \nsemestru al președinției franceze a Consiliului Uniunii Europene.  \nDistinsă audiență, \nUniunea Europeană este un proiect în continuă dezvoltare, al \ncărei viitor îl conturăm împreună.  \nÎn  vremurile  bune  ne  bucurăm  de  prosperitate,  de  libera \ncirculație, de oportunitatea de a avea studii și cariere paneuropene, iar \nîn vremurile grele ne bucurăm de protecția și solidaritatea europeană.  \nMecanismul  european  de  redresare  și  reziliență,  și  din \nperspectiva României, PNRR, reprezintă o șansă extraordinară pentru \nalinierea economiei noastre la cele mai moderne standarde.  \nAcum traversăm un context geopolitic extrem de complicat. \nMai întâi criza pandemică, la care se adaugă evoluțiile deosebit de \nîngrijorătoare de la frontiera de est. \nDupă cum știți, România este un partener de încredere atât \ndin punct de vedere militar și al prezenței sale în NATO, cât și din \npostura de gardian al frontierelor externe ale Uniunii Europene, prin \nparticiparea la misiunile Frontex.  \nSuntem convinși că o vecinătate sigură, cu țări prospere și \nstabile, reprezintă cea mai bună cale spre propria pace.  \n                                                                                             20                                                                                          \n     \nSalut,  cu  acest  prilej,  acțiunile  care  vizează  avansarea \nparcursului european al statelor din Balcanii de Vest și intensificarea \ndialogului cu statele Parteneriatului Estic.  \nStimați oaspeți,  \nNe  aflăm  în  Anul  european  al  tineretului,  un  moment  de \nrecunoaștere  a  provocărilor  pe  care  le-au  avut  tinerii  pe  perioada \npandemiei. \nEste  un  moment  cu  atât  mai  bun  să  ne  amintim  că  tinerii \nnoștri  sunt  cei  care  vor  trăi  în  lumea  pe  care  noi  o  construim.  Ei \ntrebuie să se regăsească atât în valorile generoase care au condus la \ncrearea Uniunii, cât și în deciziile cele mai concrete care vor avea un \nimpact direct asupra vieții lor de zi cu zi.  \nLa  15  ani  de  la  aderarea  României  la  Uniunea  Europeană \navem nevoie de un nou pact politic, precum momentul Snagov, care să \ndea direcție României în Uniunea Europeană în perioada următoare – \no  nouă  agendă  europeană  pentru  țara  noastră,  care  să  asigure \ndezvoltarea României și folosirea oportunităților disponibile la nivel \neuropean în interesul românilor. \nDe  aceea,  închei  acest  discurs  cu  gândul  că  trebuie  să  le \noferim tinerilor noștri tot sprijinul de care au nevoie, pentru ca și ei să \nlupte la rândul lor pentru visul Europei unite.  \nVă mulțumesc. (Aplauze.) \nDomnul Florin-Vasile Cîțu: \nMulțumim. \n                                                                                             21                                                                                          \n     \nÎl invit la tribună pe Excelența Sa, domnul Nicolae  Ciucă, \nprim-ministrul României. \nDomnul Nicolae Ionel Ciucă (prim-ministrul României): \nDomnule președinte al Camerei Deputaților,  \nDomnule președinte al Senatului României, \nDomnule ministru Le Drian,  \nDistinși membri ai Parlamentului României, \nDistinși membri ai Guvernului, \nDistinși reprezentanți ai cultelor religioase, \nStimați membri ai Corpului diplomatic acreditat la București, \nDoamnelor și domnilor, \nȘedința solemnă de astăzi este un moment important de bilanț \nși perspectivă. Cei 15 ani de la  aderarea României au echivalat cu \ntransformări  semnificative  în  beneficiul  cetățenilor  noștri.  De \nasemenea,  a  fost  o  perioadă  în  care  am  înțeles  importanța  și  am \nsusținut o Uniune Europeană puternică, solidară, coezivă. România și-\na  dorit  să  intre  în  Uniune  și  a  fost  primită  ca  urmare  a  voinței \nromânilor  care  și-au  dorit  democrație,  libertate,  economie  de  piață \natunci  când  au  ieșit  în  stradă  pentru  a  răsturna  regimul  totalitar \ncomunist. \nUniunea Europeană se află astăzi într-un moment definitoriu \nal  existenței  sale,  dacă  privim  experiența  recentă  determinată  de \npandemia de COVID-19 sau ambițiile legate de tranziția ecologică și \ndigitală. Aș putea spune că este un moment important nu doar pentru \nrelansarea  proiectului  european  după  dificultățile  generate  de  criza \n                                                                                             22                                                                                          \n     \nsanitară,  ci  și  un  context  de  turnură  către  ceea  ce  va  trebui  să  fie \nEuropa  viitorului  -  conectată,  ecologică,  inovatoare.  Sunt  profund \nconvins  că  acest  semestru  al  Președinției  franceze  a  Consiliului \nUniunii  Europene  va  contribui  la  consolidarea  inițiativelor  noastre \ncomune  necesare  creșterii  rezilienței  Uniunii  Europene  și  pregătirii \nacesteia pentru economia viitorului. \nAnul acesta a debutat cu o serie de evoluții îngrijorătoare în \nvecinătatea Uniunii Europene. Suntem martorii unui narativ pe care îl \ncredeam o manifestare a secolelor trecute: sfere de influență, negarea \ndreptului suveran al statelor de a-și alege alianțele din care doresc să \nfacă parte. Aceste atitudini, declarații și posturi de forță ne confirmă, o \ndată în plus, două lucruri.  \nÎn  primul  rând,  stabilitatea,  prosperitatea  și  securitatea \nRomâniei  sunt  garantate  prin  apartenența  noastră  la  Uniunea \nEuropeană și la NATO.  \nÎn  al  doilea  rând,  unitatea  și  solidaritatea  europeană  și \ntransatlantică  sunt  unica  opțiune  viabilă  pentru  a  putea  gestiona \neficient  provocările  și  a  valorifica  oportunitățile.  Uniunea  și \nparteneriatele sunt răspunsul! \nUniunea Europeană a fost o opțiune fără echivoc a cetățenilor \nromâni, confirmată prin orientarea proeuropeană constantă a opiniei \npublice. Înainte de aderarea la UE, această opțiune europeană reflecta \ndorința românilor de a fi parte a spațiului de valori și prosperitate al \nUniunii. După aderare, europenismul României  a fost consolidat de \n                                                                                             23                                                                                          \n     \nexperimentarea  directă  de  către  cetățeni  a  beneficiilor  concrete  ale \napartenenței la Uniunea Europeană. \nExpertiza  și  finanțarea  europeană  și-au  pus  indisolubil \namprenta în aproape toate domeniile economice, fie că vorbim despre \nproiecte  de  reabilitare  și  infrastructură  la  nivel  local  sau  regional, \ndespre susținerea dezvoltării și modernizării agriculturii românești sau \ndespre  participarea  la  proiecte  de  cercetare.  Mai  mult  decât  atât, \nmilioane de români lucrează, învață ori își petrec vacanțele în alte țări \ndin  Uniunea  Europeană.  Majoritatea  exporturilor  românești  sunt \noperate  de  către  state  membre  ale  Uniunii  Europene.  Piața  Unică \nEuropeană  este  deschisă  antreprenorilor  români  care  beneficiază  de \nacces liber și sprijin acordat prin finanțările europene. Tinerii români \nparticipă intens în schimburile universitare finanțate prin programele \nErasmus. \nDupă aderarea la Uniunea Europeană, Produsul Intern Brut al \nRomâniei s-a triplat: 2006 - 342,7 miliarde lei; 2021 - 1.190 miliarde \nlei, iar PIB-ul pe cap de locuitor a devenit de aproape patru ori mai \nmare: 2006 - 16.170 lei; 2021 - 61.368 lei. \nÎn calitatea sa de membru al Uniunii Europene, România nu \neste  numai  beneficiar  al  prosperității  economice  generate  de  cadrul \neuropean,  ci  are  astăzi  șansa  de  a  contribui  direct  la  conturarea \npoliticilor europene și la construcția unui viitor al Uniunii.  \nDezbaterile  în  desfășurare  din  cadrul  Conferinței  privind \nviitorul Europei ne confirmă că cetățenii români, la fel ca majoritatea \n                                                                                             24                                                                                          \n     \ncetățenilor  europeni,  doresc  mai  multă  Europă  și  mai  multă \nconvergență în dezvoltarea sa. \nUnitatea  în  protejarea  valorilor  europene,  în  promovarea \nelementelor  fundamentale  ale  democrației  și  statului  de  drept  în \nUniune  și  în  vecinătatea  acesteia  este  esențială  pentru  a  răspunde \nașteptărilor cetățenilor. De asemenea, obiectivele vizând o Uniune mai \nputernică  pot  fi  atinse  doar  prin  manifestarea  unei  veritabile \nsolidarități și unități europene. \nDoamnelor și domnilor, \nLa 15 ani de la aderarea la Uniunea Europeană, avem o nouă \nperspectivă  determinantă  pentru  viitorul  României.  Avem \noportunitatea  de  a  recupera  în  dezvoltarea  de  infrastructură  care  să \nasigure conectarea fizică a României la rețelele de transport europene. \nAvem șansa unor progrese importante în sfera digitalizării, a educației \nși  pentru  oferirea  unor  servicii  de  sănătate  de  calitate.  Avem  și \nposibilitatea  de  a  avansa  către  decarbonizarea  economiei,  prin \ninvestiții  în  tehnologii  cu  emisii  reduse  de  CO .  Într-adevăr,  prin \n2\naceste reforme și investiții, România poate să garanteze o dezvoltare \nincluzivă, de care să beneficieze pe termen mediu și lung toți românii, \nindiferent dacă locuiesc în zonele urbane sau rurale, în oricare parte a \nRomâniei.  În  același  timp,  avem  datoria  să  ne  asigurăm  că  aceste \nschimbări  sunt  implementate  de  o  manieră  echilibrată  și  justă,  cu \nluarea în considerare a realităților și provocărilor cu care se confruntă \nastăzi cetățenii noștri. \n                                                                                             25                                                                                          \n     \nPentru  a  implementa  reforme  și  investiții,  România  va \nbeneficia, în perioada 2021-2027, de aproape 80 de miliarde de euro, \nprin  intermediul  celor  două  mari  instrumente  agreate  la  nivelul \nUniunii Europene: bugetul multianual pe 7 ani și Planul European de \nRedresare. \nTotodată, acțiunea României în plan european va continua să \nfie ghidată de respectul deplin pentru statul de drept, pentru principiile \nși valorile înscrise în Tratatele Uniunii Europene, ca piloni de bază ai \nUniunii, precum și pentru dreptul european, în general. \nParticiparea directă la Uniunea Europeană, în calitatea de stat \nmembru, ne-a reconfirmat și faptul că solidaritatea și unitatea sunt un \nparcurs  cu  dublu  sens.  Prin  exercitarea  Președinției  Consiliului \nUniunii Europene în 2019, România a confirmat că are  maturitatea \nnecesară  de  a  susține,  promova  și  ghida  Uniunea  în  atingerea \nobiectivelor  sale  strategice.  Declarația  de  la  Sibiu  a  reușit,  de \nasemenea,  să  contureze  liniile  strategice  pentru  evoluția  Uniunii, \nconfirmând  ambiția  pentru  a  avansa  proiectul  european.  În  egală \nmăsură,  pregătirea  pentru  aderarea  la  Spațiul  Schengen,  ca  și \nobiectivul  de  integrare  în  Zona  Euro,  sunt  contribuții  directe  la \naprofundarea integrării europene. \nRomânia continuă să rămână angajată în sprijinirea activă a \nobiectivului  de  consolidare  a  Uniunii  Europene.  Aceasta  este  și  o \nașteptare confirmată în cursul dezbaterilor recente la nivel național, în \ncontextul Conferinței privind viitorul Europei, care evidențiază nevoia \nde  unitate  și  convergență  în  Uniunea  Europeană.  Este  imperativ  să \n                                                                                             26                                                                                          \n     \nrăspundem așteptărilor cetățenilor prin inițiative și soluții concrete la \nnivel european. \nAcest lucru mă determină să reamintesc aprecierile europene \nale lui Robert Schuman, părintele fondator al Europei unite și ministru \nde  externe  al  Republicii  Franceze:  „Lecțiile  dure  de  istorie  m-au \nînvățat  să  mă  feresc  de  improvizațiile  pripite,  de  proiectele  prea \nambițioase, dar m-au învățat și că, atunci când o judecată obiectivă, \nmatură,  bazată  pe  realitatea  faptelor  și  a  interesului  superior  al \noamenilor  ne  conduce  la  inițiative  noi,  chiar  revoluționare,  este \nimportant  –  chiar  dacă  acestea  contravin  obiceiurilor  consacrate, \nantagonismelor seculare și vechilor rutine – să rămânem fermi și să \nperseverăm”. \nDoamnelor și domnilor, \nForța Uniunii Europene și a României, ca stat membru, este \ndeterminată  și  de  capacitatea  sa  de  a-și  proiecta  valorile  și  de  a \nconsolida  parteneriatele  în  vecinătatea  sa.  Ca  stat  care  valorifică \nexperiența propriei aderări la Uniune, suntem pregătiți să acționăm în \ncontinuare  pentru  a  transmite  mai  departe  valorile  și  principiile \neuropene în vecinătatea noastră, către partenerii noștri care au făcut o \nopțiune  strategică  solidă,  pe  calea  reformelor  și  a  proceselor  de \nmodernizare europeană. \nÎn  egală  măsură,  sunt  convins  că  Uniunea  Europeană  și \nstatele  sale  membre  trebuie  să  continue  să  lucreze  cu  partenerii \nstrategici – state și organizații cu care avem în comun valori și cu care \nîmpărtășim  obiectivul  unei  societăți  echitabile  și  durabile, \n                                                                                             27                                                                                          \n     \nfundamentată  pe  democrație,  drepturile  omului,  stat  de  drept  și \neconomie  de  piață.  Avem  nevoie  de  aceste  parteneriate,  inclusiv \npentru a capacita Uniunea să proiecteze mai departe modelul său de \ndezvoltare, care a generat prosperitate și stabilitate mai mult de 50 de \nani și care continuă să rămână valid. \nÎn concluzie, parcurgem momente istorice din toate punctele \nde  vedere:  tehnologic,  social,  securitar.  Traversăm  provocări  fără \nprecedent, fie că vorbim de pandemie sau de impactul transformărilor \ndigitale. Prezentul necesită o atenție particulară, pentru că ne definește \nviitorul.  În  același  timp,  trebuie  să  învățăm  din  erorile  trecutului \npentru a creiona un viitor mai bun, iar Uniunea Europeană are forța \nintrinsecă de a asigura o perspectivă de creștere și stabilitate pentru \ngenerațiile  viitoare.  Pentru  aceasta  avem  nevoie  de  aportul  tuturor \nstatelor membre ale Uniunii Europene, de unitate și de solidaritate. \nÎnsă, mai cu seamă, este nevoie de păstrarea valorilor democratice ale \nUniunii, care sunt fundamentul păcii, securității și prosperității noastre \ncomune.  Acest  lucru  nu  trebuie  uitat.  Valorile  Uniunii  trebuie  să \nreprezinte  punctul  de  gravitație  al  acțiunilor  noastre  prezente  și \nviitoare. \nAș dori să închei acest mesaj cu reflecția unui mare promotor \nromân al unității europene. Politicianul și diplomatul Grigore Gafencu \nscria în jurnalul său din 1941-1943, la un moment de mare răscruce \npentru continentul nostru: „Europa e trecutul nostru; ea trebuie să fie \nși viitorul. Ea cuprinde o idee de unitate, după cum cuprinde o idee de \ndiversitate și de echilibru”.  \n                                                                                             28                                                                                          \n     \nVă mulțumesc. (Aplauze.) \nDomnul Florin-Vasile Cîțu: \nMulțumesc, domnule prim-ministru. \nDoamnelor și domnilor senatori și deputați, \nOnorați invitați, \nPotrivit celor convenite, în această ședință solemnă vor avea \nintervenții reprezentanți ai grupurilor parlamentare reunite, în limita a \n10  minute  pentru  fiecare  grup  parlamentar,  iar  deputaților  și \nsenatorilor  neafiliați  li  se  alocă  3  minute,  cu  o  singură  intervenție \nprintr-un reprezentant comun. \nDau  cuvântul,  din  partea  Grupului  parlamentar  al  PSD, \ndomnului senator Angel Tîlvăr. \nDomnul Angel Tîlvăr: \nVă mulțumesc.  \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDoamnelor și domnilor senatori și deputați, \nDomnule ministru pentru Europa și afaceri externe,  \nDomnilor miniștri,  \nStimați reprezentanți ai cultelor religioase,  \nDoamnelor și domnilor europarlamentari, \nStimați reprezentanți ai Corpului diplomatic,  \nDistinși invitați, \n                                                                                             29                                                                                          \n     \nMarcăm astăzi unul dintre cele  mai importante evenimente \ndin  istoria  României,  eveniment  care  a  produs  schimbări  ample  la \nnivelul  societății  românești,  în  ansamblu,  dar  mai  ales  la  nivelul \nfiecăruia dintre noi, aderarea la Uniunea Europeană. \nOpțiunea  firească  de  a  se  îndrepta  spre  Occident,  afirmată \nîncă din 1989, se bazează pe dorința poporului român de a construi o \ndemocrație funcțională și de a-și asigura prosperitatea. \nProcesul de aderare nu a fost unul ușor. A început în 1993, \ncând a fost semnat acordul de asociere la Uniunea Europeană. \nÎn 1995, România a depus oficial cererea de aderare, iar în \n1999, Consiliul European, la Helsinki, a decis începerea negocierilor \npentru ca, după semnarea Tratatului de aderare, în 2005, România să \ndevină stat membru al Uniunii Europene, la 1 ianuarie 2007. \nAm menționat acest parcurs pentru că el a avut la bază un \nacord  larg  al  clasei  politice  românești,  o  situație  de  convergență, \nexprimând voința românilor. \nDoamnelor și domnilor, \nAderarea României la Uniunea Europeană a fost un obiectiv \nasumat de întreaga clasă politică, a fost o dovadă a responsabilității, a \ncapacității de a coopera și de a acționa unitar în vederea atingerii unui \nobiectiv de interes național. \nAderarea  a  fost  un  pas  important.  El  a  însemnat \nimplementarea  de  reforme  necesare  țării  noastre,  dar,  cred  eu, \nimportant  este  procesul  continuu  al  integrării,  al  recuperării \n                                                                                             30                                                                                          \n     \ndecalajului de dezvoltare, al racordării complete a României la spațiul \neuropean.  \nÎn  acești  15  ani,  România  a  făcut  pași  evidenți  în  această \ndirecție. Poate viteza nu a fost cea dorită, ne-am mai poticnit, am mai \ngreșit,  dar  pașii  înainte  sunt  evidenți.  România  se  află  astăzi  într-o \npoziție mai bună decât acum 15 ani. Sunt multe date care ne trimit la \naceastă afirmație. Dar ceea ce contează însă este ca românii să simtă și \nsă  conștientizeze  evoluția  și  beneficiile  care  vin  ca  urmare  a \napartenenței la Uniunea Europeană. \nAvem de lucru în continuare pentru a reduce decalajele de \ndezvoltare dintre regiuni, atât în interiorul țării, cât și dintre România \nși  alte  țări  membre,  așa  cum  sunt  multe  de  îmbunătățit  în  ceea  ce \nprivește utilizarea instrumentelor financiare europene. \nImpactul  pozitiv  al  aderării  la  Uniune  rămâne  unul \nperceptibil, fie prin proiectele pe care România le implementează, cu \nfinanțare europeană, fie prin beneficiile pe care sistemul de valori și \nlibertăți europene le aduc.  \nTotuși, toți acești ani au dus la modernizarea României, la \nîmbunătățirea capacității instituționale și administrative, la dezvoltarea \neconomică și, nu în ultimul rând, la consolidarea democrației. \nDoamnelor și domnilor, \nProcesul de integrare a însemnat și o participare consistentă \nla  mecanismele  decizionale  europene  și  vreau  să  reamintesc \nexercitarea  de  către  țara  noastră,  pentru  prima  dată,  a  președinției \nrotative  a  Consiliului  Uniunii  Europene,  din  ianuarie  până  în  iunie \n                                                                                             31                                                                                          \n     \n2019. Spun asta pentru că România trebuie să rămână proactivă în \nconturarea agendei europene. \nPentru  că,  după  15  ani,  țara  noastră  are,  cred  eu, \ninstrumentele necesare pentru a deveni inițiator de măsuri și politici de \ndezvoltare economică. \nRomânia are nevoie de Uniunea Europeană, așa cum Uniunea \nEuropeană  are nevoie de România, iar provocările ultimei perioade \ndovedesc  că  viitorul  României  este  strâns  legat  de  viitorul  Uniunii \nEuropene.  \nSper  ca  reflecția  asupra  proiectului  european,  generată  de \nconferința privind viitorul Europei, să ne permită să ne exprimăm în \ndomenii  care  merită  toată  atenția:  schimbări  climatice,  sănătate, \nsecuritate  comună,  transformare  digitală,  democrație,  migrație, \neducație, cultură, tineret, sport și rolul parlamentelor naționale. \nDoamnelor și domnilor,  \nRomânia  este  un  stat  european  responsabil  și  implicat  în \ncontextul în care avem nevoie de o Uniune întărită în interior, dar și în \nplan global, pentru că o Uniune Europeană  puternică este  esențială \npentru  prosperitatea  și  stabilitatea  regională.  Criza  actuală  de \nsecuritate din vecinătate confirmă acest lucru. \nConsider că Uniunea Europeană poate fi  mai puternică, de \naceea  ușa  Uniunii  Europene  trebuie  să  rămână  deschisă  pentru \npartenerii care împărtășesc valorile noastre comune. \nTotodată,  Uniunea  Europeană  are  vocația  de  a  proiecta  în \njurul său stabilitate, democrație, dezvoltare economică și prosperitate. \n                                                                                             32                                                                                          \n     \nLucrurile pe care le-am adus în atenția dumneavoastră cred că \nvorbesc  despre  o  realitate  care  încurajează  susținerea  proiectului \neuropean.  Această  realitate  trebuie  întărită  și  dezvoltată  în \npermanență,  zi  de  zi,  mai  ales  în  contextul  presiunilor  la  care  este \nsupusă în prezent Uniunea Europeană, a tendințelor distructive care-i \namenință unitatea și a încercărilor permanente de destabilizare. \nAlături de NATO sau Parteneriatul Strategic cu Statele Unite \nale Americii, apartenența României la Uniunea Europeană este o șansă \nde dezvoltare, și acest lucru trebuie afirmat și transpus în beneficii \npentru români. \nÎnchei  în  spiritul  dezideratului  exprimat  de  Jean  Monnet: \n„Continuați, continuați! Nu există alt viitor pentru popoarele Europei \ndecât în Uniune”. \nVă mulțumesc foarte mult. (Aplauze.) \nDomnul Florin-Vasile Cîțu: \nMulțumim, domnule senator. \nDin partea Grupurilor parlamentare ale PNL, domnul deputat \nIonuț-Marian Stroe. \nDomnul Ionuț-Marian Stroe: \nDomnule președinte al Senatului, \nDomnule președinte al Camerei Deputaților, \nDomnule prim-ministru Nicolae Ciucă, \nDomnule ministru Jean-Yves Le Drian, \nStimați invitați, \n                                                                                             33                                                                                          \n     \nExcelențele  Dumneavoastră,  doamnelor  și  domnilor \nambasadori, \nDragi colegi din Executiv și din Parlament, \nRomânia este Uniunea Europeană. \n Este o afirmație atât de simplă, dar care, după 15 ani, vedem \nși simțim, în viața de zi cu zi, înseamnă mult mai mult decât ne-am fi \nputut imagina atunci. \nEuropa a fost „acasă” pentru noi, românii, întotdeauna, chiar \ndacă aspirațiile noastre europene s-au împlinit abia în anul 2007. \nTocmai  de  aceea,  în  astfel  de  momente  precum  cel  al \nintegrării, deciziile au venit normal, natural pentru că sunt lucruri care \nne definesc ca nație, pentru că sunt lucruri care ne aparțin, pentru că \nsunt lucruri pe care cu toții ni le-am dorit. \nEuropa este aici, iar progresul României este în acești 15 ani \nevident, chiar dacă sunt - și trebuie să o spunem și să o recunoaștem - \nîncă foarte multe lucruri de făcut. \nFie  că  trăiești  într-un  oraș  modernizat  grație  fondurilor \neuropene, fie că tinerii studiază într-o universitate modernă sau mergi \nla o competiție sportivă, pe unul dintre stadioanele modernizate, fie că \nmergi  pe  o  autostradă,  pe  un  drum  reabilitat,  într-o  stațiune  cu \nobiective turistice realizate din bani europeni, ori într-o comună cu \nșcoli modernizate, în localități unde au fost introduse rețele de apă și \ncanalizare  sau  fie  că  întâlnești  antreprenori  care  au  putut  să  își \ndezvolte afaceri sau să-și instruiască angajații, vei afla atunci că foarte \n                                                                                             34                                                                                          \n     \nmulte  dintre  ele  au  fost  posibile  pentru  că  banii,  proiectele  și \nprogramele europene au funcționat în România. \nChiar și așa, bineînțeles, am fi putut avea o absorbție mult \nmai  mare  și,  cu  siguranță,  rezultatele  ar  fi  putut  fi  sau  ar  fi  putut \ndeveni spectaculoase. \nDin  fericire  pentru  noi,  dragi  colegi,  timpul  nu  este  încă \npierdut. \nLa fel cum vei afla, vorbind cu orice român, că libertatea de a \ncircula, de a călători și - un lucru foarte important - libertatea de a \nmunci în spațiul european, acest drept, au devenit pentru noi, românii, \nnormalități. Ne-am bucurat de ele, beneficiem de ele. \nÎn cei 15 ani de apartenență la Uniunea Europeană, România \ns-a bucurat de cea mai mare ascensiune economică din istoria ei. În \n2006, PIB-ul abia se apropia de 100 de miliarde de euro, iar în 2021 \nam făcut deja un salt de două ori și jumătate, ajungând la un PIB de \n240 de miliarde de euro. \nÎn  veniturile  românilor  vedem  aceeași  creștere.  În  2007, \nsalariul mediu abia atingea 300 de euro. Astăzi, în schimb, am ajuns la \nborna de 600 de euro. \nUniunea Europeană a fost în acești 15 ani un partener generos \nși  corect  cu  țara  noastră.  Am  primit  finanțări  din  partea  Uniunii \nEuropene de aproape 3 ori mai mult decât am contribuit - un plus de \n40 de miliarde de euro. \nPutem să ne uităm, de exemplu, la agricultură, unul dintre \ndomeniile care a avut cel mai mult de câștigat – pe lângă banii din \n                                                                                             35                                                                                          \n     \nproiecte, aproape 11 miliarde de euro au intrat direct în buzunarele \nfermierilor printr-un mecanism simplu și ușor de accesat, subvenția. \nPrin programele adresate tinerilor - Erasmus - zeci de mii de \ntineri din România au reușit să se formeze ca specialiști în universități \nde top din Europa. \nLa început, una dintre cele  mai importante priorități a fost \nreforma  justiției  și  lupta  anti-corupție.  Am  ajuns  astăzi  la  rezultate \npalpabile, chiar dacă sunt încă necesare anumite corecturi și reforme. \nPandemia, dragi colegi, ne-a arătat  și ea cât de importantă \neste solidaritatea europeană în momente de criză. Solidaritate care s-a \ntradus  în  acces  rapid  la  medicamente,  la  echipamente  medicale  și, \nbineînțeles, la vaccin. \nȘi poate cel mai important, privind acum spre viitor, avem \nacces pentru următorii ani la cel mai mare program de finanțare pentru \ndezvoltare - PNRR. \nTrebuie  să  facem  tot  ceea  ce  este  în  puterea  și  pasiunea \nnoastră, bineînțeles, pentru a împlini și a ne împlini noi, românii, în \nEuropa și pentru a deveni o forță, de ce nu? (Aplauze.) \nHai  să  lămurim  puțin  lucrurile...  (Aplauze.  Vociferări.)    - \nnimeni nu ne dă teme pentru a ne... (Aplauze. Vociferări.) \nHai să ne lămurim - nimeni nu ne dă teme în Europa și noi \nsuntem singurii responsabili de reușita noastră. \nRomânia  trebuie  să  aibă  curajul  de  a  deveni  influentă  în \ndeciziile europene, de a-și asuma proiecte ambițioase care să aducă un \nviitor mai sigur, mai bun și mai curat generațiilor viitoare. \n                                                                                             36                                                                                          \n     \nPe  lângă  prioritățile  clare  -  modernizarea  localităților,  a \neconomiei românești - țara trebuie să privească înainte, să investească \nîntr-un viitor sustenabil. \nTranziția  verde,  digitalizarea,  securitatea  energetică  sunt \nsubiecte  care  nu  trebuie  pierdute  din  vedere  și  care  fac  parte, \nbineînțeles, din proiectul nostru de viitor. \nAceastă nouă generație, sută la sută europeană, și cea care a \nreușit acum 15 ani integrarea în Uniune nu pot intra în conflict sau \nîntr-o  competiție,  este  absolut  necesar  să  colaboreze  pentru  că \nRomânia trebuie să fie parte a viitorului secol european. Depinde doar \nde noi. \nLa mulți ani României europene! (Aplauze.) \nDomnul Florin-Vasile Cîțu: \nMulțumesc, domnule deputat. \nDin partea Grupurilor parlamentare ale USR, domnul deputat  \nIlie Dan Barna. \nDomnul Ilie Dan Barna: \nExcelența Voastră, domnule ministru pentru Europa și afaceri \nexterne al Republicii Franceze, \nDomnilor prea excelenți președinți ai Camerei Deputaților și \nSenatului, \n(Râsete. Aplauze.) \nDomnule premier, \nDomnilor miniștri și doamnelor miniștri, \n                                                                                             37                                                                                          \n     \nStimați colegi, \nDragi invitați, \nVă  provoc  astăzi  la  un  exercițiu  de  imaginație  –  să  ne \nînchipuim  cum  ar  fi  fost  România  fără  structurile  europene  și \neuroatlantice. \nVă  invit  să  vă  uitați  la  ce  se  întâmplă  cu  statele  din  jurul \nnostru care au ratat acest tren. \nNiciuna  dintre  țările  din  regiune  care  au  ratat  aderarea  nu \npoate să spună astăzi că a avut o strategie înțeleaptă. Toate aceste țări \nse zbat astăzi în incertitudine și nesiguranță. \nRomânia, din fericire, la momentul acela, nu a ezitat. \nMai corect spus, de fapt, românii nu au ezitat. Pentru că statul \nnostru a tratat adesea integrarea neconvins și neentuziast, mai mult ca \nslogan decât ca angajament ferm. \nȘi, chiar dacă această ședință solemnă e cumva, ca o lecție la \nclasă, în care, având inspecție, fiecare vorbește frumos și politicos, ca \nsă  arătăm  ce  clasă  bună  suntem,  cred  că  o  imagine  realistă  despre \nacești  15  ani  ar  fi,  de  asemenea,  utilă  pentru  România  și  pentru \nEuropa. \nȘi o să punctez câteva lucruri. \nSpun  asta  pentru  că  politicienii  de  rit  vechi,  în  momentul \nintegrării, au înțeles că o lupă uriașă va veni asupra României, care va \nface foarte vizibile și nepotismul și corupția și incompetența. Și, din \nacest moment, în loc să aderăm cu premianții din centrul Europei, în \n                                                                                             38                                                                                          \n     \n2004, am reușit acest lucru alături de Bulgaria, doar în 2007. Dar a \nfost un lucru excelent. \nÎnsă  am  aderat  cu  tinicheaua  MCV  de  coadă.  Pentru  că \nreprezentanții  noștri,  ai  statului  român,  nu  au  fost  în  stare  să  dea \ngaranții că România va avea cu adevărat un stat de drept funcțional. \nAstăzi, astăzi, 15 ani mai târziu, încă suportăm această rușine. \nȘi, mai grav, dacă ne uităm la acțiunile Guvernului nostru, \nvedem că nu sunt semne că vom scăpa prea curând de această tinichea \nși nici de perspectiva de a intra în Schengen nu... ne îngrijorăm. \nInclusiv în această onorată adunare încă mai sunt oameni care \ncred și încearcă să ne convingă că „Secția Specială” de investigare și \nșantajare  a  magistraților  este  ceva  ce  poate  fi  păstrat,  în  ciuda \navertismentelor Comisiei Europene și a Comisiei de la Veneția. \nNu!  Nu,  dragi  colegi  și  invitați!  „Secția  Specială”  nu  face \ndecât  să  prelungească  MCV  și,  odată  cu  el,  imaginea  aceasta \npăcătoasă, dar reală, că în sânul clasei politice românești, inclusiv la \nvârful  ei,  nu  există  nici  voința  și  nici  putința  de  a  consolida  cu \nadevărat statul de drept în România, așa, european, cum îl pretindem. \nDoamnelor și domnilor, \nLa 15 ani de la aderarea la Uniunea Europeană, scopul nostru \nastăzi  ar  fi  trebuit  să  fie  o  integrare  mai  profundă  într-un  bloc \ncomunitar care, ne place sau nu, a început de ani de zile să vorbească \ndespre o Europă cu mai multe viteze. Și, în loc să mărim viteza, părem \ncă dorim cu tot dinadinsul să intrăm în marșarier. Nu e o metaforă, e \npurul adevăr pe care îl trăiesc cetățenii noștri. \n                                                                                             39                                                                                          \n     \nUitați-vă la exemplul cu eforturile de aderare la moneda euro! \nÎn  2016,  îndeplineam  4  din  cele  5  criterii  de  convergență. \nAstăzi, abia mai îndeplinim unul din ele. Iar șansa ca termenul anunțat \nde actualul ministru de finanțe - 2029 - să fie unul real este ridicol de \nmică. \nAproape  toate  Guvernele  care  s-au  succedat  de  la  aderare \nîncoace au preferat să pice în capcana ieftină a scandalurilor ieftine și \nzilnice, a scandalurilor populiste și au abandonat viziunea pe termen \nlung. \nO responsabilitate colectivă - să nu uităm din când în când să \nmai privim și dincolo de ziua de azi - lipsește cu desăvârșire. \nDacă nu ne înțelegem între noi pe aceste obiective importante \nnu rămâne prea multă speranță pentru România. \nV-o  spun  cu  toată  responsabilitatea  că  e  timpul  să  ne \nîntoarcem la obiective majore, să ne definim clar ce proiect de țară are \naceastă  generație.  Pentru  că  dacă  nu  o  facem,  o  să  ne  pierdem  în \ncontinuare inginerii și muncitorii și medicii, care aleg să meargă acolo \nunde Uniunea Europeană chiar funcționează. \nPentru mulți dintre compatrioții noștri - și o știți fiecare foarte \nbine  -  România  e  locul  în  care  se  mimează  reguli.  E  locul  acelui \npârdalnic „Merge și așa!”, țara în care dezastrul  este așteptat să se \nîntâmple. Oamenii, pe bună dreptate, s-au săturat și nu mai îndrăznesc \nsă mai spere. \nPlecarea fiecăruia dintre românii care aleg să trăiască în altă \nparte, indiferent de pregătirea sau aspirațiile lor, este un vot de blam la \n                                                                                             40                                                                                          \n     \nadresa administrațiilor publice - și centrale și locale - și avem astăzi \nmilioane de voturi de blam. \nAminteam  de  proiectul  de  țară.  Da,  aderarea  la  Uniunea \nEuropeană a fost un astfel de proiect reușit. Din păcate, ultimul mare \nproiect reușit. \nApoi,  ni  s-au  prezentat  diverse  propuneri,  pe  care  ne  tot \nchinuim  să  le  transformăm  în  reușite.  „România  Educată”  e  unul \ndintre ele. \nCât de ridicoli putem fi să vorbim de o Românie educată într-\no țară în care plagiatul a devenit aproape un standard! O țară în care \npână și femeia de serviciu trebuie să fie membră de partid ca să-și \npăstreze jobul! Sau la managementul Deltei numim persoane care nu \nau nicio legătură cu domeniul! \nTrebuie să înțelegem că din nou, din nou ni se oferă o mare \nșansă.  Mă  refer  la  PNRR,  la  acest  Plan  Național  de  Redresare  și \nReziliență. La cele 30 de miliarde pentru a avea autostrăzi, spitale, \nșcoli și o modernizare a administrației, care a intrat în secolul XXI cu \ndosar cu șină. \nSunt  deja  destule  semnale  de  alarmă  însă  cu  privire  la \njaloanele pe care ne-am angajat să le atingem. Și folosesc acest prilej \npentru  a  atrage  atenția  că  orice  ratare  se  calculează  în  bani  pentru \ndezvoltarea României. Și nu în puțini bani! \nDoamnelor și domnilor, \nEuropa  a  avut  și  încă  are  încredere  în  noi.  Prezența \nministrului  de  externe  al  Republicii  Franceze  este  un  foarte  bun \n                                                                                             41                                                                                          \n     \nargument. Încă ne mai acordă încredere. Una dintre dovezi este exact \nacest PNRR despre care am vorbit. \nRomânii însă nu mai au răbdare. Și vedem asta din sondaje în \ncare  încrederea  în  Uniunea  Europeană  crește,  iar  încrederea  în \ninstituțiile naționale stagnează sau scade. \nRomânii sunt sceptici când se uită spre această clădire de care \nsuntem atât de mândri și, dacă nu  schimbăm ceva repede, în curând și \nalții își vor pierde răbdarea și încrederea. \nCum să pretindem că avem un sistem educațional, de sănătate \nfuncțional când avem elevi de clasa a opta care nu înțeleg ce citesc? \nCum să pretindem că avem un climat economic cinstit când \nîn Parlament se pregătește să se pună ștampila pe un tun imobiliar așa \ncum este Romexpo? \nCum să pretindem că e stat de drept când judecătorii cinstiți \nsunt dați afară din Magistratură, sub pretexte ridicole? \nCum  să  pretindem  că  practicăm  democrația  când  sunt  unii \noameni din partide care amenință femei politicieni în cel mai josnic \nmod posibil? (Vociferări.) \nSă mai spun că avem aici colegi, în sală, care cred că e o idee \nbună să se asocieze cu indivizi care ne țin predici despre înțelepciunea \ndictaturii rusești? (Vociferări.) \nSe  întreabă  unii  cât  am  câștigat  de  pe  urma  aderării  la \nUniunea Europeană. \nPremierul a prezentat câteva cifre. \n                                                                                             42                                                                                          \n     \nÎn 2007, PIB-ul României era 120 de miliarde. Astăzi, la 15 \nani  după,  e  240.  Practic,  o  dublare  a  ceea  ce  înseamnă  beneficiul \nnostru, ca stat. \nDoamnelor și domnilor, \nAderarea la Uniunea Europeană a fost cel mai bun lucru care \ni s-a întâmplat României în ultimii 30 de ani. \nÎnsă,  doamnelor  și  domnilor,  dacă  ținem  seama  doar  de \ndrepturi, nu și de obligații, nu ar trebui să ne mirăm că vocea noastră \nlipsește din conversațiile mari. Nu ar trebui să ne mirăm că discuțiile \ndespre război și pace se poartă mai mult pe lângă noi, fără noi. \nNu e vina niciunei conspirații, ci doar a noastră. Când te ții de \ncuvânt doar pe jumătate, nu poți avea pretenția să fii luat în serios \nfoarte mult. \nȘi  s-a  promis  românilor  și  lumii  că  România  va  fi  o  țară \nprosperă și democratică. Am reușit doar parțial și foarte puțin. \nUniunea Salvați România este de la înființare un partid ferm, \npro-occidental,  pro-european  și  pro-democratic,  și  atunci  când  ne \nauziți  criticându-vă,  vă  asigur  că  asta  se  întâmplă  pentru  că  ne-am \nsăturat, alături de miile de români, ca dezvoltarea să se facă în ritm de \nmelc. Vrem ca România să se dezvolte rapid și în folosul cetățenilor. \nO  Românie  înscrisă  cu  încăpățânare  pe  drumul  acesta \neuropean folosește și cetățenilor ei și Europei. \nDragi colegi, \nTrăim de prea multă vreme întrebându-ne ca Ilie Moromete - \n„Niculae, unde mergem noi, domnule?”. \n                                                                                             43                                                                                          \n     \nHaideți  să  nu  ne  mai  întrebăm  și  să  trecem  la  acele  fapte \ndespre care doar vorbim! La faptele pentru care ne-am angajat atunci \ncând am aderat la Uniunea Europeană. \nPeste alți 15 ani, sper să nu mai căutăm România la coada \nclasamentelor țărilor dezvoltate din Europa! Le suntem datori cu acest \nlucru generațiilor actuale și generațiilor viitoare! \nVă mulțumesc. (Aplauze.) \nDomnul Florin-Vasile Cîțu: \nDin partea Grupurilor parlamentare AUR, timpul alocat - 10 \nminute, domnul senator Sorin Lavric. \nDomnul Sorin Lavric: \nVă mulțumesc, domnule președinte. \nDragi colegi, \nDomnule prim-ministru, \nDomnilor miniștri, \nÎntr-adevăr, suntem la o ședință solemnă, însă vă mărturisesc \ncă  e  o  mică  tortură  ca  să  vedem  atâția  politicieni  cum  vin  și \nrostogolesc aici, citind de pe hârtii, niște texte atât de convenționale, \nde protocolare și, firesc, plicticoase. \nDacă  v-aș  întreba  pe  fiecare  dintre  dumneavoastră  ce  ați \nreținut din ce s-a vorbit până acum, când tot timpul ați stat cu ochii în \ntelefon, mă îndoiesc că puteți să-mi spuneți. \nEu  sper  să  nu  vă  spun  niște  clișee,  așa  cum  au  făcut \nantevorbitorii mei. \n                                                                                             44                                                                                          \n     \nSingurul care a dat impresia că nu este un robot, rostogolind \ndiscursuri terne, a fost domnul Barna. \nȘi  sper  ca  dânsului  și  dumneavoastră  să  vă  răspund  la \nîntrebarea - unde mergem, încotro ne îndreptăm? \nȘi am să încerc să vă descriu lapidar viziunea Partidului AUR \nîn privința Uniunii Europene și a locului României în această Uniune. \nCu atât mai mult cu cât știți foarte bine că a devenit un laitmotiv ca \ndespre  cei  de  la  AUR  să  se  spună  că  sunt  eurosceptici,  că  sunt \nantioccidentali, că ni s-a cuibărit în cap ideea ROExit-ului, că trebuie \nmusai ca România să iasă din Uniunea Europeană. \nȘi,  firește,  ca  tacâmul  să  fie  complet,  domnul  Barna,  cu \n„înțelepciunea rusească” - noi, ce la AUR, suntem rusofili și, firește, \nputiniști. \nȚin să vă spulber toate aceste temeri și să vă spun din capul \nlocului - AUR este un partid pro-european, în mod răspicat... (Râsete. \nAplauze.) \nPăi, lăsați-mă să vă argumentez! (Vociferări.) \nEste un partid devotat valorilor... (Vociferări.) ...europene... \n(Râsete.) ...nici nu ne trece prin cap... (Vociferări.) ...să fim adepții \nROExit-ului pe care ni-l imputați atâta și cu atât mai putin... (Râsete.) \n...puțin... (Râsete.) ...nu putem să fim... (Râsete.) ...putiniști... (Râsete.)  \n...de vreme ce suntem în NATO. Știm prea bine că de fiecare dată \ncând am avut de-a face cu rușii lucrurile s-au sfârșit prost pentru noi. \nSuntem  în  tabăra  NATO  și  suntem  loiali  partenerilor  noștri.  Nici \nvorbă de a privi cu simpatie către Rusia. (Aplauze.) \n                                                                                             45                                                                                          \n     \nDa, locul României este în Uniunea Europeană, nu există altă \ndirecție,  este  singura  opțiune.  Dar  noi  când  spunem  „Uniunea \nEuropeană” ne gândim la acel proiect inițial pe care părinții fondatori \nai Uniunii Europene l-au avut în minte - este vorba de o coaliție, de un \nclub select de națiuni creștine și de state suverane. \nNiciun  antevorbitor...  (Aplauze.)  ...vorbind  despre  unitatea \nEuropei  și  despre  solidaritatea  Europei,  n-a  vorbit  despre  națiuni \ncreștine și despre state suverane. Nu s-a vorbit decât despre unitatea \nEuropei și atât. \nNu! AUR împărtășește proiectul inițial al părinților fondatori \n- al lui Adenauer, al lui Schuman, al lui Monnet - și anume o uniune \neuropeană  alcătuită  din  națiuni  creștine  și  state  suverane.  Este \nesențial... (Aplauze.) ... acest lucru. (Aplauze.) \nTocmai de aceea  suntem pro-europeni, domnule Barna sau \ndomnule Bulai,  chiar dacă vă stârnesc râsul!  Suntem pro-europeani \nîntr-o asemenea Uniune Europeană. \nFără suveranitatea statelor și fără religia creștină, Europa se \nduce de-a berbeleacul. \nVă  amintesc  simbolul  Uniunii  Europene.  Simbolul  Uniunii \nEuropene este cununa, diadema de 12 stele. Acele 12 stele nu se referă \nla  numărul  statelor,  că  suntem  27  de  state  în  Uniunea  Europeană. \nAcele stele se referă la cei 12 Apostoli și, în același timp, la Cununa \nMaicii Domnului. (Aplauze.) \n                                                                                             46                                                                                          \n     \nPărinții  fondatori  ai  Uniunii  Europene  erau  catolici \npracticanți. Ei credeau în Uniunea Europeană și erau încredințați că \nreligia creștină va fi un liant al Uniunii Europene. \nAcest  simbol  a  fost  votat,  a  fost  adoptat  de  către  părinții \nfondatori pe care i-am pomenit, pe 8 decembrie 1955. Pe 8 decembrie \n1955, când au votat, ei s-au gândit la această zi - de ce? - pentru că în \ncalendarul catolic, 8 Decembrie este Ziua Zămislirii Maicii Domnului. \nNu  ștergeți  din  memoria  românilor  acest  act  fondator  cu \nrezonanță creștină pentru că este esențial! \nVă spuneam că vă argumentez de ce nu suntem eurosceptici, \nba dimpotrivă, suntem pro-europeni și de ce suntem devotați valorilor \neuropene. \nCând  spunem  valori  europene  ne  referim  la  acel  canon \nvaloric  care  este  axat  pe  adevăr,  frumos  și  bine,  care  sunt  valori \ngrecești, iar acest canon valoric care a fost consacrat și verificat de-a \nlungul mileniilor stă pe 3 temelii, pe 3 piloni - filosofia greacă, dreptul \nroman și religia creștină. (Aplauze.) \nO Europă din care scoateți... (Aplauze.) ...aceste 3 temelii... \n(Aplauze.) ...nu va mai fi Europa pe care o gândim noi, cei de la AUR. \nPentru noi, progresul în Uniunea Europeană înseamnă să dăm \nviață  proiectului  și  valorilor  pe  care  le-au  avut  în  minte  părinții \nfondatori. Este esențial acest lucru. Asta înseamnă progres pentru noi. \nÎn  schimb,  dacă  progres  înseamnă  atingerea  unei  uniuni \neuropene înțelese ca un stat suprafederal, cu o singură capitală, cu un \n                                                                                             47                                                                                          \n     \nsingur  Parlament  și  cu  un  singur  președinte,  noi  nu  împărtășim  o \nasemenea idee. \nAmintiți-vă, vă rog, de precursorul doamnei Ursula von der \nLeyen!  Vă  mai  amintiți  de  el?  Jean-Claude  Juncker,  acel  grotesc \ndrăgălaș  președinte  al  Comisiei  Europene.  Vă  amintiți  când  se \nîmpleticea,  mort  de  beat,  și  era  ținut  de  colegi,  pentru  că,  nu,  se \nclătina? \nDacă Uniunea Europeană va fi privită ca un stat suprafederal, \ndestinul ei va fi destinul împleticirii lui Jean-Claude Juncker. (Râsete. \nAplauze.) \nPentru  noi,  singurul  viitor  este  cel  al  Uniunii  Europene \nînțelese  ca  un  club  select  de  națiuni  creștine  și  de  state  suverane. \nAltfel nu se poate, vom avea destinul acestui sinistru și foarte prost \npolitician care a condus, din păcate, Uniunea Europeană, mai mulți \nani. \nCred că am fost destul de limpede. \nÎn privința putinismului pe care ni-l tot imputați, v-am spus, \nde  vreme  ce  suntem  în  NATO  și  în  tabăra  aceasta,  suntem  loiali \npartenerilor noștri, nu se pune problema de a privi cu simpatie tendința \nimperialistă rusească. \nȘi nu ne  mai bănuiți că avem în spate cine știe ce agenții \nvenite de la Moscova! \nÎnchei  spunându-vă:  trăiască  România  într-o  Uniune  a \nnațiunilor creștine și a statelor suverane! \nVă mulțumesc. (Aplauze.) \n                                                                                             48                                                                                          \n     \nVoci din sală: \nBravo! Bravo! (Aplauze.) \nDomnul Florin-Vasile Cîțu: \nMulțumim pentru scuze și explicații. \nUrmează domnul deputat Daniel-Gheorghe Rusu. \nDomnul Daniel-Gheorghe Rusu: \nDomnule ministru francez pentru Europa și afaceri externe, \nDomnule prim-ministru al României, \nDomnilor miniștri, \nDomnilor președinți, \nStimați reprezentanți ai cultelor religioase, \nStimați invitați, \nStimați colegi senatori și deputați care ați mai rămas în sală, \nDrag popor român din Europa și de pretutindeni, \nVreau să vă transmit un salut sincer din partea Grupului pe \ncare îl reprezint și mai ales din partea unuia dintre președinți, care, cu \nregret, nu a putut să fie astăzi aici, domnul George Simion, dar a ținut \nsă vă salute, prin intermediul meu, și să vă roage să transmiteți, la \nrândul  dumneavoastră,  domnule  ministru,  un  salut  sincer  către \nDomnia Sa, Éric Zemmour, cel mai bun președinte pe care Franța îl va \navea din luna iunie încolo! (Râsete. Vociferări. Aplauze.) \nRespect  pentru  demnitatea  umană,  toleranță,  solidaritate, \nnediscriminare, libertate, democrație, egalitate, stat de drept, drepturile \nomului - sunt valori care au stat la baza constituirii Uniunii Europene \n                                                                                             49                                                                                          \n     \nși care sunt împărtășite de toate statele Uniunii Europene și așa ne \ndorim să și rămână. \nPoate unii cred că aderarea la Uniunea Europeană a venit așa, \nde la sine, pur și simplu. \nGreșit,  domnilor!  De  fapt,  a  fost  voința  poporului  român, \nsătul de comunismul umilitor și josnic al ultimelor zeci de ani și a \nunor lideri ai României, de a duce și de a îndrepta țara noastră către \nVest. \nA  fost  Cererea  oficială  de  aderare  la  Uniunea  Europeană, \nsemnată în iunie 1995, a fost Planul de la Snagov, lansat în anul 2000, \na fost Summitul din 1999 de la Helsinki și altele. Dar înainte de asta a \nfost  gândirea  strategică  a  unor  lideri  europeni  și  români,  în  orice \nlumină s-ar afla ei astăzi. \nUnde este România după 15 ani de la aderarea la Uniunea \nEuropeană?  Ce  am  câștigat?  Ce  am  pierdut?  Sau  încotro  mergem? \nSunt întrebări legitime pe care orice cetățean al Uniunii Europene de \nbună-credință și le poate pune. \nPIB-ul și bugetul țării, este adevărat, sunt duble, dacă nu mai \nmari, față de 2007, anul aderării. \nBanii  pentru  agricultură,  pentru  proiecte  de  infrastructură, \nsănătate, educație s-au dublat, la rândul lor. \nÎnsă  foarte  mulți  oameni  -  i-am  văzut  chiar  și  săptămâna \ntrecută, în Europa -, sunt nemulțumiți, deși țările în care locuiesc le \nconferă și le oferă o protecție socială deosebită, ei se simt părăsiți de \n                                                                                             50                                                                                          \n     \nGuvernul nostru și de oamenii noștri de stat. Ei trimit acasă către 3-4 \nmiliarde de euro, mai mult decât investițiile străine în România. \nSalariul mediu s-a dublat, puterea de cumpărare a românilor a \ncrescut până la un moment dat. \nDar noi toți ar trebui să fim mândri că facem parte dintr-o \nEuropă unită, în care drepturile să ne fie respectate. La fel, și valorile \ncreștine și morale. Să ne mândrim că facem parte dintr-o Europă a \npopoarelor  care  să  se  respecte  reciproc,  în  care  libera  exprimare  a \nopiniilor fiecăruia dintre noi să fie luată în considerare ca un lucru bun \nși constructiv, și nu ca un afront menit să dezbine  ceea ce  alții au \nreușit să clădească. \nRenunțând la metafore, trebuie să vă spun răspicat că cei 15 \nani  de  apartenență  la  Uniunea  Europeană  ne-au  adus  foarte  multe \navantaje, atât României, cât și poporului român, dar totuși, din varii \nmotive,  nu  am  reușit  să  facem  saltul  preconizat  pentru  a  avea  o \nadministrație  reală  și  prosperă,  o  dezvoltare  durabilă,  fără  decalaje \nîntre nivelul nostru de trai și nivelul de trai al concetățenilor noștri \neuropeni. \nNe dorim să stăm drept, să fim respectați și consultați în mod \negal, ca membrii celorlalte țări, la masa tratativelor și a negocierilor și \nnu  am  vrea  să  credem  vreodată  că  suntem  considerați  o  țară  și  un \npopor de o categorie inferioară. \nNu în ultimul rând, aș dori să reiterez faptul că Alianța pentru \nUnirea Românilor este o construcție politică pro-europeană și așa va \nrămâne atâta timp cât această relație a Uniunii Europene și a României \n                                                                                             51                                                                                          \n     \nse  bazează  pe  respect  reciproc  între  membrii  ei  și  atâta  timp  cât \nvalorile creștine și morale, precum și pilonii pe care a fost construită \naceastă fortăreață a națiunilor rămân ca temelie în gândirea și acțiunea \nliderilor ei. \nNe iubim poporul, iubim România și ne mândrim că facem \nparte din Europa. \nLa  mulți  ani...,  (Aplauze.)  ...România...,  (Aplauze.)  ...într-o \nEuropă... (Aplauze.) ...a tuturor... (Aplauze.) ...românilor... (Aplauze.)  \n...și a tuturor europenilor! (Aplauze.) \nMulțumesc. (Aplauze.) \nDomnul Florin-Vasile Cîțu: \nDin  partea  Grupurilor  parlamentare  ale  UDMR,  domnul \ndeputat Csoma Botond. \nDomnul Csoma Botond: \nDoamnelor și domnilor, \nStimați colegi,  \nStimate colege, \nStimați invitați, \nS-au  împlinit  15  ani  de  la  aderarea  României  la  Uniunea \nEuropeană. După 1990, intrarea în Alianța Nord-Atlantică și aderarea \nla Uniunea Europeană au fost obiectivele esențiale ale țării noastre. \nAderarea la Uniunea Europeană a însemnat pentru România o \nrecunoaștere, dincolo de granițele estului, un pas important pe drumul \n                                                                                             52                                                                                          \n     \nunei dezvoltări durabile și deschiderea spre un nou model social, spre \nnoi perspective în beneficiul tuturor cetățenilor acestei țări. \nAu trecut 15 ani în care am fost martorii unor transformări \nmajore. Au fost 15 ani de dezvoltare și de consolidare – dezvoltare și \nconsolidare  a  democrației,  firește!  -,  dar  trebuie  să  vă  spun  că  au \nexistat și anumite puncte nevralgice. Și aici m-aș referi în principal la \nanumite aspecte privind drepturile minorităților naționale din această \nțară. \nCel mai mare avantaj al aderării, în sens material, firește, au \nfost fondurile europene, menite să contribuie la dezvoltarea țării și la \nrecuperarea decalajelor față de statele cu vechime ale Uniunii, însă - \ntrebuie să spunem și chestia asta - România nu a reușit întotdeauna să \natragă  toate  sumele  alocate  de  Bruxelles,  situându-se  pe  ultimele \nlocuri între țările Uniunii la acest capitol. \nUn alt avantaj al cetățenilor din România este libera circulație \nîn spațiul UE, dar, în același timp, acest fapt a însemnat și plecarea a \nmilioane de cetățeni români să lucreze în alte țări europene. \nCa orice membru al Uniunii Europene, România are drepturi, \ndar și obligații, față de toți cetățenii ei, însă nu întotdeauna au fost \nrespectate aceste obligații asumate. \nRomânia încă așteaptă intrarea în spațiul Schengen, deziderat \ncare, în acest moment, se situează la nivelul de promisiuni. \nCu toate acestea, însă, după 15 ani, România susține ferm că \nnu  există  alternativă  la  această  Uniune  politică  și  economică.  Însă \ntotul evoluează și într-o direcție pentru care și noi,  cetățenii țărilor \n                                                                                             53                                                                                          \n     \nmembre, suntem responsabili. De aceea, când vorbim despre viitorul \nUniunii Europene, este nevoie de un dialog amplu și de implicare. \nPentru că, stimați colegi, trăim vremuri complicate. Pandemia \nde  coronavirus  ne-a  afectat  grav,  ne-a  dat  multe  lecții,  însă  datoria \nnoastră  este  să  învățăm  din  faptul  că  Uniunea  Europeană,  țările \nmembre, nu au fost suficient de pregătite și nu am avut un răspuns \nprompt în fața acestei situații fără precedent. \nTrebuie  să  învățăm  și  din  lecțiile  trecutului  cu  privire  la \nistoria și dezvoltarea Uniunii Europene. În fața provocărilor vechi și \nnoi,  pe  baza  unor  valori  democratice  solide  și  libertăți  comune, \nUniunea Europeană trebuie să sprijine statele membre acolo unde este \nnevoie  și  cât  este  nevoie,  cu  delimitarea  clară  a  competențelor \nexercitate în comun și a competențelor ce revin fiecărui stat membru. \nCooperarea statelor  membre  ale UE trebuie să rămână una \npragmatică, orientată spre dezvoltarea comună a societăților noastre și \nîntărirea poziției Uniunii pe scena globală. \nPoate ne-am fi descurcat mult mai bine pe plan global dacă \nam fi avut o politică externă mai bine coagulată. Și poate am fi putut \nsă evităm o serie de pericole dacă am avea o armată europeană de \nanvergură. \nUDMR  salută  președinția  franceză  la  Consiliul  Uniunii \nEuropene  și  în  special  eforturile  depuse  de  Franța  în  vederea \nconsolidării  și  dezvoltării  proiectului  armatei  europene,  un  proiect \ndificil, dar, credem noi, în același timp foarte necesar. \nStimați colegi, \n                                                                                             54                                                                                          \n     \nSunt câteva lecții pe care trebuie să le învățăm, avem nevoie \nde o colaborare mai strânsă între actorii politici, atât pe plan intern, cât \nși în cadrul forului comunitar. \nÎntr-adevăr, este mult mai ușor să explici ce nu este Uniunea \nEuropeană, decât ceea ce este. Dacă vă amintiți, fostul președinte al \nComisiei Europene, Jacques Delors, a denumit Uniunea Europeană, \naceastă construcție, „un obiect politic neidentificat”. Avem deci în față \no construcție originală, fără precedent și fără corespondent în lume. \nUniunea  Europeană  trece  dincolo  de  cadrul  de  concepte  politice \ntradiționale. Ea este o valoare unică, iar noi,  ce îi suntem cetățeni, \ntrebuie să o apreciem și să ne străduim să o dezvoltăm. \nCa  stat  membru  al  Uniunii  Europene,  trebuie  să  putem \nasigura calitatea vieții cetățenilor noștri și, în acest sens, trebuie să ne \nasigurăm că deținem suficientă putere economică și strategii care să \nfie concretizate în planuri concrete, în planuri de acțiune cu termene \nclare.  Astfel,  rolul  actorilor  economici  este  foarte  important  și, \nadăugând  politici  sociale  viabile  și  strategii  de  dezvoltare  durabilă, \nimplementarea responsabilă a acestora, cu siguranță se vor înregistra \nrezultate. Iar rezultatele se măsoară în siguranța, bunăstarea și nivelul \nde trai al cetățenilor noștri și, în același timp, putem asigura un viitor \nsigur generațiilor următoare. \nAcum, când tendințele extremiste se accentuează - și trebuie \nsă vorbim și despre acest fenomen, stimați colegi,  - iar la frontiera \nestică a Uniunii sunt încercări de a declanșa un conflict armat, credem \ncă este nevoie de mai multă unitate și de dialog. \n                                                                                             55                                                                                          \n     \nÎn ceea ce privește creșterea tot mai vizibilă a partidelor de \nextremă dreapta, trebuie să ne punem câteva întrebări, stimați colegi: \ncare  sunt  motivele  pentru  care  oamenii  sunt  deschiși  la  asemenea \nretorici?  Unde  a  greșit,  eventual  –  poate  că  a  greșit  –  și  Uniunea \nEuropeană? Este oare departe de cetățeni, pare netransparentă? \nUnde am greșit noi, politicienii? \nCred că la aceste întrebări trebuie să ne gândim și trebuie să \nîncercăm să formulăm un răspuns cât de cât concludent și bazat pe \nargumente. \nRomânia și-a exprimat ferm poziția în regiune prin susținerea \nunei Uniuni Europene stabile atât din punct de vedere economic, cât și \ngeopolitic. \nReiterez, Uniunea Europeană reprezintă o valoare unică, iar \nnoi,  cetățenii  săi,  avem  datoria  să  o  păstrăm  și  să  contribuim  la \ndezvoltarea ei. Avem datoria morală să o apărăm, ca să nu cadă pradă \ncelor ce vor să o distrugă, deși susțin altceva. \nÎnsă  toate  acestea  nu  înseamnă  că  nu  ne  putem  strădui  să \nîmbunătățim Uniunea noastră. Și noi, cetățenii europeni, ne dorim o \nUniune  Europeană  tot  mai  perfectă,  mai  apropiată  de  cetățeni,  și, \nsigur, mai implicată în viața noastră cotidiană. \nRomânia, prin obligațiile asumate odată cu aderarea la UE \nacum  15  ani,  își  propune  să  contribuie  la  consolidarea  acestei \nconstrucții  europene  și  să  contribuie  la  protejarea  ei  în  fața  tuturor \npericolelor  ce  apar  pe  parcurs.  O  putem  face  noi,  cetățenii,  noi, \ndecidenții, și o putem face noi, cetățenii europeni. \n                                                                                             56                                                                                          \n     \nVă mulțumesc, stimați colegi, pentru atenție. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  Grupului  parlamentar  al  minorităților  naționale, \ndomnul deputat Ovidiu Victor Ganț. \nDomnul Ovidiu Victor Ganț: \nVă mulțumesc frumos. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule  ministru pentru Europa și al afacerilor externe al \nRepublicii Franceze,  \nDoamnă, domnilor miniștri, \nDoamnelor și domnilor ambasadori, \nStimați invitați, \nDoamnelor și domnilor senatori și deputați,  \nAm  avut  inițiativa  organizării  acestei  ședințe  festive  de \nsărbătorire a 15 ani de la aderarea României la Uniunea Europeană, \npentru că acest eveniment reprezintă în opinia noastră, a deputaților \ndin Grupul parlamentar al minorităților naționale, un moment crucial \nîn istoria României. El este șansa unică de a reînnoda relația noastră \nde apartenență ca națiune la lumea occidentală, o năzuință istorică, \nmanifestată  permanent,  începând  cu  secolul  al  XIX-lea  în  Țările \nRomâne. Principalii intelectuali și politicieni români ai acelui secol au \n                                                                                             57                                                                                          \n     \nstudiat  la  universități  franceze,  germane,  austriece  sau  italiene, \npromovând  ulterior  în  țară,  în  mod  asiduu,  valorile  civilizației \noccidentale. \nLa  sfârșitul  anilor  ʾ30,  tot  acest  proces  de  integrare  și \ndezvoltare a României ca parte a spațiului de valori europene a fost \ncurmat brusc de instaurarea succesivă a fascismului și comunismului, \ndublată de pierderea unei părți a teritoriului național și impunerea unui \nfel  de  a  gândi  străin  de  orice  tradiție  de  la  noi.  A  fost  o  perioadă \nîntunecată  din  istoria  noastră,  atunci  când  am  avut  parte  doar  de \ndictaturi de tip fascist și comunist, cu tot reculul pe care acestea l-au \nadus în plan uman, social și economic. \nDin  fericire,  național-comunismul  a  luat  sfârșit  datorită \nRevoluției  din  decembrie  1989  și  sacrificiului  pe  care  l-au  făcut \ncetățenii țării noastre atunci, indiferent de apartenența lor etnică sau \nreligioasă, creștini, evrei sau musulmani. \nA urmat o perioadă foarte grea, marcată de crize sociale și \neconomice - mineriade, falimentul economiei socialiste, hiperinflație -\npe care am depășit-o cu greu, dar care s-a terminat prin două realizări \nmajore:  intrarea  în  NATO  și  Uniunea  Europeană.  Au  fost  două \nmomente  de  consens  național,  de  altfel  foarte  rare  în  politica \nromânească. Să reamintim faptul că Tratatul de aderare la Uniunea \nEuropeană  a  fost  ratificat  în  unanimitate  de  către  Parlamentul \nRomâniei.  În  ceea  ce  ne  privește,  am  susținut  activ  demersul,  prin \nrelațiile pe care le avem cu țările membre de care suntem legați prin \nlimbă și cultură. \n                                                                                             58                                                                                          \n     \nAstfel s-a deschis calea spre o democrație de tip occidental și \no dezvoltare economico-socială fără precedent. \nȘi  perioada  de  preaderare,  de  adoptare  a  legislației,  de \npreluare  a  aquis-ului  comunitar  și  de  transformare  instituțională \ntrebuie  amintită  ca  fiind  un  efort  comun  al  tuturor  forțelor  politice \nproeuropene  și  evident  al  Parlamentului  României,  ca  expresie  a \nsuveranității  națiunii  române.  Ne-am  asumat  toate  prevederile  din \ntratatul de aderare, inclusiv ceea ce scrie în art. 148 din Constituția \nRomâniei,  alin.  (2):  „Ca  urmare  a  aderării,  prevederile  tratatelor \nconstitutive  ale  Uniunii  Europene,  precum  și  celelalte  reglementări \ncomunitare  cu  caracter  obligatoriu,  au  prioritate  față  de  dispozițiile \ncontrare  din  legile  interne,  cu  respectarea  prevederilor  actului  de \naderare”.  \nPentru că niciodată aici nu s-au reliefat două aspecte, doresc \nsă  o  fac  eu  astăzi,  pentru  că  le-am  trăit  în  mod  nemijlocit.  Regret \nabsența domnului profesor doctor Vasile Pușcaș, negociatorul șef al \nRomâniei, care a reușit, împreună cu echipa sa, să finalizeze la timp \nnegocierile  de  aderare  în  decembrie  2004  și  doresc  să-i  mulțumesc \npublic pentru această realizare, care a permis semnarea tratatului de \naderare în timp util, pentru respectarea termenului de 1 ianuarie 2007. \nAl  doilea  aspect  pe  care  doresc  să-l  amintesc  este  munca \nechipei  de  observatori  la  Parlamentul  European,  într-un  efort \ntranspartinic, dar și multietnic al delegației noastre. \nA fost o onoare deosebită pentru mine faptul că, desemnat \nfiind de către Grupul parlamentar al minorităților naționale, am făcut \n                                                                                             59                                                                                          \n     \nparte  din  delegație,  alături  de  alți  parlamentari  români,  care  își \ncontinuă și astăzi activitatea parlamentară: doamnele senator Roberta \nAnastase și Gabriela Crețu și domnii senatori Vasile Dîncu și Titus \nCorlățean.  Împreună  am  reușit  să  combatem  prejudecăți  și  să \nschimbăm  opinii  asupra  aderării  țării  noastre,  inclusiv  votul  unor \nîntregi delegații naționale din grupurile noastre politice asupra acestui \nsubiect, de la avizul conform, unde a fost împotrivă, la ultimul raport \nMoscovici,  unde  a  fost  pentru.  Am  convingerea  că  sunt  în \nasentimentul colegilor mei, foști observatori, față de cele afirmate.  \nMomentul  aderării  la  1  ianuarie  2007  a  fost  sărbătorit  la \nBucurești  împreună  cu  ministrul  federal  de  externe  al  Germaniei, \nFrank-Walter Steinmeier, astăzi președinte federal, care asigura la data \nrespectivă  președinția  Consiliului  Uniunii  Europene.  Din  păcate, \nseparat:  într-un  loc  cu  președintele  României,  în  alt  loc  cu  prim-\nministrul de atunci. Un semn de rău augur pentru ce avea să urmeze \natât  în  politica  internă,  cât  și  în  ceea  ce  privește  demersul  politic \neuropean al României. \nPoate că acum, la 15 ani după, vom înțelege ce mare rău îl \nreprezintă permanentele disensiuni și crize politice. \nMă  bucur  să  sărbătorim  astăzi  15  ani  de  la  aderare,  în \nprezența  ministrului  de  externe  al  Franței,  domnul  Jean-Yves  Le \nDrian, într-un arc peste timp simbolic și doresc să-i mulțumesc în mod \ndeosebit  pentru  efortul  de  a  fi  alături  de  noi.  Vedem  în  prezența \nDomniei Sale un nou gest de prietenie al Franței față de România.  \nDoamnelor și domnilor, \n                                                                                             60                                                                                          \n     \nReconcilierea  franco-germană  reprezintă  fundamentul \nUniunii  Europene  de  astăzi.  Cred  că  Robert  Schuman  și  Konrad \nAdenauer  ar  fi  mândri  de  cele  realizate,  însă  ar  exprima  și  unele \nnemulțumiri legate de Uniunea Europeană. \nDespre acestea din urmă doresc să vă vorbesc. Am pierdut \nrecent un membru, Marea Britanie, care într-un demers unilateral a \ndecis  să  ne  părăsească  -  lucru  pe  care  îl  regret.  Avem  tot  felul  de \nexcepții și opt out-uri pentru anumiți membri. Nu se respectă întocmai \ntratatele,  birocrația  rămâne  sufocantă,  uneori  există  un  tratament \ndiferențiat aplicat unor state membre sau opinii grav divergente între \nanumite state membre, în chestiunea valorilor fundamentale care stau \nla baza construcției europene. \nDoresc  să  fac  apel  la  solidaritate  și  echitate  în  interiorul \nUniunii  Europene,  foarte  bune  exemple  fiind  lupta  împotriva \npandemiei și finanțarea planurilor naționale de redresare și reziliență \nale statelor membre. \nTotuși, cred că a venit timpul să punem capăt discriminării la \ncare este supusă România, prin neacceptarea în spațiul Schengen, deși \nam  investit  sute  de  milioane  de  euro  în  aplicarea  sistemului  și  în \npofida faptului că din 2011 satisfacem criteriile de aderare. Această \nstare de fapt nu face decât să scadă încrederea cetățenilor români în \nUniunea  Europeană,  afectând  libera  circulație  a  persoanelor  și  a \nbunurilor. \nTotodată  pledăm  ca  pe  baza  unor  rezultate  concrete  – \nsubliniez, pe baza unor rezultate concrete – pe care le va obține țara \n                                                                                             61                                                                                          \n     \nnoastră în perioada următoare să se încheie aplicarea mecanismului de \ncooperare  și  verificare.  În  ceea  ce  ne  privește,  vom  susține  orice \nmăsură legislativă necesară în acest sens. \nSper să ne facem și noi treaba în plan intern și să ducem la \nbun  sfârșit  reformele  anunțate:  modificarea  Constituției,  reforma \nadministrativă,  în  sensul  aplicării  în  mod  real  a  principiului \nsubsidiarității și al unei descentralizări mult clamate în anii din urmă, \ndezvoltarea infrastructurii rutiere și feroviare, a celei din sănătate și \nînvățământ, a digitalizării etc. \nNe  dorim,  totodată,  ca  procesul  de  extindere  al  Uniunii \nEuropene în Balcanii de Vest să fie dinamizat, permițând oamenilor \ndin regiune să se bucure de șansa de a fi cetățeni ai Uniunii Europene, \ndiminuând în același timp influențe externe nefaste asupra regiunii.  \nSperăm că președinția Franței a Consiliului Uniunii Europene \nsă ne ajute în rezolvarea unei părți din aceste probleme, respectiv să \naducă progrese importante la aceste capitole. \nConform unui sondaj recent, încrederea cetățenilor români în \nUniunea Europeană este în continuare la una din cele mai înalte cote \ndin statele membre, iar în ceea ce privește încrederea lor în alte state \nde pe mapamond Germania este pe locul întâi, iar Franța pe locul trei. \nDoamnelor și domnilor, \nÎn concluzie, avem convingerea că apartenența României la \nUniunea Europeană este garanția pentru noi de a beneficia de pace, \ndemocrație  și  bunăstare  și  deci  Grupul  parlamentar  al  minorităților \n                                                                                             62                                                                                          \n     \nnaționale  va  continua  să  susțină  necondiționat  demersurile \nproeuropene ale României. \nVă mulțumesc frumos pentru atenție. (Aplauze.) \nDomnul Florin-Vasile Cîțu: \nMulțumim, domnule deputat. \nTot  din  partea  Grupului  parlamentar  al  minorităților \nnaționale, domnul Silviu Vexler.  \nDomnul Silviu Vexler: \nDoamnelor și domnilor, \nAm  învățat  și  am  crezut  întotdeauna  în  faptul  că  Uniunea \nEuropeană este construită pe șase valori fundamentale: respect pentru \ndemnitatea  umană,  libertate,  democrație,  egalitate,  stat  de  drept, \nrespectarea drepturilor omului, inclusiv cele ale minorităților. \nȘi  îmi  aduc  aminte,  în  acest  moment,  înmormântarea \ndoamnei  Simone  Veil,  prima  femeie  președinte  a  Parlamentului \nEuropean,  reprezentând  Franța,  supraviețuitor  al  lagărelor  de  la \nAuschwitz și Bergen-Belsen, și  mai ales un fragment din cuvintele \nspuse de președintele Macron, respectiv că este aici „pentru a exprima \no imensă recunoștință, în numele poporului francez, pentru unul din \ncei mai iubiți copii ai săi”. \nTotuși, în acest moment deosebit, aniversar, și care ar trebui \nsă fie vesel, domnule ministru Le Drian, doamnă ambasador Auer, îmi \ncer scuze și regret că a trebuit să fiți martor la declarațiile mistico-\nreligioase  ale  unui  coleg  care  atunci  când  nu  elogiază  criminali  de \n                                                                                             63                                                                                          \n     \nrăzboi și nu neagă Holocaustul, încearcă să șteargă din viziunea unei \nEurope moderne existența comunităților musulmane și evreiești. \nDomnule  senator  Lavric,  cu  toată  dorința  dumneavoastră, \nregret! \nSuntem aici și vom continua să fim aici, cu aceeași demnitate \ncu  care  am  contribuit  întotdeauna  la  construirea  și  modernizarea \nUniunii Europene. \nÎmi cer scuze pentru această intervenție! \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  deputaților  și  senatorilor  neafiliați,  doamna \nsenator Diana Șoșoacă. (Rumoare.) \nDoamna Diana Iovanovici-Șoșoacă: \nVă  mulțumesc.  (Este  îmbrăcată  în  ie  și  poartă  drapelul \nRomâniei pe umeri.) \nNu  credeam  că  arborarea  steagului  României  vă  va  stârni \natâtea  râsete!  Este  rușinos,  dar  ce  poți  să  îi  ceri  unui  astfel  de \nParlament?! \nMi  s-a  părut  inoportună  intervenția  domnului  Vexler,  în \ncondițiile în care nici măcar nu i s-a pronunțat numele! Mă fac și eu \navocatul domnului Lavric, pro bono, de data asta! \n                                                                                             64                                                                                          \n     \nSuntem la o aniversare de 15 ani și am auzit aici discursuri \ncare  mi-au  adus  aminte  de  Congresul  al  XIV-lea  al  Partidului \nComunist Român. \nMă așteptam la ceva mai mult din partea dumneavoastră, mai \nales că unii aveți vreo trei-patru legislaturi pe aici, deci ați putea cel \npuțin să învățați să nu mai citiți de pe hârtie, ci să și aveți un pic de \ninspirație pentru a purta discursuri. \nNu am auzi însă... elogii, bunăstare, deci trăim într-adevăr în \nlumi paralele. \nPoporul român trăiește într-o lume pe care dumneavoastră nu \no vedeți. Uniunea Europeană s-a format - și era bine cum s-a format - \npentru a avea o dezvoltare economică bună, să existe bunăstare, pentru \na concura Statele Unite ale Americii. Din păcate, după 15 ani în care \nni se spune că suntem parteneri egali ai statelor Uniunii Europene, nu \navem acces în Schengen. În schimb, avem firme austriece care ne-au \npreluat cam tot ce înseamnă petrol, gaz, bogății, avem firme franceze \ncare ne-au luat alte bogății, avem firme italiene care ne-au luat alte \nbogății. Nu e prost cine le ia, e prost cine le dă! În toți acești 15 ani, \nRomânia a pierdut cel mai mult. Da, într-adevăr, avem posibilitatea să \nne plimbăm în afara granițelor țării, dar, - ce să vezi?! - avem peste 10 \nmilioane de români în afara granițelor țării. Suntem țara cu cea mai \nmare migrație pe timp de pace, iar românii noștri sunt discriminați în \nUniunea Europeană! Nu am văzut ambasadele României că se luptă \npentru români și n-am văzut nici UE că se luptă pentru români, care \nsunt cetățeni egali în drepturi cu ceilalți cetățeni ai statelor europene. \n                                                                                             65                                                                                          \n     \nMai mult decât atât, în ultimii doi ani suntem siderați, mai \nales noi, juriștii, să vedem cum drepturile și libertățile fundamentale, \natât  din  Carta  drepturilor  omului,  dar  și  din  Carta  europeană  a \ndrepturilor  fundamentale  ale  Uniunii  Europene,  sunt  încălcate  cu \nobstinație! Se încalcă orice drept, în numele unui interes colectiv s-au \nanulat drepturile personale, ceea ce nu poate fi admis, pentru că asta \nfăceau comuniștii. \nNe-am  întors  în  timp,  iar  Uniunea  Europeană,  dacă  nu  se \ntrezește, va rămâne fără foarte multe state pentru că, îmi pare rău să o \nspun, nu că o doresc eu, eu încă mai cred că Uniunea Europeană poate \nsă se trezească și să revină la ceea ce a început. Dar 60% din români \nîși doresc ROExit. Atenție foarte mare! Și aveți grijă că anul acesta, \ndoamnelor  de  la  PNL  care  doriți  să  fiți  judecător  la  Curtea \nConstituțională și trageți sfori pentru acest lucru, pentru că vi s-a cerut \nsă anulați Constituția României în favoarea dreptului european. Așa \nceva... îi spun Uniunii Europene: „Pe aici nu se trece!”. Constituția \nRomâniei este cea mai de preț lege. În Constituție se află drepturi și \nlibertăți fundamentale europene. Respectăm dreptul european - dreptul \neuropean  poate  fi  cel  mult  complementar  -,  dar  nu  să  fie  superior \nConstituției României! \nMai mult decât atât, ...(Vociferări.) \nLăsați,  doamnă,  că  n-o  să  vă  aleagă  nimeni  la  Curtea \nConstituțională! \nMai mult decât atât... \n                                                                                             66                                                                                          \n     \nDoamna  Scântei,  lăsați,  că  știm...  Știți,  cu  milionul  ăla  de \neuro într-un an! \nVreau  să-i  amintesc  Uniunii  Europene  ce  înseamnă  aceste \nmotive de pe o ie românească. (Arată pe ia pe care o poartă.)  \nDa, fă-ți cruce! Poate așa vei deveni creștin, domnule! \nAceste  motive  sunt  milenare.  Aici,  pe  pământul  acesta \nromânesc,  s-au  descoperit  plăcuțele  de  la  Tărtăria,  primul  scris  din \nlume. Nici nu se inventase civilizația sumeriană! (Râsete.) \nAici... \nAșa este! Râdeți! Prostul râde când nu știe! \nPuneți mâna pe carte și citiți, că ați făcut de râs Parlamentul \nRomâniei!  \nPentru  România  steagul  României  este  acesta!  (Arată \ndrapelul.) Alt steag nu există! Pentru acest tricolor s-a murit! Și să-i \nmai  aducem  aminte  Uniunii  Europene  de  cruciadele  creștine,  când \ndomnitorii români stăteau aici de pavăză, astfel încât țările Europei să \nse dezvolte și să-și înalțe catedrale, unde acum ori sunt închise, ori \nsunt baruri și restaurante! \nUniunea Europeană trebuie să se trezească!  \nUitați-vă cum Ursula von der Leyen este într-un dosar penal \npentru contracte cu Pfizer! \nAți adus vaccinarea obligatorie ca unic drept și unică condiție \npentru a trăi! \nDomnul Florin-Vasile Cîțu: \nDoamnă senator, vă rog să vă îndreptați către sfârșit... \n                                                                                             67                                                                                          \n     \nDoamna Diana Iovanovici-Șoșoacă: \nO să mă îndrept către sfârșit, sfârșitul dumneavoastră! \nDomnul Florin-Vasile Cîțu: \nCele 10 milioane de români din străinătate vă mulțumesc. \nDoamna Diana Iovanovici-Șoșoacă: \nȘi voiam să vă mai spun un lucru. Pentru toți cei din Uniunea \nEuropeană care solicitați să ne vaccinăm și nu ne mai lăsați nici să \nrespirăm decât dacă ne vaccinăm: Dumnezeu nu este vaccinat și nu va \nfi niciodată! \nTrăiască România liberă și suverană! (Aplauze.) \nDomnul Florin-Vasile Cîțu: \nDin  partea  Grupului  parlamentar  al  PNL,  doamna  senator \nAlina Gorghiu. \nDoamna Alina-Ștefania Gorghiu: \nBună seara, stimați colegi! \nStimați invitați, \nÎntotdeauna  populismul  are  un  nume!  Dar  vă  asigur  că \nultimele minute vor fi ale unui discurs proeuropean, onest și autentic. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule ministru Le Drian,  \nStimată doamnă ambasador a Republicii Franceze,  \nStimați colegi, \n                                                                                             68                                                                                          \n     \n1 ianuarie 2007 a fost, într-adevăr, un moment de excepție \npentru noi toți și sunt, așa cum spuneau toți colegii mei, 15 ani  de \nUniune Europeană pentru România. \nCa națiune europeană, am aderat la un proiect politic care are \nla bază valori precum demnitatea, statul de drept, libertatea, egalitatea, \ntoleranța și, poate cel mai important dintre toate acestea, respectarea \ndrepturilor omului. Mult mai recent, spiritul Declarației de la Sibiu, \nadoptată în mai 2019, în România, a consfințit ceea ce este Europa de \nastăzi - o uniune a valorilor și a libertăților. \nStimați colegi senatori,  \nStimați colegi deputați, \nRezultatele  la  care  au  ajuns  statele  membre  ale  Uniunii \nEuropene, datorită integrării europene, vorbesc de la sine. Și pentru \nRomânia acest lucru a însemnat o creștere de aproape trei ori a PIB-\nului României, o creștere de patru ori a PIB-ului pe cap de locuitor, \nam beneficiat de fonduri europene pentru dezvoltare cu peste 46 de \nmiliarde  de  euro  mai  mult  decât  a  contribuit  România  la  bugetul \nUniunii, iar expresia „din fonduri europene” aduce multă mândrie și \ncertifică un lucru necesar și bine făcut. \nA fi european înseamnă însă multe lucruri, unele extrem de \nsimple, unele însă ceva mai complicate și provocatoare. \nCertificatul verde este un proiect european. \nDrepturile minorităților, de orice fel ar fi aceste minorități, și \ntoleranța, sunt valori europene. \nLa fel și respingerea discriminării și a excluziunii sociale. \n                                                                                             69                                                                                          \n     \nRespectarea  principiului  supremației  dreptului  european  în \ndomeniile stabilite prin tratate și cedarea de suveranitate, da, sunt, de \nasemenea,  principii  de  bază  ale  ideii  unității  europene.  La  fel  și \nrespectarea deplină a deciziilor Curții de Justiție a Uniunii Europene. \nNu poți, stimați colegi, să fii astăzi european o zi și a doua zi \nsă-ți  dai  haina  jos,  deși  mai  vedem  lucrul  acesta  în  discursuri  din \npricina populismului. Și atunci, în loc de oameni politici de stat, în loc \nde oameni politici înțelepți, vizionari, vezi lideri populiști care se bat \ncu  pumnul  în  piept,  nu  doar  în  România,  riscând  destrămarea \nproiectului european.  \nAcum, când lumea întreagă se confruntă cu noi și noi crize de \nsănătate,  economice,  ecologice,  tensiuni  geopolitice,  România  vă \nasigur că va contribui din plin la proiectul viitorului Europei.  \nVom  avea  o  Uniune  mai  puternică,  mai  rezilientă,  mai \nconvergentă, mai solidară. Și când vorbim de viitor trebuie să știm \nlimpede că avem ca stat european și obligații, dar avem și drepturi. \nSunt speranțe puse în 2007 și unele dintre ele încă nematerializate.  \nVorbea colegul nostru de la UDMR despre aderarea la spațiul \nSchengen. \nDa, este un drept al României, îndeplinim de mult timp toate \ncriteriile și condițiile tehnice și îi rugăm pe partenerii europeni să țină \ncont de acest lucru și să ne sprijine în acest demers al României.  \nȘi adoptarea monedei euro este un alt proiect pentru care ne \npregătim și probabil că o să ne pregătim mai serios de acum încolo. \n                                                                                             70                                                                                          \n     \nDeși  în  acești  15  ani  au  existat  foarte  multe  provocări, \nRomânia rămâne în continuare, în ciuda celor pe care le-ați auzit mai \ndevreme, una dintre cele mai favorabile țări pentru construcția Uniunii \nEuropene. \nUn  sondaj  recent,  de  acum  două  zile,  arată  că  peste  75% \ndintre români susțin în continuare proiectul european. \nDa,  e  îmbucurător  că  noi,  românii,  credem  în  această \nconstrucție,  iar  eu,  ca  un  cetățean  proeuropean  convins,  cred  că  și \nEuropa își va onora la rândul său toate obligațiile față de România. \nVă mulțumesc, stimați colegi, pentru această oportunitate. \nMulțumesc, domnule ministru, Excelență, pentru îngăduință. \nO seară plăcută! (Aplauze.) \nDomnul Florin-Vasile Cîțu: \nMulțumim, doamnă senator. \nDoamnelor și domnilor,  \nAm încheiat intervențiile. \nMulțumindu-vă pentru participare, vă rog să-mi permiteți să \ndeclar închisă ședința solemnă – așa se voia – comună a Senatului și \nCamerei Deputaților. \nVă mulțumesc.  \n \nȘedința s-a încheiat la ora 19.43. \n \n \n \n "
    },
    "29": {
        "start_text": "Domnul Florin-Vasile Cîțu:",
        "start_index": -1,
        "end_text": "Doamna Diana Iovanovici-Șoșoacă:",
        "end_index": -1,
        "text": "                                                                 1                                                                                          \n     \n02 februarie 2022 – ședință comună \n \n \nS U M A R \n \n1.  Alocuţiuni consacrate aniversării a 15 ani de  2. \nla aderarea României la Uniunea Europeană. \n \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \nS T E N O G R A M A \nședinței solemne comune \n a Camerei Deputaților și Senatului \nconsacrată aniversării a 15 ani \nde la aderarea României la Uniunea Europeană. \n \nȘedința a început la ora 17.37. \nLucrările şedinţei au fost conduse de domnul senator Florin-\nVasile Cîțu, președintele Senatului, asistat de domnul deputat Andrei-\nRăzvan Lupu, secretar al Camerei Deputaților, și de domnul senator \nIon-Narcis Mircescu, secretar al Senatului.  \nDin  prezidiu  a  făcut  parte  și  domnul  deputat  Ion-Marcel \nCiolacu, preşedintele Camerei Deputaţilor. \nDomnul Florin-Vasile Cîțu: \nStimați colegi, \nVă rog să luați loc, să începem. \nDomnule președinte al Camerei Deputaților, \nDomnule prim-ministru, \nDomnule  Jean-Yves  Le  Drian,  ministrul  pentru  Europa  și \nafaceri externe al Republicii Franceze, \nDistinși reprezentanți ai cultelor religioase, \nDoamnelor și domnilor senatori și deputați, \nDoamnelor şi domnilor miniștri, \n                                                                                             3                                                                                          \n     \nExcelențele  Voastre,  doamnelor  și  domnilor  ambasadori, \nreprezentanți ai misiunilor diplomatice, \nStimați invitați, \nOnorată asistență, \nVă  rog  să-mi  permiteţi  să  declar  deschisă  şedinţa  solemnă \ncomună  de  astăzi,  a  Senatului  și  Camerei  Deputaților,  dedicată \naniversării a 15 ani de la aderarea României la Uniunea Europeană. \nDoamnelor şi domnilor, \nVă  invit  să  ascultăm  Imnul  naţional  al  României  și  Imnul \nUniunii Europene! \n(Se intonează Imnul naţional „Deşteaptă-te, române!”. \nSe intonează Imnul Uniunii Europene.) \nDoamnelor și domnilor senatori și deputați, \nOnorați invitați, \nÎl  invit  la  tribună  pe  Excelența  Sa,  domnul  Jean-Yves  Le \nDrian,  ministrul  pentru  Europa  și  afaceri  externe  al  Republicii \nFranceze. \nDomnul  Jean-Yves  Le  Drian  (ministrul  pentru  Europa  și \nafaceri externe al Republicii Franceze): \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDoamnelor și domnilor miniștri, \nDoamnelor și domnilor deputați și senatori, \n15 ani după aderarea României la Uniunea Europeană. \n                                                                                             4                                                                                          \n     \nSunt  deosebit  de  fericit  să  fiu  astăzi  la  București  pentru  a \nsărbători împreună cu dumneavoastră acest eveniment care a fost un \nprogres pentru toți europenii, pentru că de 15 ani încoace Uniunea \nnoastră  este  mai  puternică  și  mai  completă  pentru  că  și \ndumneavoastră, România, faceți parte din ea. \nȘi nu spun acest lucru numai în numele prieteniei care unește \nnațiunile  noastre,  o  prietenie  înrădăcinată  în  istoria  culturală, \nintelectuală și politică pe care o împărtășim împreună. Prietenie care \nne amintește de tinerețea petrecută la Paris a părinților fondatori ai \nRomâniei  moderne  –  Alexandru  Ioan  Cuza,  Vasile  Alecsandri  sau \nchiar și Brătianu, familia Brătianu, tată și fiu. O prietenie care ni se \namintește de fiecare dată când pronunțăm numele lui Enescu, Brâncuși \nsau Cioran, care ne-au adus atât de mult cu toții. O prietenie care, \ndupă Revoluția Română, s-a exprimat prin numeroase manifestări de \nsolidaritate, de care eu îmi amintesc încă și acum, păstrez o amintire \nfoarte proaspătă a acestor manifestări. Și o prietenie care adeseori - și \neste o mare onoare pentru noi - se pronunță, se vorbește „en français” \n-  în  franceză,  această  limbă  care  a  fost  o  limbă  de  libertate  și  de \ncunoaștere  pentru  tinerii  români  care  au  studiat-o  în  anii  cei  mai \nsumbri  ai  istoriei  dumneavoastră  și  care  astăzi  vă  înscrie  pe  mulți \ndintre  dumneavoastră  într-o  comunitate  de  300  de  milioane  de \nfrancofoni de peste tot în lume. \nSpun acest lucru, de asemenea, pentru că Franța prezidează \nastăzi  Consiliul  Uniunii  Europene,  și  această  responsabilitate  ne \n                                                                                             5                                                                                          \n     \npermite  să  apreciem  atuurile,  avantajele  care  dau  putere  Europei \nnoastre. \nIncontestabil, economia dumneavoastră s-a poziționat treptat \npe sectoare de viitor, și angajarea dumneavoastră în Europa Apărării, \ninclusiv în Sahel, se numără printre toate aceste atuuri ale Europei. \nCând  v-ați  alăturat  Uniunii,  în  2007,  România  și-a  reluat \nlocul  care  îi  corespunde  în  inima  Europei  noastre.  A  fost  un  pas \nsuplimentar pe drumul care v-a permis să dați pagina, să lăsați în urma \ndumneavoastră  mai  multe  decenii  de  dictatură,  penurii  și  regim \narbitrar. A fost, de asemenea, un pas în plus pe drumul care, după un \nsecol de conflicte și despărțiri, ne-a condus împreună la reunificarea \nEuropei noastre. Și, într-adevăr, vorbesc despre reunificare. Am spus \nacest  lucru  la  Praga,  când  comemoram  revoluțiile  din  1989,  ca,  de \nexemplu, cea care a început pentru dumneavoastră la Timișoara, în \nstrigăte de libertate și dreptate. \nȘi  repet  în  fața  dumneavoastră  astăzi  -  decât  să  folosesc \ncuvântul „extindere”, care oarecum ne îndepărtează unii de ceilalți, eu \nprefer termenul „reunificare”, pentru că el ne apropie unii de ceilalți. \nMomentul istoric din 2007, pe care îl sărbătorim astăzi, a fost \npregătit de momentul istoric din 1989, când Europa noastră a putut, în \nsfârșit, să se regăsească pe sine însăși, când în sfârșit am început să \nvindecăm  împreună  această  rană  deschisă  în  1945  în  inima \ncontinentului european deja greu încercat și dezorientat de 3 decenii \nde  tragic  război  civil.  Când,  în  sfârșit,  Cortina  de  Fier  care  ne \n                                                                                             6                                                                                          \n     \ndespărțea  s-a  prăbușit,  s-a  prăbușit  și  noțiunea  total  artificială  de \n„Europa de Est”, care ne despărțea și ea, de asemenea. \nÎntr-adevăr, națiunile noastre sunt diferite, sunt diverse, dar \nnu  a  existat  dintotdeauna  decât  o  singură  Europă,  cea  pe  care \nîmpreună o numim „a noastră”, cea pe care ne-a înapoiat-o anul 1989. \nAceste două drumuri, în realitate, se confundă și nu fac decât \nunul  singur.  Este  calea  pe  care  ne-o  deschidem  noi,  în  calitate  de \neuropeni, înspre un orizont de progres care ne reunește. Un orizont de \nlibertate  și  de  democrație  ordonat  în  funcție  de  principiile \nfundamentale  ale  Uniunii  noastre  -  respectarea  statului  de  drept,  a \ndrepturilor  omului,  a  drepturilor  minorităților,  respectarea  libertății \npresei  și  libertăților  universitare.  Un  orizont  de  progres  social \nîmpărtășit, pentru că concetățenii așteaptă în mod legitim de la Europa \nca ea să fie prosperitatea în serviciul solidarității, în dimensiunea cea \nmai concretă a vieților lor. Și un orizont, de asemenea, de reunificare a \nmemoriilor noastre în toată diversitatea lor, ca să putem regăsi firul \nistoriei  europene  și  pentru  a  putea  scrie  împreună  noi  pagini  din \naceastă istorie. \nAcest orizont comun ne permite să mergem înainte, astăzi, \nîntr-o  lume  plină  de  amenințări  și  de  provocări  legate  de  mediu, \ntehnologice, economice și geopolitice, afirmând această suveranitate \neuropeană care astăzi, în fața noului context internațional, este cea mai \nbună  garanție  a  suveranităților  noastre  naționale,  pe  care  ea  le \nconsolidează fără să le știrbească. \n                                                                                             7                                                                                          \n     \nȚările  care,  cum  a  fost  cazul  în  România,  au  fost  supuse \njugului  funestei  doctrine  Brejnev  știu  că  suveranitatea  nu  poate  fi \nlimitată, ea există sau nu există, și dacă ni se confiscă, atunci trebuie \nsă o recucerim, așa cum ați făcut-o și dumneavoastră. \nÎn schimb, dacă hotărâm cu toții, împreună, putem să-i dăm o \nprelungire colectivă, pentru a o apăra mai bine, adică pentru a apăra \nmai bine capacitatea noastră de a ne face propriile alegeri și să nu ne \nsupunem strategiilor de dependență, de predare, de exploatare și de \ningerință,  care  conturează  astăzi  o  sălbăticire  îngrijorătoare  a  vieții \ninternaționale. \nAfirmând împreună suveranitatea noastră, împreună, cei 27, \nne acordăm mijloacele pentru a rezista acestei schimbări. \nSuveranitatea    europeană  este,  pur  și  simplu,  condiția \nposibilității  exercitării  depline  a  suveranităților  naționale  în  secolul \nXXI.  Acesta  este  sensul  pe  care  dorim  să-l  dăm  celei  de-a  13-a \npreședinții franceze a Consiliului UE, să declinăm, să afirmăm acest \nprincipiu imperativ politic și geopolitic de suveranitate europeană în \ntoate  domeniile,  împreună  cu  dumneavoastră  și  cu  toți  cei  27  de \nparteneri. Acesta este sensul marilor întâlniri pe care le pregătim  – \nSummitul  UE  -  Uniunea  Africană,  Forumul  ministerial  pentru \ncooperare  în  Indo-Pacific  și,  de  asemenea,  Summitul  privind  noul \nmodel european de creștere și, de asemenea, apărarea de către șefii de \nstat și de Guvern a Primei Cărți Albe a Apărării Europene, busola \nnoastră strategică. \n                                                                                             8                                                                                          \n     \nCe mă surprinde, uitându-mă la drumul pe care l-am parcurs \nîmpreună din 2007, este că proiectul nostru european este suficient de \nputernic  pentru  a  fi  atât  ceea  ce  ne  permite  să  vindecăm  rănile \nsecolului XX și, de asemenea, ne permite să intrăm în secolul XXI \nputernici, mulțumită identității noastre. \nȘi, bineînțeles, avem această dublă forță, și de aceea susținem \nperspectiva europeană a Balcanilor de Vest, care are un sens deplin, \navând în vedere trecutul și viitorul. \nPreședintele Macron a repetat acest lucru acum câteva zile, la \nParlamentul European de la Strassbourg - pentru noi, Balcanii de Vest \nîși au locul în Uniunea Europeană. \nIată  de  ce,  sub  președinție  franceză,  vom  organiza,  de \nasemenea, o conferință care va avea ca obiectiv să avansăm împreună \nînspre această nouă etapă a reunificării noastre europene, bazându-ne \nîn  special  pe  principiile  metodologiei  revizuite  a  negocierilor  de \nadeziune. \nIată  de  ce,  din  punctul  meu  de  vedere,  iată  ce  sărbătorim \nastăzi – un progres european. \nDar  actualitatea  ne  amintește  că  acest  imens  progres  se \nlovește astăzi de riscul unei regresiuni majore. \nUnii,  într-adevăr,  ar  vrea  să  ne  tragă  înapoi  înspre  lumea \nstabilită la Ialta, din care curajul și angajamentul dumneavoastră în \nconstrucția  europeană  ne-au  smuls.  Și  nu  vom  putea  accepta  acest \nlucru fără să renunțăm la tot ceea ce am construit împreună și la toate \nperspectivele de viitor pe care le-am adoptat. \n                                                                                             9                                                                                          \n     \nIată de ce, din punctul meu de vedere, una dintre cele mai \nmari provocări, căreia trebuie să-i răspundem astăzi, este să restabilim \no relație de stabilitate și de previzibilitate cu Rusia. Este o provocare \ncare se adresează unei întregi generații, dar este, în același timp, o \nprovocare urgentă, deoarece este din ce în ce mai clar, de mai mulți \nani, și cu atât mai mult astăzi, că vecinul nostru rus a hotărât să se \npoarte ca o putere care cauzează dezechilibre, refuzând să respecte \nmarile principii ale securității europene, pe care, amintesc, sunt fapte, \nRusia acceptase aceste principii, cu noi, la Helsinki, în '75, la Paris, în \n1990.  Ea  încearcă  astăzi  să  impună  o  logică  de  zone  de  influență \nfondată  pe  slăbirea  și  limitarea  suveranității  statelor  limitrofe  și \namenințând  anumiți  aliați  ai  noștri,  ai  NATO  și  parteneri  ai  UE  și \ndesfășurând manevre de ingerință chiar pe teritoriul Uniunii Europene \nși al NATO. \nPentru a găsi un nou echilibru cu vecinul nostru rus trebuie să \nformulăm  principii  cu  aliații  și  partenerii  noștri.  Și  tocmai  aceasta \nfacem. \nDar trebuie, de asemenea, ca noi, europenii, așa cum am început \ndeja să facem, trebuie să articulăm conținutul acestor principii, pentru \ncă această sarcină ne duce la chestiuni care nu afectează pe nimeni atât \nde  mult  ca  pe  noi  -  chestiunea  reunificării  continentului  nostru,  al \ncărui preț l-am amintit, chestiunea securității într-o lume de jocuri de \nputere și de raport de forțe care, în această lume, ia o cotitură înspre \nsălbăticire. Numai aceasta ne permite să rămânem actori ai destinului \nnostru, stăpâni pe destinul nostru, tocmai pentru că suntem uniți. \n                                                                                             10                                                                                          \n     \nȘi întrebarea care ni se pune astăzi este următoarea - cum să \nfacem față împreună? \nDin  punctul  meu  de  vedere,  răspunsul  se  declină  în  trei \npuncte. \nMai întâi, arătând că principiile fundamentale ale organizării \nsecurității  colective  în  Europa  nu  sunt  negociabile.  Mă  gândesc  la \nsuveranitatea  statelor,  care  trebuie  să  fie  pe  deplin  respectată, \ninviolabilitatea  frontierelor  și  integritatea  teritorială  a  statelor, \nlibertatea  pe  care  o  are  fiecare  stat,  să-și  hotărască  alianțele  și \norganizațiile la care dorește să adere și, în plus, la drepturile omului și \nlibertățile fundamentale, a căror aplicare este universală. \nNimic, astăzi, nu ar putea justifica slăbirea acestor principii \ncare se află în centrul, repet, Actului Final al Helsinki și al Cartei de la \nParis,  pe  care  Rusia  le-a  acceptat.  Tocmai  aceste  principii  sunt \namenințate astăzi de către Rusia. \nÎn ceea ce privește Ucraina, vreau să fiu deosebit de clar - \nRusia trebuie să fie conștientă de lovitura pe care și-ar da-o sie însăși \ndacă ar purta un nou atac împotriva acestei țări, pentru că europenii nu \nar accepta acest lucru, ne-am luat cu toții angajamentul solemn și încă \nde pe acum am început să pregătim sancțiunile masive pe care le-am \nadopta, fără să ezităm față de Rusia, dacă se va ajunge până acolo. \nPe  baza  acestor  principii,  responsabilitatea  noastră  este  să \nîncercăm să definim împreună cu Rusia termenii unui dialog exigent \nprivind reglementarea relației noastre de concurență strategică. Acest \ndialog este indispensabil, cu condiția ca el să fie purtat pe baza unei \n                                                                                             11                                                                                          \n     \nordini de zi pe care am hotărât-o noi, împreună, pentru că vedem că \nastăzi, fără reguli, o coabitare cu Rusia este o coabitare instabilă și \npericuloasă. \nPe termen scurt, prioritatea noastră trebuie să fie să căutăm \ncalea unei detensionări. Este efortul căruia ne consacrăm, în cadrul \nformatului Normandia, împreună cu Germania, pentru a obține gesturi \ncare să permită să ajungem la implementarea Acordurilor de la Minsk. \nAceste eforturi au fost reluate la Reuniunea de la Paris, acum câteva \nzile, și se vor continua. \nMai pe larg, de 20 de ani am asistat la distrugerea treptată a \ntuturor regulilor care încadrau concurența strategică, ceea ce ne-a dus \nîn fond la o lume care este cea a anilor '60, adică la o lume unde \ncompetiția militară și strategică riscă să se exprime în stare pură, fără \nnicio regulă, fără nicio constrângere. \nÎntr-adevăr, tratatele care ne legau nu mai există sau nu mai \nsunt în concordață cu realitățile militare contemporane. \nTrebuie, deci, fără să cedăm nimic din respectul pe care îl \ndatorăm  marilor  principii  menționate  adineauri,  trebuie,  deci,  să \nnegociem  regulile  adaptate  provocărilor  actuale,  că  e  vorba  de \narmamentele nucleare strategice, care fac obiectul unui dialog între \nRusia  și  Statele  Unite,  pe  care  și  noi  ne  coordonăm  strâns  cu \nWashingtonul,  sau  că  este  vorba  de  armamentele  convenționale, \nexercițiile militare sau mecanismele de previzibilitate ale activităților \nmilitare. \n                                                                                             12                                                                                          \n     \nÎn cadrul acestui dialog, europenii trebuie să poarte o viziune \nși  poziții  comune,  folosindu-se  de  mecanismele  de  coordonare \nexistente. \nȘi, în sfârșit, având în vedere că ne angajăm în acest dialog \ncu  Rusia  alături  de  aliații  noștri,  dar  și  în  calitate  de  europeni, \nîncercăm să facem să se audă un singur glas european de fiecare dată \ncând este vorba de securitatea europeană, reafirmând, în același timp, \nangajamentul  nostru  deplin  în  cadrul  NATO  și  al  politicii  sale  de \napărare și de descurajare. \nPrima  etapă  a  integrării  României  într-o  comunitate \neuroatlantică  de  solidaritate  și  responsabilitate  a  fost  aderarea  sa  la \nNATO,  în  2004.  Este  mândria  noastră  că  am  contribuit  la  această \nintegrare și, de asemenea, suntem mândri astăzi, în calitate de aliat, \npartener  european  și  țară  prietenă,  să  ne  aflăm  alături  de \ndumneavoastră  în  aceste  vremuri  când  contextul  de  securitate  se \ndegradează  la  frontierele  dumneavoastră,  și  ele  sunt  astăzi  și \nfrontierele noastre. \nAcesta este sensul anunțului făcut de președintele republicii, \nprivind  disponibilitatea  noastră,  să  contribuim  la  noi  măsuri  de \nreasigurare  în  beneficiul  României.  Acest  angajament  se  înscrie  în \ncontinuitatea acțiunii noastre pentru securitatea noastră comună, ca și \nmisiunile de poliție aeriană și în cadrul misiunilor eFP, prezențelor \navansate în Estonia și Lituania pe care Franța le va menține. \nSpun, de asemenea, că intransigența față de principii, atunci \ncând  stabilitatea  și  securitatea  continentului  nostru  se  află  în  joc, \n                                                                                             13                                                                                          \n     \ncăutarea unui dialog exigent cu Rusia, un angajament concret, atât în \nApărarea  Europeană,  cât  și  în  Alianța  Atlantică,  numai  astfel  vom \nputea să afirmăm ceea ce suntem în mod colectiv, adică o mare putere \ncapabilă să-și apere propriile interese și să se facă respectată, o putere \nde  echilibru  și  de  stabilitate  care  își  manifestă  atașamentul  față  de \nreguli. \nIată, dragi prieteni, ceea ce doream să vă spun la această a \n15-a aniversare a aderării României la Uniunea noastră. \nÎn numele istoriei europene care ne-a reunificat, în numele \nviitorului  de  suveranitate  pe  care  îl  putem  construi  împreună  și  în \nnumele  fermității  și  unității  pe  care  o  demonstrăm  astăzi  pentru  a \npăstra aceste cuceriri și pentru a apăra acest orizont, vă mulțumesc. \n(Aplauze.) \nDomnul Ion-Marcel Ciolacu: \nÎl  invit  la  tribună  pe  domnul  Florin  Cîțu,  președintele \nSenatului României. \nDomnul Florin-Vasile Cîțu: \n(Coboară la tribună.) \nDomnule președinte al Camerei Deputaților, \nDomnule prim-ministru, \nDomnule  Jean-Yves  Le  Drian,  ministrul  pentru  Europa  și \nafaceri externe al Republicii Franceze, \nDistinși reprezentanți ai cultelor religioase, \nDoamnelor și domnilor senatori și deputați, \n                                                                                             14                                                                                          \n     \nDoamnelor şi domnilor miniștri, \nExcelențele  Voastre,  doamnelor  și  domnilor  ambasadori  și \nreprezentanți ai misiunilor diplomatice, \nStimați invitați, \nOnorată asistență, \nIntrarea  în  Uniunea  Europeană  este  benefică  pentru  toți \nromânii, dar în același timp necesară, chiar dacă unii dintre noi au alte \nopinii. \nPoate prea des, în ultimii ani, unii politicieni s-au folosit sau \nau promovat negativ aderarea României la Uniunea Europeană. \nTotuși, este o realitate de necontestat faptul că aderarea la \nUniunea Europeană a adus bunăstare, libertate, securitatea României, \ncare  astăzi  este  mai  importantă  decât  oricând,  și  a  românilor, \nindiferent de forma ei, definită de Constituție, alimentară, financiară, \nsocială sau sanitară. \nCele mai mari câștiguri pentru România și români sunt cele 3 \nmari libertăți care nu au existat înainte de aderare – libera circulație a \npersoanelor, a mărfurilor și a capitalurilor. \nDacă ne uităm în jurul României, toate țările au luat o decizie \nimportantă. Noi am luat decizia că suntem o țară europeană. A fost \nprima dată în istoria României când a existat consens transpartinic, \ntoate partidele politice s-au pus de acord cu privire la drumul european \nal țării noastre. \nAceastă aderare a atins și a pătruns toate nivelurile societății \nromânești. \n                                                                                             15                                                                                          \n     \nNivelul politic - România face parte acum din marile familii \npolitice europene. \nTotuși, în România, unii politicieni au tendința să dea vina pe \nUniunea  Europeană  pentru  toate  nerealizările  lor,  pentru  lucruri  ca \ndistrugerea  industriei  și  pentru  faptul  că  nu  se  mai  cumpără  doar \nproduse românești, ci și produse străine. \nAdevărul este exact invers - aderarea la Uniunea Europeană a \ncreat calea pentru ca poporul român să vorbească și să aplice lucruri \nca: standarde internaționale, competență, profesionalism, meritocrație, \nevaluare, piață liberă, cu care am început să ne obișnuim la doar câțiva \nani după aderare. \nPentru mine și pentru Partidul Național Liberal, aderarea la \nUniunea  Europeană  a  constituit  un  prilej  prin  care  fundamentele \nliberale au avut ocazia să se afirme și să demonstreze că fac parte din \npolitica europeană. \nȘi, da, astăzi ia românească este una dintre cele mai apreciate \nproduse românești în Uniunea Europeană, iar Dacia Duster - care, nu \nștiu,  este  o  mașină  românească  făcută  de  o  firmă  franțuzească  sau \ninvers - este în topul preferințelor cumpărătorilor din Franța, Olanda și \nGermania. \nCel mai mare câștig al României și al românilor este că nu ne \nmai  bucurăm  doar  noi  de  produsele  românești  și  le-am  dat  ocazia \ntuturor să se bucure de acestea. \nÎn esență, lucrul important este că Uniunea Europeană ne-a \nadus împreună. Împreună cu marile națiuni cu tradiții din Europa, de \n                                                                                             16                                                                                          \n     \nla egal la egal. Ne-a permis practic să ne întoarcem într-un loc căruia \nRomânia i-a aparținut dintotdeauna. \nEuropa înseamnă că ne apărăm împreună, creștem împreună, \nfacem planuri pentru viitor împreună. \nA  permis  multor  români  care  nu-și  găseau  satisfacția \nprofesională  sau  materială  în  țară  să  o  facă  în  interiorul  familiei \nUniunii Europene, dar ei neuitând niciodată că sunt români. \nTinerii noștri, viitorul nostru, pot astăzi să se formeze și să \nstudieze ușor și liber oriunde în Europa. \nÎn ultimii 15 ani, România a progresat ca națiune europeană, \noportunitățile de muncă, de studiu, de investiții au crescut exponențial. \nDecalajul economic - așa cum s-a văzut și în cel mai recent \nraport al OECD  - și social, în comparație cu țările occidentale,  s-a \nmicșorat.  Am  devenit  o  societate  mai  atractivă  pentru  investitorii \nstrăini  și  pentru  marile  companii  internaționale,  iar  demnitatea, \nlibertatea,  drepturile  individuale  ale  omului  și  egalitatea  au  devenit \nvalori de necontestat. \nRomânia a contribuit în mod constant, prin acțiuni comune, la \nîmbunătățirea mecanismelor de dezvoltare ale UE și la perfecționarea \ninstrumentelor politice stabilite la nivel comunitar. \nPrin unitate și solidaritate, am gestionat una dintre cele mai \ndificile crize sanitare pe care UE le-a traversat încă de la fondarea \nComunității Europene. \nPrin reformele pe care și le-a asumat, România este astăzi un \nactor  european  care  poate  să  asigure  continuitate  în  susținerea \n                                                                                             17                                                                                          \n     \nstabilității și predictibilității sistemului fiscal. Continuă să faciliteze un \ndialog onest și echilibrat cu toți investitorii și să identifice soluții de \ndezvoltare economică pe termen mediu și lung. \nSuntem puternic angajați în asigurarea securității și stabilității \ngranițelor de est, iar evoluția complexă și imprevizibilă a situației din \nproximitatea țării noastre ne determină să ne consolidăm și postura de \nfurnizor important de securitate și stabilitate. \nDe aceea, vă spun foarte clar - viitorul României este strâns \nlegat de viitorul construcției europene. \nEforturile  noastre  trebuie  concentrate  pe  identificarea  unor \ndirecții care să faciliteze creșterea sustenabilă a calității vieții tuturor \ncetățenilor. \nÎn  același  timp,  viziunea  și  acțiunile  noastre  comune  la \nnivelul UE trebuie să fie calibrate schimbărilor ample care se produc \nchiar acum, sub ochii noștri, la nivel regional și european. \nPentru  mine  și  pentru  Partidul  Național  Liberal,  Uniunea \nEuropeană este singura opțiune. \nVă mulțumesc. (Aplauze.) \n(Revine la prezidiu.) \nÎl invit la tribună pe Excelența Sa, domnul Marcel Ciolacu, \npreședintele Camerei Deputaților. (Râsete. Aplauze. Vociferări.) \nDomnul Ion-Marcel Ciolacu: \nDomnule ministru pentru Europa și afaceri externe al Franței, \nExcelența Voastră, domnule președinte al Senatului,  \nDomnule prim-ministru,  \n                                                                                             18                                                                                          \n     \nDoamnelor și domnilor miniștri, \nStimați reprezentanți ai cultelor religioase, \nDoamnelor și domnilor europarlamentari,  \nStimați reprezentanți ai Corpului Diplomatic, \nDistinși invitați, \nDomnule prim-ministru Adrian Năstase,  \nDomnule prim-ministru Călin Popescu-Tăriceanu, (Aplauze.) \nCu mare bucurie vă urez un călduros bine ați venit la ședința \nsolemnă comună pentru aniversarea a 15 ani de la aderarea României \nla Uniunea Europeană! \nÎncă de la apariția statului român modern, poporul român a \nîmbrățișat, cu entuziasm și pasiune, cultura occidentală și, în special, \npe cea franceză.  \nÎn perioada pașoptiștilor, în cea a regalității, în timpul și între \ncele  două  Războaie  Mondiale,  alegerea  românilor  a  fost  mereu \nEuropa.  \nDupă o îndepărtare forțată în anii comunismului, anul 1989 a \nînsemnat  reafirmarea,  cu  toată  puterea  și  determinarea  unui  popor \ndornic de libertate, apartenenței la proiectul european.  \nA  urmat  un  drum  lung,  marcat  de  numeroase  decizii  și \nreforme dificile, dar care a culminat, în anul 2007, cu unul dintre cele \nmai  semnificative  momente  ale  istoriei  noastre  recente,  aderarea  la \nUniunea Europeană. Acel moment a fost o mare victorie a României, \ndar, în egală măsură, și o victorie a Europei.  \n                                                                                             19                                                                                          \n     \nÎn contextul prezenței la București a domnului ministru Le \nDrian, aș dori să remarc faptul că țara Domniei Sale a fost, în istorie, \nunul dintre marii susținători ai României. \nDe aceea, domnule ministru, vă mulțumesc pentru gestul de \nmare prietenie de a vă alătura în cadrul acestei ședinței solemne, mai \nales având în vedere agenda dumneavoastră atât de complexă în acest \nsemestru al președinției franceze a Consiliului Uniunii Europene.  \nDistinsă audiență, \nUniunea Europeană este un proiect în continuă dezvoltare, al \ncărei viitor îl conturăm împreună.  \nÎn  vremurile  bune  ne  bucurăm  de  prosperitate,  de  libera \ncirculație, de oportunitatea de a avea studii și cariere paneuropene, iar \nîn vremurile grele ne bucurăm de protecția și solidaritatea europeană.  \nMecanismul  european  de  redresare  și  reziliență,  și  din \nperspectiva României, PNRR, reprezintă o șansă extraordinară pentru \nalinierea economiei noastre la cele mai moderne standarde.  \nAcum traversăm un context geopolitic extrem de complicat. \nMai întâi criza pandemică, la care se adaugă evoluțiile deosebit de \nîngrijorătoare de la frontiera de est. \nDupă cum știți, România este un partener de încredere atât \ndin punct de vedere militar și al prezenței sale în NATO, cât și din \npostura de gardian al frontierelor externe ale Uniunii Europene, prin \nparticiparea la misiunile Frontex.  \nSuntem convinși că o vecinătate sigură, cu țări prospere și \nstabile, reprezintă cea mai bună cale spre propria pace.  \n                                                                                             20                                                                                          \n     \nSalut,  cu  acest  prilej,  acțiunile  care  vizează  avansarea \nparcursului european al statelor din Balcanii de Vest și intensificarea \ndialogului cu statele Parteneriatului Estic.  \nStimați oaspeți,  \nNe  aflăm  în  Anul  european  al  tineretului,  un  moment  de \nrecunoaștere  a  provocărilor  pe  care  le-au  avut  tinerii  pe  perioada \npandemiei. \nEste  un  moment  cu  atât  mai  bun  să  ne  amintim  că  tinerii \nnoștri  sunt  cei  care  vor  trăi  în  lumea  pe  care  noi  o  construim.  Ei \ntrebuie să se regăsească atât în valorile generoase care au condus la \ncrearea Uniunii, cât și în deciziile cele mai concrete care vor avea un \nimpact direct asupra vieții lor de zi cu zi.  \nLa  15  ani  de  la  aderarea  României  la  Uniunea  Europeană \navem nevoie de un nou pact politic, precum momentul Snagov, care să \ndea direcție României în Uniunea Europeană în perioada următoare – \no  nouă  agendă  europeană  pentru  țara  noastră,  care  să  asigure \ndezvoltarea României și folosirea oportunităților disponibile la nivel \neuropean în interesul românilor. \nDe  aceea,  închei  acest  discurs  cu  gândul  că  trebuie  să  le \noferim tinerilor noștri tot sprijinul de care au nevoie, pentru ca și ei să \nlupte la rândul lor pentru visul Europei unite.  \nVă mulțumesc. (Aplauze.) \nDomnul Florin-Vasile Cîțu: \nMulțumim. \n                                                                                             21                                                                                          \n     \nÎl invit la tribună pe Excelența Sa, domnul Nicolae  Ciucă, \nprim-ministrul României. \nDomnul Nicolae Ionel Ciucă (prim-ministrul României): \nDomnule președinte al Camerei Deputaților,  \nDomnule președinte al Senatului României, \nDomnule ministru Le Drian,  \nDistinși membri ai Parlamentului României, \nDistinși membri ai Guvernului, \nDistinși reprezentanți ai cultelor religioase, \nStimați membri ai Corpului diplomatic acreditat la București, \nDoamnelor și domnilor, \nȘedința solemnă de astăzi este un moment important de bilanț \nși perspectivă. Cei 15 ani de la  aderarea României au echivalat cu \ntransformări  semnificative  în  beneficiul  cetățenilor  noștri.  De \nasemenea,  a  fost  o  perioadă  în  care  am  înțeles  importanța  și  am \nsusținut o Uniune Europeană puternică, solidară, coezivă. România și-\na  dorit  să  intre  în  Uniune  și  a  fost  primită  ca  urmare  a  voinței \nromânilor  care  și-au  dorit  democrație,  libertate,  economie  de  piață \natunci  când  au  ieșit  în  stradă  pentru  a  răsturna  regimul  totalitar \ncomunist. \nUniunea Europeană se află astăzi într-un moment definitoriu \nal  existenței  sale,  dacă  privim  experiența  recentă  determinată  de \npandemia de COVID-19 sau ambițiile legate de tranziția ecologică și \ndigitală. Aș putea spune că este un moment important nu doar pentru \nrelansarea  proiectului  european  după  dificultățile  generate  de  criza \n                                                                                             22                                                                                          \n     \nsanitară,  ci  și  un  context  de  turnură  către  ceea  ce  va  trebui  să  fie \nEuropa  viitorului  -  conectată,  ecologică,  inovatoare.  Sunt  profund \nconvins  că  acest  semestru  al  Președinției  franceze  a  Consiliului \nUniunii  Europene  va  contribui  la  consolidarea  inițiativelor  noastre \ncomune  necesare  creșterii  rezilienței  Uniunii  Europene  și  pregătirii \nacesteia pentru economia viitorului. \nAnul acesta a debutat cu o serie de evoluții îngrijorătoare în \nvecinătatea Uniunii Europene. Suntem martorii unui narativ pe care îl \ncredeam o manifestare a secolelor trecute: sfere de influență, negarea \ndreptului suveran al statelor de a-și alege alianțele din care doresc să \nfacă parte. Aceste atitudini, declarații și posturi de forță ne confirmă, o \ndată în plus, două lucruri.  \nÎn  primul  rând,  stabilitatea,  prosperitatea  și  securitatea \nRomâniei  sunt  garantate  prin  apartenența  noastră  la  Uniunea \nEuropeană și la NATO.  \nÎn  al  doilea  rând,  unitatea  și  solidaritatea  europeană  și \ntransatlantică  sunt  unica  opțiune  viabilă  pentru  a  putea  gestiona \neficient  provocările  și  a  valorifica  oportunitățile.  Uniunea  și \nparteneriatele sunt răspunsul! \nUniunea Europeană a fost o opțiune fără echivoc a cetățenilor \nromâni, confirmată prin orientarea proeuropeană constantă a opiniei \npublice. Înainte de aderarea la UE, această opțiune europeană reflecta \ndorința românilor de a fi parte a spațiului de valori și prosperitate al \nUniunii. După aderare, europenismul României  a fost consolidat de \n                                                                                             23                                                                                          \n     \nexperimentarea  directă  de  către  cetățeni  a  beneficiilor  concrete  ale \napartenenței la Uniunea Europeană. \nExpertiza  și  finanțarea  europeană  și-au  pus  indisolubil \namprenta în aproape toate domeniile economice, fie că vorbim despre \nproiecte  de  reabilitare  și  infrastructură  la  nivel  local  sau  regional, \ndespre susținerea dezvoltării și modernizării agriculturii românești sau \ndespre  participarea  la  proiecte  de  cercetare.  Mai  mult  decât  atât, \nmilioane de români lucrează, învață ori își petrec vacanțele în alte țări \ndin  Uniunea  Europeană.  Majoritatea  exporturilor  românești  sunt \noperate  de  către  state  membre  ale  Uniunii  Europene.  Piața  Unică \nEuropeană  este  deschisă  antreprenorilor  români  care  beneficiază  de \nacces liber și sprijin acordat prin finanțările europene. Tinerii români \nparticipă intens în schimburile universitare finanțate prin programele \nErasmus. \nDupă aderarea la Uniunea Europeană, Produsul Intern Brut al \nRomâniei s-a triplat: 2006 - 342,7 miliarde lei; 2021 - 1.190 miliarde \nlei, iar PIB-ul pe cap de locuitor a devenit de aproape patru ori mai \nmare: 2006 - 16.170 lei; 2021 - 61.368 lei. \nÎn calitatea sa de membru al Uniunii Europene, România nu \neste  numai  beneficiar  al  prosperității  economice  generate  de  cadrul \neuropean,  ci  are  astăzi  șansa  de  a  contribui  direct  la  conturarea \npoliticilor europene și la construcția unui viitor al Uniunii.  \nDezbaterile  în  desfășurare  din  cadrul  Conferinței  privind \nviitorul Europei ne confirmă că cetățenii români, la fel ca majoritatea \n                                                                                             24                                                                                          \n     \ncetățenilor  europeni,  doresc  mai  multă  Europă  și  mai  multă \nconvergență în dezvoltarea sa. \nUnitatea  în  protejarea  valorilor  europene,  în  promovarea \nelementelor  fundamentale  ale  democrației  și  statului  de  drept  în \nUniune  și  în  vecinătatea  acesteia  este  esențială  pentru  a  răspunde \nașteptărilor cetățenilor. De asemenea, obiectivele vizând o Uniune mai \nputernică  pot  fi  atinse  doar  prin  manifestarea  unei  veritabile \nsolidarități și unități europene. \nDoamnelor și domnilor, \nLa 15 ani de la aderarea la Uniunea Europeană, avem o nouă \nperspectivă  determinantă  pentru  viitorul  României.  Avem \noportunitatea  de  a  recupera  în  dezvoltarea  de  infrastructură  care  să \nasigure conectarea fizică a României la rețelele de transport europene. \nAvem șansa unor progrese importante în sfera digitalizării, a educației \nși  pentru  oferirea  unor  servicii  de  sănătate  de  calitate.  Avem  și \nposibilitatea  de  a  avansa  către  decarbonizarea  economiei,  prin \ninvestiții  în  tehnologii  cu  emisii  reduse  de  CO .  Într-adevăr,  prin \n2\naceste reforme și investiții, România poate să garanteze o dezvoltare \nincluzivă, de care să beneficieze pe termen mediu și lung toți românii, \nindiferent dacă locuiesc în zonele urbane sau rurale, în oricare parte a \nRomâniei.  În  același  timp,  avem  datoria  să  ne  asigurăm  că  aceste \nschimbări  sunt  implementate  de  o  manieră  echilibrată  și  justă,  cu \nluarea în considerare a realităților și provocărilor cu care se confruntă \nastăzi cetățenii noștri. \n                                                                                             25                                                                                          \n     \nPentru  a  implementa  reforme  și  investiții,  România  va \nbeneficia, în perioada 2021-2027, de aproape 80 de miliarde de euro, \nprin  intermediul  celor  două  mari  instrumente  agreate  la  nivelul \nUniunii Europene: bugetul multianual pe 7 ani și Planul European de \nRedresare. \nTotodată, acțiunea României în plan european va continua să \nfie ghidată de respectul deplin pentru statul de drept, pentru principiile \nși valorile înscrise în Tratatele Uniunii Europene, ca piloni de bază ai \nUniunii, precum și pentru dreptul european, în general. \nParticiparea directă la Uniunea Europeană, în calitatea de stat \nmembru, ne-a reconfirmat și faptul că solidaritatea și unitatea sunt un \nparcurs  cu  dublu  sens.  Prin  exercitarea  Președinției  Consiliului \nUniunii Europene în 2019, România a confirmat că are  maturitatea \nnecesară  de  a  susține,  promova  și  ghida  Uniunea  în  atingerea \nobiectivelor  sale  strategice.  Declarația  de  la  Sibiu  a  reușit,  de \nasemenea,  să  contureze  liniile  strategice  pentru  evoluția  Uniunii, \nconfirmând  ambiția  pentru  a  avansa  proiectul  european.  În  egală \nmăsură,  pregătirea  pentru  aderarea  la  Spațiul  Schengen,  ca  și \nobiectivul  de  integrare  în  Zona  Euro,  sunt  contribuții  directe  la \naprofundarea integrării europene. \nRomânia continuă să rămână angajată în sprijinirea activă a \nobiectivului  de  consolidare  a  Uniunii  Europene.  Aceasta  este  și  o \nașteptare confirmată în cursul dezbaterilor recente la nivel național, în \ncontextul Conferinței privind viitorul Europei, care evidențiază nevoia \nde  unitate  și  convergență  în  Uniunea  Europeană.  Este  imperativ  să \n                                                                                             26                                                                                          \n     \nrăspundem așteptărilor cetățenilor prin inițiative și soluții concrete la \nnivel european. \nAcest lucru mă determină să reamintesc aprecierile europene \nale lui Robert Schuman, părintele fondator al Europei unite și ministru \nde  externe  al  Republicii  Franceze:  „Lecțiile  dure  de  istorie  m-au \nînvățat  să  mă  feresc  de  improvizațiile  pripite,  de  proiectele  prea \nambițioase, dar m-au învățat și că, atunci când o judecată obiectivă, \nmatură,  bazată  pe  realitatea  faptelor  și  a  interesului  superior  al \noamenilor  ne  conduce  la  inițiative  noi,  chiar  revoluționare,  este \nimportant  –  chiar  dacă  acestea  contravin  obiceiurilor  consacrate, \nantagonismelor seculare și vechilor rutine – să rămânem fermi și să \nperseverăm”. \nDoamnelor și domnilor, \nForța Uniunii Europene și a României, ca stat membru, este \ndeterminată  și  de  capacitatea  sa  de  a-și  proiecta  valorile  și  de  a \nconsolida  parteneriatele  în  vecinătatea  sa.  Ca  stat  care  valorifică \nexperiența propriei aderări la Uniune, suntem pregătiți să acționăm în \ncontinuare  pentru  a  transmite  mai  departe  valorile  și  principiile \neuropene în vecinătatea noastră, către partenerii noștri care au făcut o \nopțiune  strategică  solidă,  pe  calea  reformelor  și  a  proceselor  de \nmodernizare europeană. \nÎn  egală  măsură,  sunt  convins  că  Uniunea  Europeană  și \nstatele  sale  membre  trebuie  să  continue  să  lucreze  cu  partenerii \nstrategici – state și organizații cu care avem în comun valori și cu care \nîmpărtășim  obiectivul  unei  societăți  echitabile  și  durabile, \n                                                                                             27                                                                                          \n     \nfundamentată  pe  democrație,  drepturile  omului,  stat  de  drept  și \neconomie  de  piață.  Avem  nevoie  de  aceste  parteneriate,  inclusiv \npentru a capacita Uniunea să proiecteze mai departe modelul său de \ndezvoltare, care a generat prosperitate și stabilitate mai mult de 50 de \nani și care continuă să rămână valid. \nÎn concluzie, parcurgem momente istorice din toate punctele \nde  vedere:  tehnologic,  social,  securitar.  Traversăm  provocări  fără \nprecedent, fie că vorbim de pandemie sau de impactul transformărilor \ndigitale. Prezentul necesită o atenție particulară, pentru că ne definește \nviitorul.  În  același  timp,  trebuie  să  învățăm  din  erorile  trecutului \npentru a creiona un viitor mai bun, iar Uniunea Europeană are forța \nintrinsecă de a asigura o perspectivă de creștere și stabilitate pentru \ngenerațiile  viitoare.  Pentru  aceasta  avem  nevoie  de  aportul  tuturor \nstatelor membre ale Uniunii Europene, de unitate și de solidaritate. \nÎnsă, mai cu seamă, este nevoie de păstrarea valorilor democratice ale \nUniunii, care sunt fundamentul păcii, securității și prosperității noastre \ncomune.  Acest  lucru  nu  trebuie  uitat.  Valorile  Uniunii  trebuie  să \nreprezinte  punctul  de  gravitație  al  acțiunilor  noastre  prezente  și \nviitoare. \nAș dori să închei acest mesaj cu reflecția unui mare promotor \nromân al unității europene. Politicianul și diplomatul Grigore Gafencu \nscria în jurnalul său din 1941-1943, la un moment de mare răscruce \npentru continentul nostru: „Europa e trecutul nostru; ea trebuie să fie \nși viitorul. Ea cuprinde o idee de unitate, după cum cuprinde o idee de \ndiversitate și de echilibru”.  \n                                                                                             28                                                                                          \n     \nVă mulțumesc. (Aplauze.) \nDomnul Florin-Vasile Cîțu: \nMulțumesc, domnule prim-ministru. \nDoamnelor și domnilor senatori și deputați, \nOnorați invitați, \nPotrivit celor convenite, în această ședință solemnă vor avea \nintervenții reprezentanți ai grupurilor parlamentare reunite, în limita a \n10  minute  pentru  fiecare  grup  parlamentar,  iar  deputaților  și \nsenatorilor  neafiliați  li  se  alocă  3  minute,  cu  o  singură  intervenție \nprintr-un reprezentant comun. \nDau  cuvântul,  din  partea  Grupului  parlamentar  al  PSD, \ndomnului senator Angel Tîlvăr. \nDomnul Angel Tîlvăr: \nVă mulțumesc.  \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDoamnelor și domnilor senatori și deputați, \nDomnule ministru pentru Europa și afaceri externe,  \nDomnilor miniștri,  \nStimați reprezentanți ai cultelor religioase,  \nDoamnelor și domnilor europarlamentari, \nStimați reprezentanți ai Corpului diplomatic,  \nDistinși invitați, \n                                                                                             29                                                                                          \n     \nMarcăm astăzi unul dintre cele  mai importante evenimente \ndin  istoria  României,  eveniment  care  a  produs  schimbări  ample  la \nnivelul  societății  românești,  în  ansamblu,  dar  mai  ales  la  nivelul \nfiecăruia dintre noi, aderarea la Uniunea Europeană. \nOpțiunea  firească  de  a  se  îndrepta  spre  Occident,  afirmată \nîncă din 1989, se bazează pe dorința poporului român de a construi o \ndemocrație funcțională și de a-și asigura prosperitatea. \nProcesul de aderare nu a fost unul ușor. A început în 1993, \ncând a fost semnat acordul de asociere la Uniunea Europeană. \nÎn 1995, România a depus oficial cererea de aderare, iar în \n1999, Consiliul European, la Helsinki, a decis începerea negocierilor \npentru ca, după semnarea Tratatului de aderare, în 2005, România să \ndevină stat membru al Uniunii Europene, la 1 ianuarie 2007. \nAm menționat acest parcurs pentru că el a avut la bază un \nacord  larg  al  clasei  politice  românești,  o  situație  de  convergență, \nexprimând voința românilor. \nDoamnelor și domnilor, \nAderarea României la Uniunea Europeană a fost un obiectiv \nasumat de întreaga clasă politică, a fost o dovadă a responsabilității, a \ncapacității de a coopera și de a acționa unitar în vederea atingerii unui \nobiectiv de interes național. \nAderarea  a  fost  un  pas  important.  El  a  însemnat \nimplementarea  de  reforme  necesare  țării  noastre,  dar,  cred  eu, \nimportant  este  procesul  continuu  al  integrării,  al  recuperării \n                                                                                             30                                                                                          \n     \ndecalajului de dezvoltare, al racordării complete a României la spațiul \neuropean.  \nÎn  acești  15  ani,  România  a  făcut  pași  evidenți  în  această \ndirecție. Poate viteza nu a fost cea dorită, ne-am mai poticnit, am mai \ngreșit,  dar  pașii  înainte  sunt  evidenți.  România  se  află  astăzi  într-o \npoziție mai bună decât acum 15 ani. Sunt multe date care ne trimit la \naceastă afirmație. Dar ceea ce contează însă este ca românii să simtă și \nsă  conștientizeze  evoluția  și  beneficiile  care  vin  ca  urmare  a \napartenenței la Uniunea Europeană. \nAvem de lucru în continuare pentru a reduce decalajele de \ndezvoltare dintre regiuni, atât în interiorul țării, cât și dintre România \nși  alte  țări  membre,  așa  cum  sunt  multe  de  îmbunătățit  în  ceea  ce \nprivește utilizarea instrumentelor financiare europene. \nImpactul  pozitiv  al  aderării  la  Uniune  rămâne  unul \nperceptibil, fie prin proiectele pe care România le implementează, cu \nfinanțare europeană, fie prin beneficiile pe care sistemul de valori și \nlibertăți europene le aduc.  \nTotuși, toți acești ani au dus la modernizarea României, la \nîmbunătățirea capacității instituționale și administrative, la dezvoltarea \neconomică și, nu în ultimul rând, la consolidarea democrației. \nDoamnelor și domnilor, \nProcesul de integrare a însemnat și o participare consistentă \nla  mecanismele  decizionale  europene  și  vreau  să  reamintesc \nexercitarea  de  către  țara  noastră,  pentru  prima  dată,  a  președinției \nrotative  a  Consiliului  Uniunii  Europene,  din  ianuarie  până  în  iunie \n                                                                                             31                                                                                          \n     \n2019. Spun asta pentru că România trebuie să rămână proactivă în \nconturarea agendei europene. \nPentru  că,  după  15  ani,  țara  noastră  are,  cred  eu, \ninstrumentele necesare pentru a deveni inițiator de măsuri și politici de \ndezvoltare economică. \nRomânia are nevoie de Uniunea Europeană, așa cum Uniunea \nEuropeană  are nevoie de România, iar provocările ultimei perioade \ndovedesc  că  viitorul  României  este  strâns  legat  de  viitorul  Uniunii \nEuropene.  \nSper  ca  reflecția  asupra  proiectului  european,  generată  de \nconferința privind viitorul Europei, să ne permită să ne exprimăm în \ndomenii  care  merită  toată  atenția:  schimbări  climatice,  sănătate, \nsecuritate  comună,  transformare  digitală,  democrație,  migrație, \neducație, cultură, tineret, sport și rolul parlamentelor naționale. \nDoamnelor și domnilor,  \nRomânia  este  un  stat  european  responsabil  și  implicat  în \ncontextul în care avem nevoie de o Uniune întărită în interior, dar și în \nplan global, pentru că o Uniune Europeană  puternică este  esențială \npentru  prosperitatea  și  stabilitatea  regională.  Criza  actuală  de \nsecuritate din vecinătate confirmă acest lucru. \nConsider că Uniunea Europeană poate fi  mai puternică, de \naceea  ușa  Uniunii  Europene  trebuie  să  rămână  deschisă  pentru \npartenerii care împărtășesc valorile noastre comune. \nTotodată,  Uniunea  Europeană  are  vocația  de  a  proiecta  în \njurul său stabilitate, democrație, dezvoltare economică și prosperitate. \n                                                                                             32                                                                                          \n     \nLucrurile pe care le-am adus în atenția dumneavoastră cred că \nvorbesc  despre  o  realitate  care  încurajează  susținerea  proiectului \neuropean.  Această  realitate  trebuie  întărită  și  dezvoltată  în \npermanență,  zi  de  zi,  mai  ales  în  contextul  presiunilor  la  care  este \nsupusă în prezent Uniunea Europeană, a tendințelor distructive care-i \namenință unitatea și a încercărilor permanente de destabilizare. \nAlături de NATO sau Parteneriatul Strategic cu Statele Unite \nale Americii, apartenența României la Uniunea Europeană este o șansă \nde dezvoltare, și acest lucru trebuie afirmat și transpus în beneficii \npentru români. \nÎnchei  în  spiritul  dezideratului  exprimat  de  Jean  Monnet: \n„Continuați, continuați! Nu există alt viitor pentru popoarele Europei \ndecât în Uniune”. \nVă mulțumesc foarte mult. (Aplauze.) \nDomnul Florin-Vasile Cîțu: \nMulțumim, domnule senator. \nDin partea Grupurilor parlamentare ale PNL, domnul deputat \nIonuț-Marian Stroe. \nDomnul Ionuț-Marian Stroe: \nDomnule președinte al Senatului, \nDomnule președinte al Camerei Deputaților, \nDomnule prim-ministru Nicolae Ciucă, \nDomnule ministru Jean-Yves Le Drian, \nStimați invitați, \n                                                                                             33                                                                                          \n     \nExcelențele  Dumneavoastră,  doamnelor  și  domnilor \nambasadori, \nDragi colegi din Executiv și din Parlament, \nRomânia este Uniunea Europeană. \n Este o afirmație atât de simplă, dar care, după 15 ani, vedem \nși simțim, în viața de zi cu zi, înseamnă mult mai mult decât ne-am fi \nputut imagina atunci. \nEuropa a fost „acasă” pentru noi, românii, întotdeauna, chiar \ndacă aspirațiile noastre europene s-au împlinit abia în anul 2007. \nTocmai  de  aceea,  în  astfel  de  momente  precum  cel  al \nintegrării, deciziile au venit normal, natural pentru că sunt lucruri care \nne definesc ca nație, pentru că sunt lucruri care ne aparțin, pentru că \nsunt lucruri pe care cu toții ni le-am dorit. \nEuropa este aici, iar progresul României este în acești 15 ani \nevident, chiar dacă sunt - și trebuie să o spunem și să o recunoaștem - \nîncă foarte multe lucruri de făcut. \nFie  că  trăiești  într-un  oraș  modernizat  grație  fondurilor \neuropene, fie că tinerii studiază într-o universitate modernă sau mergi \nla o competiție sportivă, pe unul dintre stadioanele modernizate, fie că \nmergi  pe  o  autostradă,  pe  un  drum  reabilitat,  într-o  stațiune  cu \nobiective turistice realizate din bani europeni, ori într-o comună cu \nșcoli modernizate, în localități unde au fost introduse rețele de apă și \ncanalizare  sau  fie  că  întâlnești  antreprenori  care  au  putut  să  își \ndezvolte afaceri sau să-și instruiască angajații, vei afla atunci că foarte \n                                                                                             34                                                                                          \n     \nmulte  dintre  ele  au  fost  posibile  pentru  că  banii,  proiectele  și \nprogramele europene au funcționat în România. \nChiar și așa, bineînțeles, am fi putut avea o absorbție mult \nmai  mare  și,  cu  siguranță,  rezultatele  ar  fi  putut  fi  sau  ar  fi  putut \ndeveni spectaculoase. \nDin  fericire  pentru  noi,  dragi  colegi,  timpul  nu  este  încă \npierdut. \nLa fel cum vei afla, vorbind cu orice român, că libertatea de a \ncircula, de a călători și - un lucru foarte important - libertatea de a \nmunci în spațiul european, acest drept, au devenit pentru noi, românii, \nnormalități. Ne-am bucurat de ele, beneficiem de ele. \nÎn cei 15 ani de apartenență la Uniunea Europeană, România \ns-a bucurat de cea mai mare ascensiune economică din istoria ei. În \n2006, PIB-ul abia se apropia de 100 de miliarde de euro, iar în 2021 \nam făcut deja un salt de două ori și jumătate, ajungând la un PIB de \n240 de miliarde de euro. \nÎn  veniturile  românilor  vedem  aceeași  creștere.  În  2007, \nsalariul mediu abia atingea 300 de euro. Astăzi, în schimb, am ajuns la \nborna de 600 de euro. \nUniunea Europeană a fost în acești 15 ani un partener generos \nși  corect  cu  țara  noastră.  Am  primit  finanțări  din  partea  Uniunii \nEuropene de aproape 3 ori mai mult decât am contribuit - un plus de \n40 de miliarde de euro. \nPutem să ne uităm, de exemplu, la agricultură, unul dintre \ndomeniile care a avut cel mai mult de câștigat – pe lângă banii din \n                                                                                             35                                                                                          \n     \nproiecte, aproape 11 miliarde de euro au intrat direct în buzunarele \nfermierilor printr-un mecanism simplu și ușor de accesat, subvenția. \nPrin programele adresate tinerilor - Erasmus - zeci de mii de \ntineri din România au reușit să se formeze ca specialiști în universități \nde top din Europa. \nLa început, una dintre cele  mai importante priorități a fost \nreforma  justiției  și  lupta  anti-corupție.  Am  ajuns  astăzi  la  rezultate \npalpabile, chiar dacă sunt încă necesare anumite corecturi și reforme. \nPandemia, dragi colegi, ne-a arătat  și ea cât de importantă \neste solidaritatea europeană în momente de criză. Solidaritate care s-a \ntradus  în  acces  rapid  la  medicamente,  la  echipamente  medicale  și, \nbineînțeles, la vaccin. \nȘi poate cel mai important, privind acum spre viitor, avem \nacces pentru următorii ani la cel mai mare program de finanțare pentru \ndezvoltare - PNRR. \nTrebuie  să  facem  tot  ceea  ce  este  în  puterea  și  pasiunea \nnoastră, bineînțeles, pentru a împlini și a ne împlini noi, românii, în \nEuropa și pentru a deveni o forță, de ce nu? (Aplauze.) \nHai  să  lămurim  puțin  lucrurile...  (Aplauze.  Vociferări.)    - \nnimeni nu ne dă teme pentru a ne... (Aplauze. Vociferări.) \nHai să ne lămurim - nimeni nu ne dă teme în Europa și noi \nsuntem singurii responsabili de reușita noastră. \nRomânia  trebuie  să  aibă  curajul  de  a  deveni  influentă  în \ndeciziile europene, de a-și asuma proiecte ambițioase care să aducă un \nviitor mai sigur, mai bun și mai curat generațiilor viitoare. \n                                                                                             36                                                                                          \n     \nPe  lângă  prioritățile  clare  -  modernizarea  localităților,  a \neconomiei românești - țara trebuie să privească înainte, să investească \nîntr-un viitor sustenabil. \nTranziția  verde,  digitalizarea,  securitatea  energetică  sunt \nsubiecte  care  nu  trebuie  pierdute  din  vedere  și  care  fac  parte, \nbineînțeles, din proiectul nostru de viitor. \nAceastă nouă generație, sută la sută europeană, și cea care a \nreușit acum 15 ani integrarea în Uniune nu pot intra în conflict sau \nîntr-o  competiție,  este  absolut  necesar  să  colaboreze  pentru  că \nRomânia trebuie să fie parte a viitorului secol european. Depinde doar \nde noi. \nLa mulți ani României europene! (Aplauze.) \nDomnul Florin-Vasile Cîțu: \nMulțumesc, domnule deputat. \nDin partea Grupurilor parlamentare ale USR, domnul deputat  \nIlie Dan Barna. \nDomnul Ilie Dan Barna: \nExcelența Voastră, domnule ministru pentru Europa și afaceri \nexterne al Republicii Franceze, \nDomnilor prea excelenți președinți ai Camerei Deputaților și \nSenatului, \n(Râsete. Aplauze.) \nDomnule premier, \nDomnilor miniștri și doamnelor miniștri, \n                                                                                             37                                                                                          \n     \nStimați colegi, \nDragi invitați, \nVă  provoc  astăzi  la  un  exercițiu  de  imaginație  –  să  ne \nînchipuim  cum  ar  fi  fost  România  fără  structurile  europene  și \neuroatlantice. \nVă  invit  să  vă  uitați  la  ce  se  întâmplă  cu  statele  din  jurul \nnostru care au ratat acest tren. \nNiciuna  dintre  țările  din  regiune  care  au  ratat  aderarea  nu \npoate să spună astăzi că a avut o strategie înțeleaptă. Toate aceste țări \nse zbat astăzi în incertitudine și nesiguranță. \nRomânia, din fericire, la momentul acela, nu a ezitat. \nMai corect spus, de fapt, românii nu au ezitat. Pentru că statul \nnostru a tratat adesea integrarea neconvins și neentuziast, mai mult ca \nslogan decât ca angajament ferm. \nȘi, chiar dacă această ședință solemnă e cumva, ca o lecție la \nclasă, în care, având inspecție, fiecare vorbește frumos și politicos, ca \nsă  arătăm  ce  clasă  bună  suntem,  cred  că  o  imagine  realistă  despre \nacești  15  ani  ar  fi,  de  asemenea,  utilă  pentru  România  și  pentru \nEuropa. \nȘi o să punctez câteva lucruri. \nSpun  asta  pentru  că  politicienii  de  rit  vechi,  în  momentul \nintegrării, au înțeles că o lupă uriașă va veni asupra României, care va \nface foarte vizibile și nepotismul și corupția și incompetența. Și, din \nacest moment, în loc să aderăm cu premianții din centrul Europei, în \n                                                                                             38                                                                                          \n     \n2004, am reușit acest lucru alături de Bulgaria, doar în 2007. Dar a \nfost un lucru excelent. \nÎnsă  am  aderat  cu  tinicheaua  MCV  de  coadă.  Pentru  că \nreprezentanții  noștri,  ai  statului  român,  nu  au  fost  în  stare  să  dea \ngaranții că România va avea cu adevărat un stat de drept funcțional. \nAstăzi, astăzi, 15 ani mai târziu, încă suportăm această rușine. \nȘi, mai grav, dacă ne uităm la acțiunile Guvernului nostru, \nvedem că nu sunt semne că vom scăpa prea curând de această tinichea \nși nici de perspectiva de a intra în Schengen nu... ne îngrijorăm. \nInclusiv în această onorată adunare încă mai sunt oameni care \ncred și încearcă să ne convingă că „Secția Specială” de investigare și \nșantajare  a  magistraților  este  ceva  ce  poate  fi  păstrat,  în  ciuda \navertismentelor Comisiei Europene și a Comisiei de la Veneția. \nNu!  Nu,  dragi  colegi  și  invitați!  „Secția  Specială”  nu  face \ndecât  să  prelungească  MCV  și,  odată  cu  el,  imaginea  aceasta \npăcătoasă, dar reală, că în sânul clasei politice românești, inclusiv la \nvârful  ei,  nu  există  nici  voința  și  nici  putința  de  a  consolida  cu \nadevărat statul de drept în România, așa, european, cum îl pretindem. \nDoamnelor și domnilor, \nLa 15 ani de la aderarea la Uniunea Europeană, scopul nostru \nastăzi  ar  fi  trebuit  să  fie  o  integrare  mai  profundă  într-un  bloc \ncomunitar care, ne place sau nu, a început de ani de zile să vorbească \ndespre o Europă cu mai multe viteze. Și, în loc să mărim viteza, părem \ncă dorim cu tot dinadinsul să intrăm în marșarier. Nu e o metaforă, e \npurul adevăr pe care îl trăiesc cetățenii noștri. \n                                                                                             39                                                                                          \n     \nUitați-vă la exemplul cu eforturile de aderare la moneda euro! \nÎn  2016,  îndeplineam  4  din  cele  5  criterii  de  convergență. \nAstăzi, abia mai îndeplinim unul din ele. Iar șansa ca termenul anunțat \nde actualul ministru de finanțe - 2029 - să fie unul real este ridicol de \nmică. \nAproape  toate  Guvernele  care  s-au  succedat  de  la  aderare \nîncoace au preferat să pice în capcana ieftină a scandalurilor ieftine și \nzilnice, a scandalurilor populiste și au abandonat viziunea pe termen \nlung. \nO responsabilitate colectivă - să nu uităm din când în când să \nmai privim și dincolo de ziua de azi - lipsește cu desăvârșire. \nDacă nu ne înțelegem între noi pe aceste obiective importante \nnu rămâne prea multă speranță pentru România. \nV-o  spun  cu  toată  responsabilitatea  că  e  timpul  să  ne \nîntoarcem la obiective majore, să ne definim clar ce proiect de țară are \naceastă  generație.  Pentru  că  dacă  nu  o  facem,  o  să  ne  pierdem  în \ncontinuare inginerii și muncitorii și medicii, care aleg să meargă acolo \nunde Uniunea Europeană chiar funcționează. \nPentru mulți dintre compatrioții noștri - și o știți fiecare foarte \nbine  -  România  e  locul  în  care  se  mimează  reguli.  E  locul  acelui \npârdalnic „Merge și așa!”, țara în care dezastrul  este așteptat să se \nîntâmple. Oamenii, pe bună dreptate, s-au săturat și nu mai îndrăznesc \nsă mai spere. \nPlecarea fiecăruia dintre românii care aleg să trăiască în altă \nparte, indiferent de pregătirea sau aspirațiile lor, este un vot de blam la \n                                                                                             40                                                                                          \n     \nadresa administrațiilor publice - și centrale și locale - și avem astăzi \nmilioane de voturi de blam. \nAminteam  de  proiectul  de  țară.  Da,  aderarea  la  Uniunea \nEuropeană a fost un astfel de proiect reușit. Din păcate, ultimul mare \nproiect reușit. \nApoi,  ni  s-au  prezentat  diverse  propuneri,  pe  care  ne  tot \nchinuim  să  le  transformăm  în  reușite.  „România  Educată”  e  unul \ndintre ele. \nCât de ridicoli putem fi să vorbim de o Românie educată într-\no țară în care plagiatul a devenit aproape un standard! O țară în care \npână și femeia de serviciu trebuie să fie membră de partid ca să-și \npăstreze jobul! Sau la managementul Deltei numim persoane care nu \nau nicio legătură cu domeniul! \nTrebuie să înțelegem că din nou, din nou ni se oferă o mare \nșansă.  Mă  refer  la  PNRR,  la  acest  Plan  Național  de  Redresare  și \nReziliență. La cele 30 de miliarde pentru a avea autostrăzi, spitale, \nșcoli și o modernizare a administrației, care a intrat în secolul XXI cu \ndosar cu șină. \nSunt  deja  destule  semnale  de  alarmă  însă  cu  privire  la \njaloanele pe care ne-am angajat să le atingem. Și folosesc acest prilej \npentru  a  atrage  atenția  că  orice  ratare  se  calculează  în  bani  pentru \ndezvoltarea României. Și nu în puțini bani! \nDoamnelor și domnilor, \nEuropa  a  avut  și  încă  are  încredere  în  noi.  Prezența \nministrului  de  externe  al  Republicii  Franceze  este  un  foarte  bun \n                                                                                             41                                                                                          \n     \nargument. Încă ne mai acordă încredere. Una dintre dovezi este exact \nacest PNRR despre care am vorbit. \nRomânii însă nu mai au răbdare. Și vedem asta din sondaje în \ncare  încrederea  în  Uniunea  Europeană  crește,  iar  încrederea  în \ninstituțiile naționale stagnează sau scade. \nRomânii sunt sceptici când se uită spre această clădire de care \nsuntem atât de mândri și, dacă nu  schimbăm ceva repede, în curând și \nalții își vor pierde răbdarea și încrederea. \nCum să pretindem că avem un sistem educațional, de sănătate \nfuncțional când avem elevi de clasa a opta care nu înțeleg ce citesc? \nCum să pretindem că avem un climat economic cinstit când \nîn Parlament se pregătește să se pună ștampila pe un tun imobiliar așa \ncum este Romexpo? \nCum să pretindem că e stat de drept când judecătorii cinstiți \nsunt dați afară din Magistratură, sub pretexte ridicole? \nCum  să  pretindem  că  practicăm  democrația  când  sunt  unii \noameni din partide care amenință femei politicieni în cel mai josnic \nmod posibil? (Vociferări.) \nSă mai spun că avem aici colegi, în sală, care cred că e o idee \nbună să se asocieze cu indivizi care ne țin predici despre înțelepciunea \ndictaturii rusești? (Vociferări.) \nSe  întreabă  unii  cât  am  câștigat  de  pe  urma  aderării  la \nUniunea Europeană. \nPremierul a prezentat câteva cifre. \n                                                                                             42                                                                                          \n     \nÎn 2007, PIB-ul României era 120 de miliarde. Astăzi, la 15 \nani  după,  e  240.  Practic,  o  dublare  a  ceea  ce  înseamnă  beneficiul \nnostru, ca stat. \nDoamnelor și domnilor, \nAderarea la Uniunea Europeană a fost cel mai bun lucru care \ni s-a întâmplat României în ultimii 30 de ani. \nÎnsă,  doamnelor  și  domnilor,  dacă  ținem  seama  doar  de \ndrepturi, nu și de obligații, nu ar trebui să ne mirăm că vocea noastră \nlipsește din conversațiile mari. Nu ar trebui să ne mirăm că discuțiile \ndespre război și pace se poartă mai mult pe lângă noi, fără noi. \nNu e vina niciunei conspirații, ci doar a noastră. Când te ții de \ncuvânt doar pe jumătate, nu poți avea pretenția să fii luat în serios \nfoarte mult. \nȘi  s-a  promis  românilor  și  lumii  că  România  va  fi  o  țară \nprosperă și democratică. Am reușit doar parțial și foarte puțin. \nUniunea Salvați România este de la înființare un partid ferm, \npro-occidental,  pro-european  și  pro-democratic,  și  atunci  când  ne \nauziți  criticându-vă,  vă  asigur  că  asta  se  întâmplă  pentru  că  ne-am \nsăturat, alături de miile de români, ca dezvoltarea să se facă în ritm de \nmelc. Vrem ca România să se dezvolte rapid și în folosul cetățenilor. \nO  Românie  înscrisă  cu  încăpățânare  pe  drumul  acesta \neuropean folosește și cetățenilor ei și Europei. \nDragi colegi, \nTrăim de prea multă vreme întrebându-ne ca Ilie Moromete - \n„Niculae, unde mergem noi, domnule?”. \n                                                                                             43                                                                                          \n     \nHaideți  să  nu  ne  mai  întrebăm  și  să  trecem  la  acele  fapte \ndespre care doar vorbim! La faptele pentru care ne-am angajat atunci \ncând am aderat la Uniunea Europeană. \nPeste alți 15 ani, sper să nu mai căutăm România la coada \nclasamentelor țărilor dezvoltate din Europa! Le suntem datori cu acest \nlucru generațiilor actuale și generațiilor viitoare! \nVă mulțumesc. (Aplauze.) \nDomnul Florin-Vasile Cîțu: \nDin partea Grupurilor parlamentare AUR, timpul alocat - 10 \nminute, domnul senator Sorin Lavric. \nDomnul Sorin Lavric: \nVă mulțumesc, domnule președinte. \nDragi colegi, \nDomnule prim-ministru, \nDomnilor miniștri, \nÎntr-adevăr, suntem la o ședință solemnă, însă vă mărturisesc \ncă  e  o  mică  tortură  ca  să  vedem  atâția  politicieni  cum  vin  și \nrostogolesc aici, citind de pe hârtii, niște texte atât de convenționale, \nde protocolare și, firesc, plicticoase. \nDacă  v-aș  întreba  pe  fiecare  dintre  dumneavoastră  ce  ați \nreținut din ce s-a vorbit până acum, când tot timpul ați stat cu ochii în \ntelefon, mă îndoiesc că puteți să-mi spuneți. \nEu  sper  să  nu  vă  spun  niște  clișee,  așa  cum  au  făcut \nantevorbitorii mei. \n                                                                                             44                                                                                          \n     \nSingurul care a dat impresia că nu este un robot, rostogolind \ndiscursuri terne, a fost domnul Barna. \nȘi  sper  ca  dânsului  și  dumneavoastră  să  vă  răspund  la \nîntrebarea - unde mergem, încotro ne îndreptăm? \nȘi am să încerc să vă descriu lapidar viziunea Partidului AUR \nîn privința Uniunii Europene și a locului României în această Uniune. \nCu atât mai mult cu cât știți foarte bine că a devenit un laitmotiv ca \ndespre  cei  de  la  AUR  să  se  spună  că  sunt  eurosceptici,  că  sunt \nantioccidentali, că ni s-a cuibărit în cap ideea ROExit-ului, că trebuie \nmusai ca România să iasă din Uniunea Europeană. \nȘi,  firește,  ca  tacâmul  să  fie  complet,  domnul  Barna,  cu \n„înțelepciunea rusească” - noi, ce la AUR, suntem rusofili și, firește, \nputiniști. \nȚin să vă spulber toate aceste temeri și să vă spun din capul \nlocului - AUR este un partid pro-european, în mod răspicat... (Râsete. \nAplauze.) \nPăi, lăsați-mă să vă argumentez! (Vociferări.) \nEste un partid devotat valorilor... (Vociferări.) ...europene... \n(Râsete.) ...nici nu ne trece prin cap... (Vociferări.) ...să fim adepții \nROExit-ului pe care ni-l imputați atâta și cu atât mai putin... (Râsete.) \n...puțin... (Râsete.) ...nu putem să fim... (Râsete.) ...putiniști... (Râsete.)  \n...de vreme ce suntem în NATO. Știm prea bine că de fiecare dată \ncând am avut de-a face cu rușii lucrurile s-au sfârșit prost pentru noi. \nSuntem  în  tabăra  NATO  și  suntem  loiali  partenerilor  noștri.  Nici \nvorbă de a privi cu simpatie către Rusia. (Aplauze.) \n                                                                                             45                                                                                          \n     \nDa, locul României este în Uniunea Europeană, nu există altă \ndirecție,  este  singura  opțiune.  Dar  noi  când  spunem  „Uniunea \nEuropeană” ne gândim la acel proiect inițial pe care părinții fondatori \nai Uniunii Europene l-au avut în minte - este vorba de o coaliție, de un \nclub select de națiuni creștine și de state suverane. \nNiciun  antevorbitor...  (Aplauze.)  ...vorbind  despre  unitatea \nEuropei  și  despre  solidaritatea  Europei,  n-a  vorbit  despre  națiuni \ncreștine și despre state suverane. Nu s-a vorbit decât despre unitatea \nEuropei și atât. \nNu! AUR împărtășește proiectul inițial al părinților fondatori \n- al lui Adenauer, al lui Schuman, al lui Monnet - și anume o uniune \neuropeană  alcătuită  din  națiuni  creștine  și  state  suverane.  Este \nesențial... (Aplauze.) ... acest lucru. (Aplauze.) \nTocmai de aceea  suntem pro-europeni, domnule Barna sau \ndomnule Bulai,  chiar dacă vă stârnesc râsul!  Suntem pro-europeani \nîntr-o asemenea Uniune Europeană. \nFără suveranitatea statelor și fără religia creștină, Europa se \nduce de-a berbeleacul. \nVă  amintesc  simbolul  Uniunii  Europene.  Simbolul  Uniunii \nEuropene este cununa, diadema de 12 stele. Acele 12 stele nu se referă \nla  numărul  statelor,  că  suntem  27  de  state  în  Uniunea  Europeană. \nAcele stele se referă la cei 12 Apostoli și, în același timp, la Cununa \nMaicii Domnului. (Aplauze.) \n                                                                                             46                                                                                          \n     \nPărinții  fondatori  ai  Uniunii  Europene  erau  catolici \npracticanți. Ei credeau în Uniunea Europeană și erau încredințați că \nreligia creștină va fi un liant al Uniunii Europene. \nAcest  simbol  a  fost  votat,  a  fost  adoptat  de  către  părinții \nfondatori pe care i-am pomenit, pe 8 decembrie 1955. Pe 8 decembrie \n1955, când au votat, ei s-au gândit la această zi - de ce? - pentru că în \ncalendarul catolic, 8 Decembrie este Ziua Zămislirii Maicii Domnului. \nNu  ștergeți  din  memoria  românilor  acest  act  fondator  cu \nrezonanță creștină pentru că este esențial! \nVă spuneam că vă argumentez de ce nu suntem eurosceptici, \nba dimpotrivă, suntem pro-europeni și de ce suntem devotați valorilor \neuropene. \nCând  spunem  valori  europene  ne  referim  la  acel  canon \nvaloric  care  este  axat  pe  adevăr,  frumos  și  bine,  care  sunt  valori \ngrecești, iar acest canon valoric care a fost consacrat și verificat de-a \nlungul mileniilor stă pe 3 temelii, pe 3 piloni - filosofia greacă, dreptul \nroman și religia creștină. (Aplauze.) \nO Europă din care scoateți... (Aplauze.) ...aceste 3 temelii... \n(Aplauze.) ...nu va mai fi Europa pe care o gândim noi, cei de la AUR. \nPentru noi, progresul în Uniunea Europeană înseamnă să dăm \nviață  proiectului  și  valorilor  pe  care  le-au  avut  în  minte  părinții \nfondatori. Este esențial acest lucru. Asta înseamnă progres pentru noi. \nÎn  schimb,  dacă  progres  înseamnă  atingerea  unei  uniuni \neuropene înțelese ca un stat suprafederal, cu o singură capitală, cu un \n                                                                                             47                                                                                          \n     \nsingur  Parlament  și  cu  un  singur  președinte,  noi  nu  împărtășim  o \nasemenea idee. \nAmintiți-vă, vă rog, de precursorul doamnei Ursula von der \nLeyen!  Vă  mai  amintiți  de  el?  Jean-Claude  Juncker,  acel  grotesc \ndrăgălaș  președinte  al  Comisiei  Europene.  Vă  amintiți  când  se \nîmpleticea,  mort  de  beat,  și  era  ținut  de  colegi,  pentru  că,  nu,  se \nclătina? \nDacă Uniunea Europeană va fi privită ca un stat suprafederal, \ndestinul ei va fi destinul împleticirii lui Jean-Claude Juncker. (Râsete. \nAplauze.) \nPentru  noi,  singurul  viitor  este  cel  al  Uniunii  Europene \nînțelese  ca  un  club  select  de  națiuni  creștine  și  de  state  suverane. \nAltfel nu se poate, vom avea destinul acestui sinistru și foarte prost \npolitician care a condus, din păcate, Uniunea Europeană, mai mulți \nani. \nCred că am fost destul de limpede. \nÎn privința putinismului pe care ni-l tot imputați, v-am spus, \nde  vreme  ce  suntem  în  NATO  și  în  tabăra  aceasta,  suntem  loiali \npartenerilor noștri, nu se pune problema de a privi cu simpatie tendința \nimperialistă rusească. \nȘi nu ne  mai bănuiți că avem în spate cine știe ce agenții \nvenite de la Moscova! \nÎnchei  spunându-vă:  trăiască  România  într-o  Uniune  a \nnațiunilor creștine și a statelor suverane! \nVă mulțumesc. (Aplauze.) \n                                                                                             48                                                                                          \n     \nVoci din sală: \nBravo! Bravo! (Aplauze.) \nDomnul Florin-Vasile Cîțu: \nMulțumim pentru scuze și explicații. \nUrmează domnul deputat Daniel-Gheorghe Rusu. \nDomnul Daniel-Gheorghe Rusu: \nDomnule ministru francez pentru Europa și afaceri externe, \nDomnule prim-ministru al României, \nDomnilor miniștri, \nDomnilor președinți, \nStimați reprezentanți ai cultelor religioase, \nStimați invitați, \nStimați colegi senatori și deputați care ați mai rămas în sală, \nDrag popor român din Europa și de pretutindeni, \nVreau să vă transmit un salut sincer din partea Grupului pe \ncare îl reprezint și mai ales din partea unuia dintre președinți, care, cu \nregret, nu a putut să fie astăzi aici, domnul George Simion, dar a ținut \nsă vă salute, prin intermediul meu, și să vă roage să transmiteți, la \nrândul  dumneavoastră,  domnule  ministru,  un  salut  sincer  către \nDomnia Sa, Éric Zemmour, cel mai bun președinte pe care Franța îl va \navea din luna iunie încolo! (Râsete. Vociferări. Aplauze.) \nRespect  pentru  demnitatea  umană,  toleranță,  solidaritate, \nnediscriminare, libertate, democrație, egalitate, stat de drept, drepturile \nomului - sunt valori care au stat la baza constituirii Uniunii Europene \n                                                                                             49                                                                                          \n     \nși care sunt împărtășite de toate statele Uniunii Europene și așa ne \ndorim să și rămână. \nPoate unii cred că aderarea la Uniunea Europeană a venit așa, \nde la sine, pur și simplu. \nGreșit,  domnilor!  De  fapt,  a  fost  voința  poporului  român, \nsătul de comunismul umilitor și josnic al ultimelor zeci de ani și a \nunor lideri ai României, de a duce și de a îndrepta țara noastră către \nVest. \nA  fost  Cererea  oficială  de  aderare  la  Uniunea  Europeană, \nsemnată în iunie 1995, a fost Planul de la Snagov, lansat în anul 2000, \na fost Summitul din 1999 de la Helsinki și altele. Dar înainte de asta a \nfost  gândirea  strategică  a  unor  lideri  europeni  și  români,  în  orice \nlumină s-ar afla ei astăzi. \nUnde este România după 15 ani de la aderarea la Uniunea \nEuropeană?  Ce  am  câștigat?  Ce  am  pierdut?  Sau  încotro  mergem? \nSunt întrebări legitime pe care orice cetățean al Uniunii Europene de \nbună-credință și le poate pune. \nPIB-ul și bugetul țării, este adevărat, sunt duble, dacă nu mai \nmari, față de 2007, anul aderării. \nBanii  pentru  agricultură,  pentru  proiecte  de  infrastructură, \nsănătate, educație s-au dublat, la rândul lor. \nÎnsă  foarte  mulți  oameni  -  i-am  văzut  chiar  și  săptămâna \ntrecută, în Europa -, sunt nemulțumiți, deși țările în care locuiesc le \nconferă și le oferă o protecție socială deosebită, ei se simt părăsiți de \n                                                                                             50                                                                                          \n     \nGuvernul nostru și de oamenii noștri de stat. Ei trimit acasă către 3-4 \nmiliarde de euro, mai mult decât investițiile străine în România. \nSalariul mediu s-a dublat, puterea de cumpărare a românilor a \ncrescut până la un moment dat. \nDar noi toți ar trebui să fim mândri că facem parte dintr-o \nEuropă unită, în care drepturile să ne fie respectate. La fel, și valorile \ncreștine și morale. Să ne mândrim că facem parte dintr-o Europă a \npopoarelor  care  să  se  respecte  reciproc,  în  care  libera  exprimare  a \nopiniilor fiecăruia dintre noi să fie luată în considerare ca un lucru bun \nși constructiv, și nu ca un afront menit să dezbine  ceea ce  alții au \nreușit să clădească. \nRenunțând la metafore, trebuie să vă spun răspicat că cei 15 \nani  de  apartenență  la  Uniunea  Europeană  ne-au  adus  foarte  multe \navantaje, atât României, cât și poporului român, dar totuși, din varii \nmotive,  nu  am  reușit  să  facem  saltul  preconizat  pentru  a  avea  o \nadministrație  reală  și  prosperă,  o  dezvoltare  durabilă,  fără  decalaje \nîntre nivelul nostru de trai și nivelul de trai al concetățenilor noștri \neuropeni. \nNe dorim să stăm drept, să fim respectați și consultați în mod \negal, ca membrii celorlalte țări, la masa tratativelor și a negocierilor și \nnu  am  vrea  să  credem  vreodată  că  suntem  considerați  o  țară  și  un \npopor de o categorie inferioară. \nNu în ultimul rând, aș dori să reiterez faptul că Alianța pentru \nUnirea Românilor este o construcție politică pro-europeană și așa va \nrămâne atâta timp cât această relație a Uniunii Europene și a României \n                                                                                             51                                                                                          \n     \nse  bazează  pe  respect  reciproc  între  membrii  ei  și  atâta  timp  cât \nvalorile creștine și morale, precum și pilonii pe care a fost construită \naceastă fortăreață a națiunilor rămân ca temelie în gândirea și acțiunea \nliderilor ei. \nNe iubim poporul, iubim România și ne mândrim că facem \nparte din Europa. \nLa  mulți  ani...,  (Aplauze.)  ...România...,  (Aplauze.)  ...într-o \nEuropă... (Aplauze.) ...a tuturor... (Aplauze.) ...românilor... (Aplauze.)  \n...și a tuturor europenilor! (Aplauze.) \nMulțumesc. (Aplauze.) \nDomnul Florin-Vasile Cîțu: \nDin  partea  Grupurilor  parlamentare  ale  UDMR,  domnul \ndeputat Csoma Botond. \nDomnul Csoma Botond: \nDoamnelor și domnilor, \nStimați colegi,  \nStimate colege, \nStimați invitați, \nS-au  împlinit  15  ani  de  la  aderarea  României  la  Uniunea \nEuropeană. După 1990, intrarea în Alianța Nord-Atlantică și aderarea \nla Uniunea Europeană au fost obiectivele esențiale ale țării noastre. \nAderarea la Uniunea Europeană a însemnat pentru România o \nrecunoaștere, dincolo de granițele estului, un pas important pe drumul \n                                                                                             52                                                                                          \n     \nunei dezvoltări durabile și deschiderea spre un nou model social, spre \nnoi perspective în beneficiul tuturor cetățenilor acestei țări. \nAu trecut 15 ani în care am fost martorii unor transformări \nmajore. Au fost 15 ani de dezvoltare și de consolidare – dezvoltare și \nconsolidare  a  democrației,  firește!  -,  dar  trebuie  să  vă  spun  că  au \nexistat și anumite puncte nevralgice. Și aici m-aș referi în principal la \nanumite aspecte privind drepturile minorităților naționale din această \nțară. \nCel mai mare avantaj al aderării, în sens material, firește, au \nfost fondurile europene, menite să contribuie la dezvoltarea țării și la \nrecuperarea decalajelor față de statele cu vechime ale Uniunii, însă - \ntrebuie să spunem și chestia asta - România nu a reușit întotdeauna să \natragă  toate  sumele  alocate  de  Bruxelles,  situându-se  pe  ultimele \nlocuri între țările Uniunii la acest capitol. \nUn alt avantaj al cetățenilor din România este libera circulație \nîn spațiul UE, dar, în același timp, acest fapt a însemnat și plecarea a \nmilioane de cetățeni români să lucreze în alte țări europene. \nCa orice membru al Uniunii Europene, România are drepturi, \ndar și obligații, față de toți cetățenii ei, însă nu întotdeauna au fost \nrespectate aceste obligații asumate. \nRomânia încă așteaptă intrarea în spațiul Schengen, deziderat \ncare, în acest moment, se situează la nivelul de promisiuni. \nCu toate acestea, însă, după 15 ani, România susține ferm că \nnu  există  alternativă  la  această  Uniune  politică  și  economică.  Însă \ntotul evoluează și într-o direcție pentru care și noi,  cetățenii țărilor \n                                                                                             53                                                                                          \n     \nmembre, suntem responsabili. De aceea, când vorbim despre viitorul \nUniunii Europene, este nevoie de un dialog amplu și de implicare. \nPentru că, stimați colegi, trăim vremuri complicate. Pandemia \nde  coronavirus  ne-a  afectat  grav,  ne-a  dat  multe  lecții,  însă  datoria \nnoastră  este  să  învățăm  din  faptul  că  Uniunea  Europeană,  țările \nmembre, nu au fost suficient de pregătite și nu am avut un răspuns \nprompt în fața acestei situații fără precedent. \nTrebuie  să  învățăm  și  din  lecțiile  trecutului  cu  privire  la \nistoria și dezvoltarea Uniunii Europene. În fața provocărilor vechi și \nnoi,  pe  baza  unor  valori  democratice  solide  și  libertăți  comune, \nUniunea Europeană trebuie să sprijine statele membre acolo unde este \nnevoie  și  cât  este  nevoie,  cu  delimitarea  clară  a  competențelor \nexercitate în comun și a competențelor ce revin fiecărui stat membru. \nCooperarea statelor  membre  ale UE trebuie să rămână una \npragmatică, orientată spre dezvoltarea comună a societăților noastre și \nîntărirea poziției Uniunii pe scena globală. \nPoate ne-am fi descurcat mult mai bine pe plan global dacă \nam fi avut o politică externă mai bine coagulată. Și poate am fi putut \nsă evităm o serie de pericole dacă am avea o armată europeană de \nanvergură. \nUDMR  salută  președinția  franceză  la  Consiliul  Uniunii \nEuropene  și  în  special  eforturile  depuse  de  Franța  în  vederea \nconsolidării  și  dezvoltării  proiectului  armatei  europene,  un  proiect \ndificil, dar, credem noi, în același timp foarte necesar. \nStimați colegi, \n                                                                                             54                                                                                          \n     \nSunt câteva lecții pe care trebuie să le învățăm, avem nevoie \nde o colaborare mai strânsă între actorii politici, atât pe plan intern, cât \nși în cadrul forului comunitar. \nÎntr-adevăr, este mult mai ușor să explici ce nu este Uniunea \nEuropeană, decât ceea ce este. Dacă vă amintiți, fostul președinte al \nComisiei Europene, Jacques Delors, a denumit Uniunea Europeană, \naceastă construcție, „un obiect politic neidentificat”. Avem deci în față \no construcție originală, fără precedent și fără corespondent în lume. \nUniunea  Europeană  trece  dincolo  de  cadrul  de  concepte  politice \ntradiționale. Ea este o valoare unică, iar noi,  ce îi suntem cetățeni, \ntrebuie să o apreciem și să ne străduim să o dezvoltăm. \nCa  stat  membru  al  Uniunii  Europene,  trebuie  să  putem \nasigura calitatea vieții cetățenilor noștri și, în acest sens, trebuie să ne \nasigurăm că deținem suficientă putere economică și strategii care să \nfie concretizate în planuri concrete, în planuri de acțiune cu termene \nclare.  Astfel,  rolul  actorilor  economici  este  foarte  important  și, \nadăugând  politici  sociale  viabile  și  strategii  de  dezvoltare  durabilă, \nimplementarea responsabilă a acestora, cu siguranță se vor înregistra \nrezultate. Iar rezultatele se măsoară în siguranța, bunăstarea și nivelul \nde trai al cetățenilor noștri și, în același timp, putem asigura un viitor \nsigur generațiilor următoare. \nAcum, când tendințele extremiste se accentuează - și trebuie \nsă vorbim și despre acest fenomen, stimați colegi,  - iar la frontiera \nestică a Uniunii sunt încercări de a declanșa un conflict armat, credem \ncă este nevoie de mai multă unitate și de dialog. \n                                                                                             55                                                                                          \n     \nÎn ceea ce privește creșterea tot mai vizibilă a partidelor de \nextremă dreapta, trebuie să ne punem câteva întrebări, stimați colegi: \ncare  sunt  motivele  pentru  care  oamenii  sunt  deschiși  la  asemenea \nretorici?  Unde  a  greșit,  eventual  –  poate  că  a  greșit  –  și  Uniunea \nEuropeană? Este oare departe de cetățeni, pare netransparentă? \nUnde am greșit noi, politicienii? \nCred că la aceste întrebări trebuie să ne gândim și trebuie să \nîncercăm să formulăm un răspuns cât de cât concludent și bazat pe \nargumente. \nRomânia și-a exprimat ferm poziția în regiune prin susținerea \nunei Uniuni Europene stabile atât din punct de vedere economic, cât și \ngeopolitic. \nReiterez, Uniunea Europeană reprezintă o valoare unică, iar \nnoi,  cetățenii  săi,  avem  datoria  să  o  păstrăm  și  să  contribuim  la \ndezvoltarea ei. Avem datoria morală să o apărăm, ca să nu cadă pradă \ncelor ce vor să o distrugă, deși susțin altceva. \nÎnsă  toate  acestea  nu  înseamnă  că  nu  ne  putem  strădui  să \nîmbunătățim Uniunea noastră. Și noi, cetățenii europeni, ne dorim o \nUniune  Europeană  tot  mai  perfectă,  mai  apropiată  de  cetățeni,  și, \nsigur, mai implicată în viața noastră cotidiană. \nRomânia, prin obligațiile asumate odată cu aderarea la UE \nacum  15  ani,  își  propune  să  contribuie  la  consolidarea  acestei \nconstrucții  europene  și  să  contribuie  la  protejarea  ei  în  fața  tuturor \npericolelor  ce  apar  pe  parcurs.  O  putem  face  noi,  cetățenii,  noi, \ndecidenții, și o putem face noi, cetățenii europeni. \n                                                                                             56                                                                                          \n     \nVă mulțumesc, stimați colegi, pentru atenție. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  Grupului  parlamentar  al  minorităților  naționale, \ndomnul deputat Ovidiu Victor Ganț. \nDomnul Ovidiu Victor Ganț: \nVă mulțumesc frumos. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule  ministru pentru Europa și al afacerilor externe al \nRepublicii Franceze,  \nDoamnă, domnilor miniștri, \nDoamnelor și domnilor ambasadori, \nStimați invitați, \nDoamnelor și domnilor senatori și deputați,  \nAm  avut  inițiativa  organizării  acestei  ședințe  festive  de \nsărbătorire a 15 ani de la aderarea României la Uniunea Europeană, \npentru că acest eveniment reprezintă în opinia noastră, a deputaților \ndin Grupul parlamentar al minorităților naționale, un moment crucial \nîn istoria României. El este șansa unică de a reînnoda relația noastră \nde apartenență ca națiune la lumea occidentală, o năzuință istorică, \nmanifestată  permanent,  începând  cu  secolul  al  XIX-lea  în  Țările \nRomâne. Principalii intelectuali și politicieni români ai acelui secol au \n                                                                                             57                                                                                          \n     \nstudiat  la  universități  franceze,  germane,  austriece  sau  italiene, \npromovând  ulterior  în  țară,  în  mod  asiduu,  valorile  civilizației \noccidentale. \nLa  sfârșitul  anilor  ʾ30,  tot  acest  proces  de  integrare  și \ndezvoltare a României ca parte a spațiului de valori europene a fost \ncurmat brusc de instaurarea succesivă a fascismului și comunismului, \ndublată de pierderea unei părți a teritoriului național și impunerea unui \nfel  de  a  gândi  străin  de  orice  tradiție  de  la  noi.  A  fost  o  perioadă \nîntunecată  din  istoria  noastră,  atunci  când  am  avut  parte  doar  de \ndictaturi de tip fascist și comunist, cu tot reculul pe care acestea l-au \nadus în plan uman, social și economic. \nDin  fericire,  național-comunismul  a  luat  sfârșit  datorită \nRevoluției  din  decembrie  1989  și  sacrificiului  pe  care  l-au  făcut \ncetățenii țării noastre atunci, indiferent de apartenența lor etnică sau \nreligioasă, creștini, evrei sau musulmani. \nA urmat o perioadă foarte grea, marcată de crize sociale și \neconomice - mineriade, falimentul economiei socialiste, hiperinflație -\npe care am depășit-o cu greu, dar care s-a terminat prin două realizări \nmajore:  intrarea  în  NATO  și  Uniunea  Europeană.  Au  fost  două \nmomente  de  consens  național,  de  altfel  foarte  rare  în  politica \nromânească. Să reamintim faptul că Tratatul de aderare la Uniunea \nEuropeană  a  fost  ratificat  în  unanimitate  de  către  Parlamentul \nRomâniei.  În  ceea  ce  ne  privește,  am  susținut  activ  demersul,  prin \nrelațiile pe care le avem cu țările membre de care suntem legați prin \nlimbă și cultură. \n                                                                                             58                                                                                          \n     \nAstfel s-a deschis calea spre o democrație de tip occidental și \no dezvoltare economico-socială fără precedent. \nȘi  perioada  de  preaderare,  de  adoptare  a  legislației,  de \npreluare  a  aquis-ului  comunitar  și  de  transformare  instituțională \ntrebuie  amintită  ca  fiind  un  efort  comun  al  tuturor  forțelor  politice \nproeuropene  și  evident  al  Parlamentului  României,  ca  expresie  a \nsuveranității  națiunii  române.  Ne-am  asumat  toate  prevederile  din \ntratatul de aderare, inclusiv ceea ce scrie în art. 148 din Constituția \nRomâniei,  alin.  (2):  „Ca  urmare  a  aderării,  prevederile  tratatelor \nconstitutive  ale  Uniunii  Europene,  precum  și  celelalte  reglementări \ncomunitare  cu  caracter  obligatoriu,  au  prioritate  față  de  dispozițiile \ncontrare  din  legile  interne,  cu  respectarea  prevederilor  actului  de \naderare”.  \nPentru că niciodată aici nu s-au reliefat două aspecte, doresc \nsă  o  fac  eu  astăzi,  pentru  că  le-am  trăit  în  mod  nemijlocit.  Regret \nabsența domnului profesor doctor Vasile Pușcaș, negociatorul șef al \nRomâniei, care a reușit, împreună cu echipa sa, să finalizeze la timp \nnegocierile  de  aderare  în  decembrie  2004  și  doresc  să-i  mulțumesc \npublic pentru această realizare, care a permis semnarea tratatului de \naderare în timp util, pentru respectarea termenului de 1 ianuarie 2007. \nAl  doilea  aspect  pe  care  doresc  să-l  amintesc  este  munca \nechipei  de  observatori  la  Parlamentul  European,  într-un  efort \ntranspartinic, dar și multietnic al delegației noastre. \nA fost o onoare deosebită pentru mine faptul că, desemnat \nfiind de către Grupul parlamentar al minorităților naționale, am făcut \n                                                                                             59                                                                                          \n     \nparte  din  delegație,  alături  de  alți  parlamentari  români,  care  își \ncontinuă și astăzi activitatea parlamentară: doamnele senator Roberta \nAnastase și Gabriela Crețu și domnii senatori Vasile Dîncu și Titus \nCorlățean.  Împreună  am  reușit  să  combatem  prejudecăți  și  să \nschimbăm  opinii  asupra  aderării  țării  noastre,  inclusiv  votul  unor \nîntregi delegații naționale din grupurile noastre politice asupra acestui \nsubiect, de la avizul conform, unde a fost împotrivă, la ultimul raport \nMoscovici,  unde  a  fost  pentru.  Am  convingerea  că  sunt  în \nasentimentul colegilor mei, foști observatori, față de cele afirmate.  \nMomentul  aderării  la  1  ianuarie  2007  a  fost  sărbătorit  la \nBucurești  împreună  cu  ministrul  federal  de  externe  al  Germaniei, \nFrank-Walter Steinmeier, astăzi președinte federal, care asigura la data \nrespectivă  președinția  Consiliului  Uniunii  Europene.  Din  păcate, \nseparat:  într-un  loc  cu  președintele  României,  în  alt  loc  cu  prim-\nministrul de atunci. Un semn de rău augur pentru ce avea să urmeze \natât  în  politica  internă,  cât  și  în  ceea  ce  privește  demersul  politic \neuropean al României. \nPoate că acum, la 15 ani după, vom înțelege ce mare rău îl \nreprezintă permanentele disensiuni și crize politice. \nMă  bucur  să  sărbătorim  astăzi  15  ani  de  la  aderare,  în \nprezența  ministrului  de  externe  al  Franței,  domnul  Jean-Yves  Le \nDrian, într-un arc peste timp simbolic și doresc să-i mulțumesc în mod \ndeosebit  pentru  efortul  de  a  fi  alături  de  noi.  Vedem  în  prezența \nDomniei Sale un nou gest de prietenie al Franței față de România.  \nDoamnelor și domnilor, \n                                                                                             60                                                                                          \n     \nReconcilierea  franco-germană  reprezintă  fundamentul \nUniunii  Europene  de  astăzi.  Cred  că  Robert  Schuman  și  Konrad \nAdenauer  ar  fi  mândri  de  cele  realizate,  însă  ar  exprima  și  unele \nnemulțumiri legate de Uniunea Europeană. \nDespre acestea din urmă doresc să vă vorbesc. Am pierdut \nrecent un membru, Marea Britanie, care într-un demers unilateral a \ndecis  să  ne  părăsească  -  lucru  pe  care  îl  regret.  Avem  tot  felul  de \nexcepții și opt out-uri pentru anumiți membri. Nu se respectă întocmai \ntratatele,  birocrația  rămâne  sufocantă,  uneori  există  un  tratament \ndiferențiat aplicat unor state membre sau opinii grav divergente între \nanumite state membre, în chestiunea valorilor fundamentale care stau \nla baza construcției europene. \nDoresc  să  fac  apel  la  solidaritate  și  echitate  în  interiorul \nUniunii  Europene,  foarte  bune  exemple  fiind  lupta  împotriva \npandemiei și finanțarea planurilor naționale de redresare și reziliență \nale statelor membre. \nTotuși, cred că a venit timpul să punem capăt discriminării la \ncare este supusă România, prin neacceptarea în spațiul Schengen, deși \nam  investit  sute  de  milioane  de  euro  în  aplicarea  sistemului  și  în \npofida faptului că din 2011 satisfacem criteriile de aderare. Această \nstare de fapt nu face decât să scadă încrederea cetățenilor români în \nUniunea  Europeană,  afectând  libera  circulație  a  persoanelor  și  a \nbunurilor. \nTotodată  pledăm  ca  pe  baza  unor  rezultate  concrete  – \nsubliniez, pe baza unor rezultate concrete – pe care le va obține țara \n                                                                                             61                                                                                          \n     \nnoastră în perioada următoare să se încheie aplicarea mecanismului de \ncooperare  și  verificare.  În  ceea  ce  ne  privește,  vom  susține  orice \nmăsură legislativă necesară în acest sens. \nSper să ne facem și noi treaba în plan intern și să ducem la \nbun  sfârșit  reformele  anunțate:  modificarea  Constituției,  reforma \nadministrativă,  în  sensul  aplicării  în  mod  real  a  principiului \nsubsidiarității și al unei descentralizări mult clamate în anii din urmă, \ndezvoltarea infrastructurii rutiere și feroviare, a celei din sănătate și \nînvățământ, a digitalizării etc. \nNe  dorim,  totodată,  ca  procesul  de  extindere  al  Uniunii \nEuropene în Balcanii de Vest să fie dinamizat, permițând oamenilor \ndin regiune să se bucure de șansa de a fi cetățeni ai Uniunii Europene, \ndiminuând în același timp influențe externe nefaste asupra regiunii.  \nSperăm că președinția Franței a Consiliului Uniunii Europene \nsă ne ajute în rezolvarea unei părți din aceste probleme, respectiv să \naducă progrese importante la aceste capitole. \nConform unui sondaj recent, încrederea cetățenilor români în \nUniunea Europeană este în continuare la una din cele mai înalte cote \ndin statele membre, iar în ceea ce privește încrederea lor în alte state \nde pe mapamond Germania este pe locul întâi, iar Franța pe locul trei. \nDoamnelor și domnilor, \nÎn concluzie, avem convingerea că apartenența României la \nUniunea Europeană este garanția pentru noi de a beneficia de pace, \ndemocrație  și  bunăstare  și  deci  Grupul  parlamentar  al  minorităților \n                                                                                             62                                                                                          \n     \nnaționale  va  continua  să  susțină  necondiționat  demersurile \nproeuropene ale României. \nVă mulțumesc frumos pentru atenție. (Aplauze.) \nDomnul Florin-Vasile Cîțu: \nMulțumim, domnule deputat. \nTot  din  partea  Grupului  parlamentar  al  minorităților \nnaționale, domnul Silviu Vexler.  \nDomnul Silviu Vexler: \nDoamnelor și domnilor, \nAm  învățat  și  am  crezut  întotdeauna  în  faptul  că  Uniunea \nEuropeană este construită pe șase valori fundamentale: respect pentru \ndemnitatea  umană,  libertate,  democrație,  egalitate,  stat  de  drept, \nrespectarea drepturilor omului, inclusiv cele ale minorităților. \nȘi  îmi  aduc  aminte,  în  acest  moment,  înmormântarea \ndoamnei  Simone  Veil,  prima  femeie  președinte  a  Parlamentului \nEuropean,  reprezentând  Franța,  supraviețuitor  al  lagărelor  de  la \nAuschwitz și Bergen-Belsen, și  mai ales un fragment din cuvintele \nspuse de președintele Macron, respectiv că este aici „pentru a exprima \no imensă recunoștință, în numele poporului francez, pentru unul din \ncei mai iubiți copii ai săi”. \nTotuși, în acest moment deosebit, aniversar, și care ar trebui \nsă fie vesel, domnule ministru Le Drian, doamnă ambasador Auer, îmi \ncer scuze și regret că a trebuit să fiți martor la declarațiile mistico-\nreligioase  ale  unui  coleg  care  atunci  când  nu  elogiază  criminali  de \n                                                                                             63                                                                                          \n     \nrăzboi și nu neagă Holocaustul, încearcă să șteargă din viziunea unei \nEurope moderne existența comunităților musulmane și evreiești. \nDomnule  senator  Lavric,  cu  toată  dorința  dumneavoastră, \nregret! \nSuntem aici și vom continua să fim aici, cu aceeași demnitate \ncu  care  am  contribuit  întotdeauna  la  construirea  și  modernizarea \nUniunii Europene. \nÎmi cer scuze pentru această intervenție! \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  deputaților  și  senatorilor  neafiliați,  doamna \nsenator Diana Șoșoacă. (Rumoare.) \nDoamna Diana Iovanovici-Șoșoacă: \nVă  mulțumesc.  (Este  îmbrăcată  în  ie  și  poartă  drapelul \nRomâniei pe umeri.) \nNu  credeam  că  arborarea  steagului  României  vă  va  stârni \natâtea  râsete!  Este  rușinos,  dar  ce  poți  să  îi  ceri  unui  astfel  de \nParlament?! \nMi  s-a  părut  inoportună  intervenția  domnului  Vexler,  în \ncondițiile în care nici măcar nu i s-a pronunțat numele! Mă fac și eu \navocatul domnului Lavric, pro bono, de data asta! \n                                                                                             64                                                                                          \n     \nSuntem la o aniversare de 15 ani și am auzit aici discursuri \ncare  mi-au  adus  aminte  de  Congresul  al  XIV-lea  al  Partidului \nComunist Român. \nMă așteptam la ceva mai mult din partea dumneavoastră, mai \nales că unii aveți vreo trei-patru legislaturi pe aici, deci ați putea cel \npuțin să învățați să nu mai citiți de pe hârtie, ci să și aveți un pic de \ninspirație pentru a purta discursuri. \nNu am auzi însă... elogii, bunăstare, deci trăim într-adevăr în \nlumi paralele. \nPoporul român trăiește într-o lume pe care dumneavoastră nu \no vedeți. Uniunea Europeană s-a format - și era bine cum s-a format - \npentru a avea o dezvoltare economică bună, să existe bunăstare, pentru \na concura Statele Unite ale Americii. Din păcate, după 15 ani în care \nni se spune că suntem parteneri egali ai statelor Uniunii Europene, nu \navem acces în Schengen. În schimb, avem firme austriece care ne-au \npreluat cam tot ce înseamnă petrol, gaz, bogății, avem firme franceze \ncare ne-au luat alte bogății, avem firme italiene care ne-au luat alte \nbogății. Nu e prost cine le ia, e prost cine le dă! În toți acești 15 ani, \nRomânia a pierdut cel mai mult. Da, într-adevăr, avem posibilitatea să \nne plimbăm în afara granițelor țării, dar, - ce să vezi?! - avem peste 10 \nmilioane de români în afara granițelor țării. Suntem țara cu cea mai \nmare migrație pe timp de pace, iar românii noștri sunt discriminați în \nUniunea Europeană! Nu am văzut ambasadele României că se luptă \npentru români și n-am văzut nici UE că se luptă pentru români, care \nsunt cetățeni egali în drepturi cu ceilalți cetățeni ai statelor europene. \n                                                                                             65                                                                                          \n     \nMai mult decât atât, în ultimii doi ani suntem siderați, mai \nales noi, juriștii, să vedem cum drepturile și libertățile fundamentale, \natât  din  Carta  drepturilor  omului,  dar  și  din  Carta  europeană  a \ndrepturilor  fundamentale  ale  Uniunii  Europene,  sunt  încălcate  cu \nobstinație! Se încalcă orice drept, în numele unui interes colectiv s-au \nanulat drepturile personale, ceea ce nu poate fi admis, pentru că asta \nfăceau comuniștii. \nNe-am  întors  în  timp,  iar  Uniunea  Europeană,  dacă  nu  se \ntrezește, va rămâne fără foarte multe state pentru că, îmi pare rău să o \nspun, nu că o doresc eu, eu încă mai cred că Uniunea Europeană poate \nsă se trezească și să revină la ceea ce a început. Dar 60% din români \nîși doresc ROExit. Atenție foarte mare! Și aveți grijă că anul acesta, \ndoamnelor  de  la  PNL  care  doriți  să  fiți  judecător  la  Curtea \nConstituțională și trageți sfori pentru acest lucru, pentru că vi s-a cerut \nsă anulați Constituția României în favoarea dreptului european. Așa \nceva... îi spun Uniunii Europene: „Pe aici nu se trece!”. Constituția \nRomâniei este cea mai de preț lege. În Constituție se află drepturi și \nlibertăți fundamentale europene. Respectăm dreptul european - dreptul \neuropean  poate  fi  cel  mult  complementar  -,  dar  nu  să  fie  superior \nConstituției României! \nMai mult decât atât, ...(Vociferări.) \nLăsați,  doamnă,  că  n-o  să  vă  aleagă  nimeni  la  Curtea \nConstituțională! \nMai mult decât atât... \n                                                                                             66                                                                                          \n     \nDoamna  Scântei,  lăsați,  că  știm...  Știți,  cu  milionul  ăla  de \neuro într-un an! \nVreau  să-i  amintesc  Uniunii  Europene  ce  înseamnă  aceste \nmotive de pe o ie românească. (Arată pe ia pe care o poartă.)  \nDa, fă-ți cruce! Poate așa vei deveni creștin, domnule! \nAceste  motive  sunt  milenare.  Aici,  pe  pământul  acesta \nromânesc,  s-au  descoperit  plăcuțele  de  la  Tărtăria,  primul  scris  din \nlume. Nici nu se inventase civilizația sumeriană! (Râsete.) \nAici... \nAșa este! Râdeți! Prostul râde când nu știe! \nPuneți mâna pe carte și citiți, că ați făcut de râs Parlamentul \nRomâniei!  \nPentru  România  steagul  României  este  acesta!  (Arată \ndrapelul.) Alt steag nu există! Pentru acest tricolor s-a murit! Și să-i \nmai  aducem  aminte  Uniunii  Europene  de  cruciadele  creștine,  când \ndomnitorii români stăteau aici de pavăză, astfel încât țările Europei să \nse dezvolte și să-și înalțe catedrale, unde acum ori sunt închise, ori \nsunt baruri și restaurante! \nUniunea Europeană trebuie să se trezească!  \nUitați-vă cum Ursula von der Leyen este într-un dosar penal \npentru contracte cu Pfizer! \nAți adus vaccinarea obligatorie ca unic drept și unică condiție \npentru a trăi! \nDomnul Florin-Vasile Cîțu: \nDoamnă senator, vă rog să vă îndreptați către sfârșit... \n                                                                                             67                                                                                          \n     \nDoamna Diana Iovanovici-Șoșoacă: \nO să mă îndrept către sfârșit, sfârșitul dumneavoastră! \nDomnul Florin-Vasile Cîțu: \nCele 10 milioane de români din străinătate vă mulțumesc. \nDoamna Diana Iovanovici-Șoșoacă: \nȘi voiam să vă mai spun un lucru. Pentru toți cei din Uniunea \nEuropeană care solicitați să ne vaccinăm și nu ne mai lăsați nici să \nrespirăm decât dacă ne vaccinăm: Dumnezeu nu este vaccinat și nu va \nfi niciodată! \nTrăiască România liberă și suverană! (Aplauze.) \nDomnul Florin-Vasile Cîțu: \nDin  partea  Grupului  parlamentar  al  PNL,  doamna  senator \nAlina Gorghiu. \nDoamna Alina-Ștefania Gorghiu: \nBună seara, stimați colegi! \nStimați invitați, \nÎntotdeauna  populismul  are  un  nume!  Dar  vă  asigur  că \nultimele minute vor fi ale unui discurs proeuropean, onest și autentic. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule ministru Le Drian,  \nStimată doamnă ambasador a Republicii Franceze,  \nStimați colegi, \n                                                                                             68                                                                                          \n     \n1 ianuarie 2007 a fost, într-adevăr, un moment de excepție \npentru noi toți și sunt, așa cum spuneau toți colegii mei, 15 ani  de \nUniune Europeană pentru România. \nCa națiune europeană, am aderat la un proiect politic care are \nla bază valori precum demnitatea, statul de drept, libertatea, egalitatea, \ntoleranța și, poate cel mai important dintre toate acestea, respectarea \ndrepturilor omului. Mult mai recent, spiritul Declarației de la Sibiu, \nadoptată în mai 2019, în România, a consfințit ceea ce este Europa de \nastăzi - o uniune a valorilor și a libertăților. \nStimați colegi senatori,  \nStimați colegi deputați, \nRezultatele  la  care  au  ajuns  statele  membre  ale  Uniunii \nEuropene, datorită integrării europene, vorbesc de la sine. Și pentru \nRomânia acest lucru a însemnat o creștere de aproape trei ori a PIB-\nului României, o creștere de patru ori a PIB-ului pe cap de locuitor, \nam beneficiat de fonduri europene pentru dezvoltare cu peste 46 de \nmiliarde  de  euro  mai  mult  decât  a  contribuit  România  la  bugetul \nUniunii, iar expresia „din fonduri europene” aduce multă mândrie și \ncertifică un lucru necesar și bine făcut. \nA fi european înseamnă însă multe lucruri, unele extrem de \nsimple, unele însă ceva mai complicate și provocatoare. \nCertificatul verde este un proiect european. \nDrepturile minorităților, de orice fel ar fi aceste minorități, și \ntoleranța, sunt valori europene. \nLa fel și respingerea discriminării și a excluziunii sociale. \n                                                                                             69                                                                                          \n     \nRespectarea  principiului  supremației  dreptului  european  în \ndomeniile stabilite prin tratate și cedarea de suveranitate, da, sunt, de \nasemenea,  principii  de  bază  ale  ideii  unității  europene.  La  fel  și \nrespectarea deplină a deciziilor Curții de Justiție a Uniunii Europene. \nNu poți, stimați colegi, să fii astăzi european o zi și a doua zi \nsă-ți  dai  haina  jos,  deși  mai  vedem  lucrul  acesta  în  discursuri  din \npricina populismului. Și atunci, în loc de oameni politici de stat, în loc \nde oameni politici înțelepți, vizionari, vezi lideri populiști care se bat \ncu  pumnul  în  piept,  nu  doar  în  România,  riscând  destrămarea \nproiectului european.  \nAcum, când lumea întreagă se confruntă cu noi și noi crize de \nsănătate,  economice,  ecologice,  tensiuni  geopolitice,  România  vă \nasigur că va contribui din plin la proiectul viitorului Europei.  \nVom  avea  o  Uniune  mai  puternică,  mai  rezilientă,  mai \nconvergentă, mai solidară. Și când vorbim de viitor trebuie să știm \nlimpede că avem ca stat european și obligații, dar avem și drepturi. \nSunt speranțe puse în 2007 și unele dintre ele încă nematerializate.  \nVorbea colegul nostru de la UDMR despre aderarea la spațiul \nSchengen. \nDa, este un drept al României, îndeplinim de mult timp toate \ncriteriile și condițiile tehnice și îi rugăm pe partenerii europeni să țină \ncont de acest lucru și să ne sprijine în acest demers al României.  \nȘi adoptarea monedei euro este un alt proiect pentru care ne \npregătim și probabil că o să ne pregătim mai serios de acum încolo. \n                                                                                             70                                                                                          \n     \nDeși  în  acești  15  ani  au  existat  foarte  multe  provocări, \nRomânia rămâne în continuare, în ciuda celor pe care le-ați auzit mai \ndevreme, una dintre cele mai favorabile țări pentru construcția Uniunii \nEuropene. \nUn  sondaj  recent,  de  acum  două  zile,  arată  că  peste  75% \ndintre români susțin în continuare proiectul european. \nDa,  e  îmbucurător  că  noi,  românii,  credem  în  această \nconstrucție,  iar  eu,  ca  un  cetățean  proeuropean  convins,  cred  că  și \nEuropa își va onora la rândul său toate obligațiile față de România. \nVă mulțumesc, stimați colegi, pentru această oportunitate. \nMulțumesc, domnule ministru, Excelență, pentru îngăduință. \nO seară plăcută! (Aplauze.) \nDomnul Florin-Vasile Cîțu: \nMulțumim, doamnă senator. \nDoamnelor și domnilor,  \nAm încheiat intervențiile. \nMulțumindu-vă pentru participare, vă rog să-mi permiteți să \ndeclar închisă ședința solemnă – așa se voia – comună a Senatului și \nCamerei Deputaților. \nVă mulțumesc.  \n \nȘedința s-a încheiat la ora 19.43. \n \n \n \n "
    },
    "30": {
        "start_text": "Doamna Diana Iovanovici-Șoșoacă:",
        "start_index": -1,
        "end_text": "Domnul Florin-Vasile Cîțu:",
        "end_index": -1,
        "text": "                                                           1                                                                                          \n     \n02 februarie 2022 – ședință comună \n \n \nS U M A R \n \n1.  Alocuţiuni consacrate aniversării a 15 ani de  2. \nla aderarea României la Uniunea Europeană. \n \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \nS T E N O G R A M A \nședinței solemne comune \n a Camerei Deputaților și Senatului \nconsacrată aniversării a 15 ani \nde la aderarea României la Uniunea Europeană. \n \nȘedința a început la ora 17.37. \nLucrările şedinţei au fost conduse de domnul senator Florin-\nVasile Cîțu, președintele Senatului, asistat de domnul deputat Andrei-\nRăzvan Lupu, secretar al Camerei Deputaților, și de domnul senator \nIon-Narcis Mircescu, secretar al Senatului.  \nDin  prezidiu  a  făcut  parte  și  domnul  deputat  Ion-Marcel \nCiolacu, preşedintele Camerei Deputaţilor. \nDomnul Florin-Vasile Cîțu: \nStimați colegi, \nVă rog să luați loc, să începem. \nDomnule președinte al Camerei Deputaților, \nDomnule prim-ministru, \nDomnule  Jean-Yves  Le  Drian,  ministrul  pentru  Europa  și \nafaceri externe al Republicii Franceze, \nDistinși reprezentanți ai cultelor religioase, \nDoamnelor și domnilor senatori și deputați, \nDoamnelor şi domnilor miniștri, \n                                                                                             3                                                                                          \n     \nExcelențele  Voastre,  doamnelor  și  domnilor  ambasadori, \nreprezentanți ai misiunilor diplomatice, \nStimați invitați, \nOnorată asistență, \nVă  rog  să-mi  permiteţi  să  declar  deschisă  şedinţa  solemnă \ncomună  de  astăzi,  a  Senatului  și  Camerei  Deputaților,  dedicată \naniversării a 15 ani de la aderarea României la Uniunea Europeană. \nDoamnelor şi domnilor, \nVă  invit  să  ascultăm  Imnul  naţional  al  României  și  Imnul \nUniunii Europene! \n(Se intonează Imnul naţional „Deşteaptă-te, române!”. \nSe intonează Imnul Uniunii Europene.) \nDoamnelor și domnilor senatori și deputați, \nOnorați invitați, \nÎl  invit  la  tribună  pe  Excelența  Sa,  domnul  Jean-Yves  Le \nDrian,  ministrul  pentru  Europa  și  afaceri  externe  al  Republicii \nFranceze. \nDomnul  Jean-Yves  Le  Drian  (ministrul  pentru  Europa  și \nafaceri externe al Republicii Franceze): \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDoamnelor și domnilor miniștri, \nDoamnelor și domnilor deputați și senatori, \n15 ani după aderarea României la Uniunea Europeană. \n                                                                                             4                                                                                          \n     \nSunt  deosebit  de  fericit  să  fiu  astăzi  la  București  pentru  a \nsărbători împreună cu dumneavoastră acest eveniment care a fost un \nprogres pentru toți europenii, pentru că de 15 ani încoace Uniunea \nnoastră  este  mai  puternică  și  mai  completă  pentru  că  și \ndumneavoastră, România, faceți parte din ea. \nȘi nu spun acest lucru numai în numele prieteniei care unește \nnațiunile  noastre,  o  prietenie  înrădăcinată  în  istoria  culturală, \nintelectuală și politică pe care o împărtășim împreună. Prietenie care \nne amintește de tinerețea petrecută la Paris a părinților fondatori ai \nRomâniei  moderne  –  Alexandru  Ioan  Cuza,  Vasile  Alecsandri  sau \nchiar și Brătianu, familia Brătianu, tată și fiu. O prietenie care ni se \namintește de fiecare dată când pronunțăm numele lui Enescu, Brâncuși \nsau Cioran, care ne-au adus atât de mult cu toții. O prietenie care, \ndupă Revoluția Română, s-a exprimat prin numeroase manifestări de \nsolidaritate, de care eu îmi amintesc încă și acum, păstrez o amintire \nfoarte proaspătă a acestor manifestări. Și o prietenie care adeseori - și \neste o mare onoare pentru noi - se pronunță, se vorbește „en français” \n-  în  franceză,  această  limbă  care  a  fost  o  limbă  de  libertate  și  de \ncunoaștere  pentru  tinerii  români  care  au  studiat-o  în  anii  cei  mai \nsumbri  ai  istoriei  dumneavoastră  și  care  astăzi  vă  înscrie  pe  mulți \ndintre  dumneavoastră  într-o  comunitate  de  300  de  milioane  de \nfrancofoni de peste tot în lume. \nSpun acest lucru, de asemenea, pentru că Franța prezidează \nastăzi  Consiliul  Uniunii  Europene,  și  această  responsabilitate  ne \n                                                                                             5                                                                                          \n     \npermite  să  apreciem  atuurile,  avantajele  care  dau  putere  Europei \nnoastre. \nIncontestabil, economia dumneavoastră s-a poziționat treptat \npe sectoare de viitor, și angajarea dumneavoastră în Europa Apărării, \ninclusiv în Sahel, se numără printre toate aceste atuuri ale Europei. \nCând  v-ați  alăturat  Uniunii,  în  2007,  România  și-a  reluat \nlocul  care  îi  corespunde  în  inima  Europei  noastre.  A  fost  un  pas \nsuplimentar pe drumul care v-a permis să dați pagina, să lăsați în urma \ndumneavoastră  mai  multe  decenii  de  dictatură,  penurii  și  regim \narbitrar. A fost, de asemenea, un pas în plus pe drumul care, după un \nsecol de conflicte și despărțiri, ne-a condus împreună la reunificarea \nEuropei noastre. Și, într-adevăr, vorbesc despre reunificare. Am spus \nacest  lucru  la  Praga,  când  comemoram  revoluțiile  din  1989,  ca,  de \nexemplu, cea care a început pentru dumneavoastră la Timișoara, în \nstrigăte de libertate și dreptate. \nȘi  repet  în  fața  dumneavoastră  astăzi  -  decât  să  folosesc \ncuvântul „extindere”, care oarecum ne îndepărtează unii de ceilalți, eu \nprefer termenul „reunificare”, pentru că el ne apropie unii de ceilalți. \nMomentul istoric din 2007, pe care îl sărbătorim astăzi, a fost \npregătit de momentul istoric din 1989, când Europa noastră a putut, în \nsfârșit, să se regăsească pe sine însăși, când în sfârșit am început să \nvindecăm  împreună  această  rană  deschisă  în  1945  în  inima \ncontinentului european deja greu încercat și dezorientat de 3 decenii \nde  tragic  război  civil.  Când,  în  sfârșit,  Cortina  de  Fier  care  ne \n                                                                                             6                                                                                          \n     \ndespărțea  s-a  prăbușit,  s-a  prăbușit  și  noțiunea  total  artificială  de \n„Europa de Est”, care ne despărțea și ea, de asemenea. \nÎntr-adevăr, națiunile noastre sunt diferite, sunt diverse, dar \nnu  a  existat  dintotdeauna  decât  o  singură  Europă,  cea  pe  care \nîmpreună o numim „a noastră”, cea pe care ne-a înapoiat-o anul 1989. \nAceste două drumuri, în realitate, se confundă și nu fac decât \nunul  singur.  Este  calea  pe  care  ne-o  deschidem  noi,  în  calitate  de \neuropeni, înspre un orizont de progres care ne reunește. Un orizont de \nlibertate  și  de  democrație  ordonat  în  funcție  de  principiile \nfundamentale  ale  Uniunii  noastre  -  respectarea  statului  de  drept,  a \ndrepturilor  omului,  a  drepturilor  minorităților,  respectarea  libertății \npresei  și  libertăților  universitare.  Un  orizont  de  progres  social \nîmpărtășit, pentru că concetățenii așteaptă în mod legitim de la Europa \nca ea să fie prosperitatea în serviciul solidarității, în dimensiunea cea \nmai concretă a vieților lor. Și un orizont, de asemenea, de reunificare a \nmemoriilor noastre în toată diversitatea lor, ca să putem regăsi firul \nistoriei  europene  și  pentru  a  putea  scrie  împreună  noi  pagini  din \naceastă istorie. \nAcest orizont comun ne permite să mergem înainte, astăzi, \nîntr-o  lume  plină  de  amenințări  și  de  provocări  legate  de  mediu, \ntehnologice, economice și geopolitice, afirmând această suveranitate \neuropeană care astăzi, în fața noului context internațional, este cea mai \nbună  garanție  a  suveranităților  noastre  naționale,  pe  care  ea  le \nconsolidează fără să le știrbească. \n                                                                                             7                                                                                          \n     \nȚările  care,  cum  a  fost  cazul  în  România,  au  fost  supuse \njugului  funestei  doctrine  Brejnev  știu  că  suveranitatea  nu  poate  fi \nlimitată, ea există sau nu există, și dacă ni se confiscă, atunci trebuie \nsă o recucerim, așa cum ați făcut-o și dumneavoastră. \nÎn schimb, dacă hotărâm cu toții, împreună, putem să-i dăm o \nprelungire colectivă, pentru a o apăra mai bine, adică pentru a apăra \nmai bine capacitatea noastră de a ne face propriile alegeri și să nu ne \nsupunem strategiilor de dependență, de predare, de exploatare și de \ningerință,  care  conturează  astăzi  o  sălbăticire  îngrijorătoare  a  vieții \ninternaționale. \nAfirmând împreună suveranitatea noastră, împreună, cei 27, \nne acordăm mijloacele pentru a rezista acestei schimbări. \nSuveranitatea    europeană  este,  pur  și  simplu,  condiția \nposibilității  exercitării  depline  a  suveranităților  naționale  în  secolul \nXXI.  Acesta  este  sensul  pe  care  dorim  să-l  dăm  celei  de-a  13-a \npreședinții franceze a Consiliului UE, să declinăm, să afirmăm acest \nprincipiu imperativ politic și geopolitic de suveranitate europeană în \ntoate  domeniile,  împreună  cu  dumneavoastră  și  cu  toți  cei  27  de \nparteneri. Acesta este sensul marilor întâlniri pe care le pregătim  – \nSummitul  UE  -  Uniunea  Africană,  Forumul  ministerial  pentru \ncooperare  în  Indo-Pacific  și,  de  asemenea,  Summitul  privind  noul \nmodel european de creștere și, de asemenea, apărarea de către șefii de \nstat și de Guvern a Primei Cărți Albe a Apărării Europene, busola \nnoastră strategică. \n                                                                                             8                                                                                          \n     \nCe mă surprinde, uitându-mă la drumul pe care l-am parcurs \nîmpreună din 2007, este că proiectul nostru european este suficient de \nputernic  pentru  a  fi  atât  ceea  ce  ne  permite  să  vindecăm  rănile \nsecolului XX și, de asemenea, ne permite să intrăm în secolul XXI \nputernici, mulțumită identității noastre. \nȘi, bineînțeles, avem această dublă forță, și de aceea susținem \nperspectiva europeană a Balcanilor de Vest, care are un sens deplin, \navând în vedere trecutul și viitorul. \nPreședintele Macron a repetat acest lucru acum câteva zile, la \nParlamentul European de la Strassbourg - pentru noi, Balcanii de Vest \nîși au locul în Uniunea Europeană. \nIată  de  ce,  sub  președinție  franceză,  vom  organiza,  de \nasemenea, o conferință care va avea ca obiectiv să avansăm împreună \nînspre această nouă etapă a reunificării noastre europene, bazându-ne \nîn  special  pe  principiile  metodologiei  revizuite  a  negocierilor  de \nadeziune. \nIată  de  ce,  din  punctul  meu  de  vedere,  iată  ce  sărbătorim \nastăzi – un progres european. \nDar  actualitatea  ne  amintește  că  acest  imens  progres  se \nlovește astăzi de riscul unei regresiuni majore. \nUnii,  într-adevăr,  ar  vrea  să  ne  tragă  înapoi  înspre  lumea \nstabilită la Ialta, din care curajul și angajamentul dumneavoastră în \nconstrucția  europeană  ne-au  smuls.  Și  nu  vom  putea  accepta  acest \nlucru fără să renunțăm la tot ceea ce am construit împreună și la toate \nperspectivele de viitor pe care le-am adoptat. \n                                                                                             9                                                                                          \n     \nIată de ce, din punctul meu de vedere, una dintre cele mai \nmari provocări, căreia trebuie să-i răspundem astăzi, este să restabilim \no relație de stabilitate și de previzibilitate cu Rusia. Este o provocare \ncare se adresează unei întregi generații, dar este, în același timp, o \nprovocare urgentă, deoarece este din ce în ce mai clar, de mai mulți \nani, și cu atât mai mult astăzi, că vecinul nostru rus a hotărât să se \npoarte ca o putere care cauzează dezechilibre, refuzând să respecte \nmarile principii ale securității europene, pe care, amintesc, sunt fapte, \nRusia acceptase aceste principii, cu noi, la Helsinki, în '75, la Paris, în \n1990.  Ea  încearcă  astăzi  să  impună  o  logică  de  zone  de  influență \nfondată  pe  slăbirea  și  limitarea  suveranității  statelor  limitrofe  și \namenințând  anumiți  aliați  ai  noștri,  ai  NATO  și  parteneri  ai  UE  și \ndesfășurând manevre de ingerință chiar pe teritoriul Uniunii Europene \nși al NATO. \nPentru a găsi un nou echilibru cu vecinul nostru rus trebuie să \nformulăm  principii  cu  aliații  și  partenerii  noștri.  Și  tocmai  aceasta \nfacem. \nDar trebuie, de asemenea, ca noi, europenii, așa cum am început \ndeja să facem, trebuie să articulăm conținutul acestor principii, pentru \ncă această sarcină ne duce la chestiuni care nu afectează pe nimeni atât \nde  mult  ca  pe  noi  -  chestiunea  reunificării  continentului  nostru,  al \ncărui preț l-am amintit, chestiunea securității într-o lume de jocuri de \nputere și de raport de forțe care, în această lume, ia o cotitură înspre \nsălbăticire. Numai aceasta ne permite să rămânem actori ai destinului \nnostru, stăpâni pe destinul nostru, tocmai pentru că suntem uniți. \n                                                                                             10                                                                                          \n     \nȘi întrebarea care ni se pune astăzi este următoarea - cum să \nfacem față împreună? \nDin  punctul  meu  de  vedere,  răspunsul  se  declină  în  trei \npuncte. \nMai întâi, arătând că principiile fundamentale ale organizării \nsecurității  colective  în  Europa  nu  sunt  negociabile.  Mă  gândesc  la \nsuveranitatea  statelor,  care  trebuie  să  fie  pe  deplin  respectată, \ninviolabilitatea  frontierelor  și  integritatea  teritorială  a  statelor, \nlibertatea  pe  care  o  are  fiecare  stat,  să-și  hotărască  alianțele  și \norganizațiile la care dorește să adere și, în plus, la drepturile omului și \nlibertățile fundamentale, a căror aplicare este universală. \nNimic, astăzi, nu ar putea justifica slăbirea acestor principii \ncare se află în centrul, repet, Actului Final al Helsinki și al Cartei de la \nParis,  pe  care  Rusia  le-a  acceptat.  Tocmai  aceste  principii  sunt \namenințate astăzi de către Rusia. \nÎn ceea ce privește Ucraina, vreau să fiu deosebit de clar - \nRusia trebuie să fie conștientă de lovitura pe care și-ar da-o sie însăși \ndacă ar purta un nou atac împotriva acestei țări, pentru că europenii nu \nar accepta acest lucru, ne-am luat cu toții angajamentul solemn și încă \nde pe acum am început să pregătim sancțiunile masive pe care le-am \nadopta, fără să ezităm față de Rusia, dacă se va ajunge până acolo. \nPe  baza  acestor  principii,  responsabilitatea  noastră  este  să \nîncercăm să definim împreună cu Rusia termenii unui dialog exigent \nprivind reglementarea relației noastre de concurență strategică. Acest \ndialog este indispensabil, cu condiția ca el să fie purtat pe baza unei \n                                                                                             11                                                                                          \n     \nordini de zi pe care am hotărât-o noi, împreună, pentru că vedem că \nastăzi, fără reguli, o coabitare cu Rusia este o coabitare instabilă și \npericuloasă. \nPe termen scurt, prioritatea noastră trebuie să fie să căutăm \ncalea unei detensionări. Este efortul căruia ne consacrăm, în cadrul \nformatului Normandia, împreună cu Germania, pentru a obține gesturi \ncare să permită să ajungem la implementarea Acordurilor de la Minsk. \nAceste eforturi au fost reluate la Reuniunea de la Paris, acum câteva \nzile, și se vor continua. \nMai pe larg, de 20 de ani am asistat la distrugerea treptată a \ntuturor regulilor care încadrau concurența strategică, ceea ce ne-a dus \nîn fond la o lume care este cea a anilor '60, adică la o lume unde \ncompetiția militară și strategică riscă să se exprime în stare pură, fără \nnicio regulă, fără nicio constrângere. \nÎntr-adevăr, tratatele care ne legau nu mai există sau nu mai \nsunt în concordață cu realitățile militare contemporane. \nTrebuie, deci, fără să cedăm nimic din respectul pe care îl \ndatorăm  marilor  principii  menționate  adineauri,  trebuie,  deci,  să \nnegociem  regulile  adaptate  provocărilor  actuale,  că  e  vorba  de \narmamentele nucleare strategice, care fac obiectul unui dialog între \nRusia  și  Statele  Unite,  pe  care  și  noi  ne  coordonăm  strâns  cu \nWashingtonul,  sau  că  este  vorba  de  armamentele  convenționale, \nexercițiile militare sau mecanismele de previzibilitate ale activităților \nmilitare. \n                                                                                             12                                                                                          \n     \nÎn cadrul acestui dialog, europenii trebuie să poarte o viziune \nși  poziții  comune,  folosindu-se  de  mecanismele  de  coordonare \nexistente. \nȘi, în sfârșit, având în vedere că ne angajăm în acest dialog \ncu  Rusia  alături  de  aliații  noștri,  dar  și  în  calitate  de  europeni, \nîncercăm să facem să se audă un singur glas european de fiecare dată \ncând este vorba de securitatea europeană, reafirmând, în același timp, \nangajamentul  nostru  deplin  în  cadrul  NATO  și  al  politicii  sale  de \napărare și de descurajare. \nPrima  etapă  a  integrării  României  într-o  comunitate \neuroatlantică  de  solidaritate  și  responsabilitate  a  fost  aderarea  sa  la \nNATO,  în  2004.  Este  mândria  noastră  că  am  contribuit  la  această \nintegrare și, de asemenea, suntem mândri astăzi, în calitate de aliat, \npartener  european  și  țară  prietenă,  să  ne  aflăm  alături  de \ndumneavoastră  în  aceste  vremuri  când  contextul  de  securitate  se \ndegradează  la  frontierele  dumneavoastră,  și  ele  sunt  astăzi  și \nfrontierele noastre. \nAcesta este sensul anunțului făcut de președintele republicii, \nprivind  disponibilitatea  noastră,  să  contribuim  la  noi  măsuri  de \nreasigurare  în  beneficiul  României.  Acest  angajament  se  înscrie  în \ncontinuitatea acțiunii noastre pentru securitatea noastră comună, ca și \nmisiunile de poliție aeriană și în cadrul misiunilor eFP, prezențelor \navansate în Estonia și Lituania pe care Franța le va menține. \nSpun, de asemenea, că intransigența față de principii, atunci \ncând  stabilitatea  și  securitatea  continentului  nostru  se  află  în  joc, \n                                                                                             13                                                                                          \n     \ncăutarea unui dialog exigent cu Rusia, un angajament concret, atât în \nApărarea  Europeană,  cât  și  în  Alianța  Atlantică,  numai  astfel  vom \nputea să afirmăm ceea ce suntem în mod colectiv, adică o mare putere \ncapabilă să-și apere propriile interese și să se facă respectată, o putere \nde  echilibru  și  de  stabilitate  care  își  manifestă  atașamentul  față  de \nreguli. \nIată, dragi prieteni, ceea ce doream să vă spun la această a \n15-a aniversare a aderării României la Uniunea noastră. \nÎn numele istoriei europene care ne-a reunificat, în numele \nviitorului  de  suveranitate  pe  care  îl  putem  construi  împreună  și  în \nnumele  fermității  și  unității  pe  care  o  demonstrăm  astăzi  pentru  a \npăstra aceste cuceriri și pentru a apăra acest orizont, vă mulțumesc. \n(Aplauze.) \nDomnul Ion-Marcel Ciolacu: \nÎl  invit  la  tribună  pe  domnul  Florin  Cîțu,  președintele \nSenatului României. \nDomnul Florin-Vasile Cîțu: \n(Coboară la tribună.) \nDomnule președinte al Camerei Deputaților, \nDomnule prim-ministru, \nDomnule  Jean-Yves  Le  Drian,  ministrul  pentru  Europa  și \nafaceri externe al Republicii Franceze, \nDistinși reprezentanți ai cultelor religioase, \nDoamnelor și domnilor senatori și deputați, \n                                                                                             14                                                                                          \n     \nDoamnelor şi domnilor miniștri, \nExcelențele  Voastre,  doamnelor  și  domnilor  ambasadori  și \nreprezentanți ai misiunilor diplomatice, \nStimați invitați, \nOnorată asistență, \nIntrarea  în  Uniunea  Europeană  este  benefică  pentru  toți \nromânii, dar în același timp necesară, chiar dacă unii dintre noi au alte \nopinii. \nPoate prea des, în ultimii ani, unii politicieni s-au folosit sau \nau promovat negativ aderarea României la Uniunea Europeană. \nTotuși, este o realitate de necontestat faptul că aderarea la \nUniunea Europeană a adus bunăstare, libertate, securitatea României, \ncare  astăzi  este  mai  importantă  decât  oricând,  și  a  românilor, \nindiferent de forma ei, definită de Constituție, alimentară, financiară, \nsocială sau sanitară. \nCele mai mari câștiguri pentru România și români sunt cele 3 \nmari libertăți care nu au existat înainte de aderare – libera circulație a \npersoanelor, a mărfurilor și a capitalurilor. \nDacă ne uităm în jurul României, toate țările au luat o decizie \nimportantă. Noi am luat decizia că suntem o țară europeană. A fost \nprima dată în istoria României când a existat consens transpartinic, \ntoate partidele politice s-au pus de acord cu privire la drumul european \nal țării noastre. \nAceastă aderare a atins și a pătruns toate nivelurile societății \nromânești. \n                                                                                             15                                                                                          \n     \nNivelul politic - România face parte acum din marile familii \npolitice europene. \nTotuși, în România, unii politicieni au tendința să dea vina pe \nUniunea  Europeană  pentru  toate  nerealizările  lor,  pentru  lucruri  ca \ndistrugerea  industriei  și  pentru  faptul  că  nu  se  mai  cumpără  doar \nproduse românești, ci și produse străine. \nAdevărul este exact invers - aderarea la Uniunea Europeană a \ncreat calea pentru ca poporul român să vorbească și să aplice lucruri \nca: standarde internaționale, competență, profesionalism, meritocrație, \nevaluare, piață liberă, cu care am început să ne obișnuim la doar câțiva \nani după aderare. \nPentru mine și pentru Partidul Național Liberal, aderarea la \nUniunea  Europeană  a  constituit  un  prilej  prin  care  fundamentele \nliberale au avut ocazia să se afirme și să demonstreze că fac parte din \npolitica europeană. \nȘi, da, astăzi ia românească este una dintre cele mai apreciate \nproduse românești în Uniunea Europeană, iar Dacia Duster - care, nu \nștiu,  este  o  mașină  românească  făcută  de  o  firmă  franțuzească  sau \ninvers - este în topul preferințelor cumpărătorilor din Franța, Olanda și \nGermania. \nCel mai mare câștig al României și al românilor este că nu ne \nmai  bucurăm  doar  noi  de  produsele  românești  și  le-am  dat  ocazia \ntuturor să se bucure de acestea. \nÎn esență, lucrul important este că Uniunea Europeană ne-a \nadus împreună. Împreună cu marile națiuni cu tradiții din Europa, de \n                                                                                             16                                                                                          \n     \nla egal la egal. Ne-a permis practic să ne întoarcem într-un loc căruia \nRomânia i-a aparținut dintotdeauna. \nEuropa înseamnă că ne apărăm împreună, creștem împreună, \nfacem planuri pentru viitor împreună. \nA  permis  multor  români  care  nu-și  găseau  satisfacția \nprofesională  sau  materială  în  țară  să  o  facă  în  interiorul  familiei \nUniunii Europene, dar ei neuitând niciodată că sunt români. \nTinerii noștri, viitorul nostru, pot astăzi să se formeze și să \nstudieze ușor și liber oriunde în Europa. \nÎn ultimii 15 ani, România a progresat ca națiune europeană, \noportunitățile de muncă, de studiu, de investiții au crescut exponențial. \nDecalajul economic - așa cum s-a văzut și în cel mai recent \nraport al OECD  - și social, în comparație cu țările occidentale,  s-a \nmicșorat.  Am  devenit  o  societate  mai  atractivă  pentru  investitorii \nstrăini  și  pentru  marile  companii  internaționale,  iar  demnitatea, \nlibertatea,  drepturile  individuale  ale  omului  și  egalitatea  au  devenit \nvalori de necontestat. \nRomânia a contribuit în mod constant, prin acțiuni comune, la \nîmbunătățirea mecanismelor de dezvoltare ale UE și la perfecționarea \ninstrumentelor politice stabilite la nivel comunitar. \nPrin unitate și solidaritate, am gestionat una dintre cele mai \ndificile crize sanitare pe care UE le-a traversat încă de la fondarea \nComunității Europene. \nPrin reformele pe care și le-a asumat, România este astăzi un \nactor  european  care  poate  să  asigure  continuitate  în  susținerea \n                                                                                             17                                                                                          \n     \nstabilității și predictibilității sistemului fiscal. Continuă să faciliteze un \ndialog onest și echilibrat cu toți investitorii și să identifice soluții de \ndezvoltare economică pe termen mediu și lung. \nSuntem puternic angajați în asigurarea securității și stabilității \ngranițelor de est, iar evoluția complexă și imprevizibilă a situației din \nproximitatea țării noastre ne determină să ne consolidăm și postura de \nfurnizor important de securitate și stabilitate. \nDe aceea, vă spun foarte clar - viitorul României este strâns \nlegat de viitorul construcției europene. \nEforturile  noastre  trebuie  concentrate  pe  identificarea  unor \ndirecții care să faciliteze creșterea sustenabilă a calității vieții tuturor \ncetățenilor. \nÎn  același  timp,  viziunea  și  acțiunile  noastre  comune  la \nnivelul UE trebuie să fie calibrate schimbărilor ample care se produc \nchiar acum, sub ochii noștri, la nivel regional și european. \nPentru  mine  și  pentru  Partidul  Național  Liberal,  Uniunea \nEuropeană este singura opțiune. \nVă mulțumesc. (Aplauze.) \n(Revine la prezidiu.) \nÎl invit la tribună pe Excelența Sa, domnul Marcel Ciolacu, \npreședintele Camerei Deputaților. (Râsete. Aplauze. Vociferări.) \nDomnul Ion-Marcel Ciolacu: \nDomnule ministru pentru Europa și afaceri externe al Franței, \nExcelența Voastră, domnule președinte al Senatului,  \nDomnule prim-ministru,  \n                                                                                             18                                                                                          \n     \nDoamnelor și domnilor miniștri, \nStimați reprezentanți ai cultelor religioase, \nDoamnelor și domnilor europarlamentari,  \nStimați reprezentanți ai Corpului Diplomatic, \nDistinși invitați, \nDomnule prim-ministru Adrian Năstase,  \nDomnule prim-ministru Călin Popescu-Tăriceanu, (Aplauze.) \nCu mare bucurie vă urez un călduros bine ați venit la ședința \nsolemnă comună pentru aniversarea a 15 ani de la aderarea României \nla Uniunea Europeană! \nÎncă de la apariția statului român modern, poporul român a \nîmbrățișat, cu entuziasm și pasiune, cultura occidentală și, în special, \npe cea franceză.  \nÎn perioada pașoptiștilor, în cea a regalității, în timpul și între \ncele  două  Războaie  Mondiale,  alegerea  românilor  a  fost  mereu \nEuropa.  \nDupă o îndepărtare forțată în anii comunismului, anul 1989 a \nînsemnat  reafirmarea,  cu  toată  puterea  și  determinarea  unui  popor \ndornic de libertate, apartenenței la proiectul european.  \nA  urmat  un  drum  lung,  marcat  de  numeroase  decizii  și \nreforme dificile, dar care a culminat, în anul 2007, cu unul dintre cele \nmai  semnificative  momente  ale  istoriei  noastre  recente,  aderarea  la \nUniunea Europeană. Acel moment a fost o mare victorie a României, \ndar, în egală măsură, și o victorie a Europei.  \n                                                                                             19                                                                                          \n     \nÎn contextul prezenței la București a domnului ministru Le \nDrian, aș dori să remarc faptul că țara Domniei Sale a fost, în istorie, \nunul dintre marii susținători ai României. \nDe aceea, domnule ministru, vă mulțumesc pentru gestul de \nmare prietenie de a vă alătura în cadrul acestei ședinței solemne, mai \nales având în vedere agenda dumneavoastră atât de complexă în acest \nsemestru al președinției franceze a Consiliului Uniunii Europene.  \nDistinsă audiență, \nUniunea Europeană este un proiect în continuă dezvoltare, al \ncărei viitor îl conturăm împreună.  \nÎn  vremurile  bune  ne  bucurăm  de  prosperitate,  de  libera \ncirculație, de oportunitatea de a avea studii și cariere paneuropene, iar \nîn vremurile grele ne bucurăm de protecția și solidaritatea europeană.  \nMecanismul  european  de  redresare  și  reziliență,  și  din \nperspectiva României, PNRR, reprezintă o șansă extraordinară pentru \nalinierea economiei noastre la cele mai moderne standarde.  \nAcum traversăm un context geopolitic extrem de complicat. \nMai întâi criza pandemică, la care se adaugă evoluțiile deosebit de \nîngrijorătoare de la frontiera de est. \nDupă cum știți, România este un partener de încredere atât \ndin punct de vedere militar și al prezenței sale în NATO, cât și din \npostura de gardian al frontierelor externe ale Uniunii Europene, prin \nparticiparea la misiunile Frontex.  \nSuntem convinși că o vecinătate sigură, cu țări prospere și \nstabile, reprezintă cea mai bună cale spre propria pace.  \n                                                                                             20                                                                                          \n     \nSalut,  cu  acest  prilej,  acțiunile  care  vizează  avansarea \nparcursului european al statelor din Balcanii de Vest și intensificarea \ndialogului cu statele Parteneriatului Estic.  \nStimați oaspeți,  \nNe  aflăm  în  Anul  european  al  tineretului,  un  moment  de \nrecunoaștere  a  provocărilor  pe  care  le-au  avut  tinerii  pe  perioada \npandemiei. \nEste  un  moment  cu  atât  mai  bun  să  ne  amintim  că  tinerii \nnoștri  sunt  cei  care  vor  trăi  în  lumea  pe  care  noi  o  construim.  Ei \ntrebuie să se regăsească atât în valorile generoase care au condus la \ncrearea Uniunii, cât și în deciziile cele mai concrete care vor avea un \nimpact direct asupra vieții lor de zi cu zi.  \nLa  15  ani  de  la  aderarea  României  la  Uniunea  Europeană \navem nevoie de un nou pact politic, precum momentul Snagov, care să \ndea direcție României în Uniunea Europeană în perioada următoare – \no  nouă  agendă  europeană  pentru  țara  noastră,  care  să  asigure \ndezvoltarea României și folosirea oportunităților disponibile la nivel \neuropean în interesul românilor. \nDe  aceea,  închei  acest  discurs  cu  gândul  că  trebuie  să  le \noferim tinerilor noștri tot sprijinul de care au nevoie, pentru ca și ei să \nlupte la rândul lor pentru visul Europei unite.  \nVă mulțumesc. (Aplauze.) \nDomnul Florin-Vasile Cîțu: \nMulțumim. \n                                                                                             21                                                                                          \n     \nÎl invit la tribună pe Excelența Sa, domnul Nicolae  Ciucă, \nprim-ministrul României. \nDomnul Nicolae Ionel Ciucă (prim-ministrul României): \nDomnule președinte al Camerei Deputaților,  \nDomnule președinte al Senatului României, \nDomnule ministru Le Drian,  \nDistinși membri ai Parlamentului României, \nDistinși membri ai Guvernului, \nDistinși reprezentanți ai cultelor religioase, \nStimați membri ai Corpului diplomatic acreditat la București, \nDoamnelor și domnilor, \nȘedința solemnă de astăzi este un moment important de bilanț \nși perspectivă. Cei 15 ani de la  aderarea României au echivalat cu \ntransformări  semnificative  în  beneficiul  cetățenilor  noștri.  De \nasemenea,  a  fost  o  perioadă  în  care  am  înțeles  importanța  și  am \nsusținut o Uniune Europeană puternică, solidară, coezivă. România și-\na  dorit  să  intre  în  Uniune  și  a  fost  primită  ca  urmare  a  voinței \nromânilor  care  și-au  dorit  democrație,  libertate,  economie  de  piață \natunci  când  au  ieșit  în  stradă  pentru  a  răsturna  regimul  totalitar \ncomunist. \nUniunea Europeană se află astăzi într-un moment definitoriu \nal  existenței  sale,  dacă  privim  experiența  recentă  determinată  de \npandemia de COVID-19 sau ambițiile legate de tranziția ecologică și \ndigitală. Aș putea spune că este un moment important nu doar pentru \nrelansarea  proiectului  european  după  dificultățile  generate  de  criza \n                                                                                             22                                                                                          \n     \nsanitară,  ci  și  un  context  de  turnură  către  ceea  ce  va  trebui  să  fie \nEuropa  viitorului  -  conectată,  ecologică,  inovatoare.  Sunt  profund \nconvins  că  acest  semestru  al  Președinției  franceze  a  Consiliului \nUniunii  Europene  va  contribui  la  consolidarea  inițiativelor  noastre \ncomune  necesare  creșterii  rezilienței  Uniunii  Europene  și  pregătirii \nacesteia pentru economia viitorului. \nAnul acesta a debutat cu o serie de evoluții îngrijorătoare în \nvecinătatea Uniunii Europene. Suntem martorii unui narativ pe care îl \ncredeam o manifestare a secolelor trecute: sfere de influență, negarea \ndreptului suveran al statelor de a-și alege alianțele din care doresc să \nfacă parte. Aceste atitudini, declarații și posturi de forță ne confirmă, o \ndată în plus, două lucruri.  \nÎn  primul  rând,  stabilitatea,  prosperitatea  și  securitatea \nRomâniei  sunt  garantate  prin  apartenența  noastră  la  Uniunea \nEuropeană și la NATO.  \nÎn  al  doilea  rând,  unitatea  și  solidaritatea  europeană  și \ntransatlantică  sunt  unica  opțiune  viabilă  pentru  a  putea  gestiona \neficient  provocările  și  a  valorifica  oportunitățile.  Uniunea  și \nparteneriatele sunt răspunsul! \nUniunea Europeană a fost o opțiune fără echivoc a cetățenilor \nromâni, confirmată prin orientarea proeuropeană constantă a opiniei \npublice. Înainte de aderarea la UE, această opțiune europeană reflecta \ndorința românilor de a fi parte a spațiului de valori și prosperitate al \nUniunii. După aderare, europenismul României  a fost consolidat de \n                                                                                             23                                                                                          \n     \nexperimentarea  directă  de  către  cetățeni  a  beneficiilor  concrete  ale \napartenenței la Uniunea Europeană. \nExpertiza  și  finanțarea  europeană  și-au  pus  indisolubil \namprenta în aproape toate domeniile economice, fie că vorbim despre \nproiecte  de  reabilitare  și  infrastructură  la  nivel  local  sau  regional, \ndespre susținerea dezvoltării și modernizării agriculturii românești sau \ndespre  participarea  la  proiecte  de  cercetare.  Mai  mult  decât  atât, \nmilioane de români lucrează, învață ori își petrec vacanțele în alte țări \ndin  Uniunea  Europeană.  Majoritatea  exporturilor  românești  sunt \noperate  de  către  state  membre  ale  Uniunii  Europene.  Piața  Unică \nEuropeană  este  deschisă  antreprenorilor  români  care  beneficiază  de \nacces liber și sprijin acordat prin finanțările europene. Tinerii români \nparticipă intens în schimburile universitare finanțate prin programele \nErasmus. \nDupă aderarea la Uniunea Europeană, Produsul Intern Brut al \nRomâniei s-a triplat: 2006 - 342,7 miliarde lei; 2021 - 1.190 miliarde \nlei, iar PIB-ul pe cap de locuitor a devenit de aproape patru ori mai \nmare: 2006 - 16.170 lei; 2021 - 61.368 lei. \nÎn calitatea sa de membru al Uniunii Europene, România nu \neste  numai  beneficiar  al  prosperității  economice  generate  de  cadrul \neuropean,  ci  are  astăzi  șansa  de  a  contribui  direct  la  conturarea \npoliticilor europene și la construcția unui viitor al Uniunii.  \nDezbaterile  în  desfășurare  din  cadrul  Conferinței  privind \nviitorul Europei ne confirmă că cetățenii români, la fel ca majoritatea \n                                                                                             24                                                                                          \n     \ncetățenilor  europeni,  doresc  mai  multă  Europă  și  mai  multă \nconvergență în dezvoltarea sa. \nUnitatea  în  protejarea  valorilor  europene,  în  promovarea \nelementelor  fundamentale  ale  democrației  și  statului  de  drept  în \nUniune  și  în  vecinătatea  acesteia  este  esențială  pentru  a  răspunde \nașteptărilor cetățenilor. De asemenea, obiectivele vizând o Uniune mai \nputernică  pot  fi  atinse  doar  prin  manifestarea  unei  veritabile \nsolidarități și unități europene. \nDoamnelor și domnilor, \nLa 15 ani de la aderarea la Uniunea Europeană, avem o nouă \nperspectivă  determinantă  pentru  viitorul  României.  Avem \noportunitatea  de  a  recupera  în  dezvoltarea  de  infrastructură  care  să \nasigure conectarea fizică a României la rețelele de transport europene. \nAvem șansa unor progrese importante în sfera digitalizării, a educației \nși  pentru  oferirea  unor  servicii  de  sănătate  de  calitate.  Avem  și \nposibilitatea  de  a  avansa  către  decarbonizarea  economiei,  prin \ninvestiții  în  tehnologii  cu  emisii  reduse  de  CO .  Într-adevăr,  prin \n2\naceste reforme și investiții, România poate să garanteze o dezvoltare \nincluzivă, de care să beneficieze pe termen mediu și lung toți românii, \nindiferent dacă locuiesc în zonele urbane sau rurale, în oricare parte a \nRomâniei.  În  același  timp,  avem  datoria  să  ne  asigurăm  că  aceste \nschimbări  sunt  implementate  de  o  manieră  echilibrată  și  justă,  cu \nluarea în considerare a realităților și provocărilor cu care se confruntă \nastăzi cetățenii noștri. \n                                                                                             25                                                                                          \n     \nPentru  a  implementa  reforme  și  investiții,  România  va \nbeneficia, în perioada 2021-2027, de aproape 80 de miliarde de euro, \nprin  intermediul  celor  două  mari  instrumente  agreate  la  nivelul \nUniunii Europene: bugetul multianual pe 7 ani și Planul European de \nRedresare. \nTotodată, acțiunea României în plan european va continua să \nfie ghidată de respectul deplin pentru statul de drept, pentru principiile \nși valorile înscrise în Tratatele Uniunii Europene, ca piloni de bază ai \nUniunii, precum și pentru dreptul european, în general. \nParticiparea directă la Uniunea Europeană, în calitatea de stat \nmembru, ne-a reconfirmat și faptul că solidaritatea și unitatea sunt un \nparcurs  cu  dublu  sens.  Prin  exercitarea  Președinției  Consiliului \nUniunii Europene în 2019, România a confirmat că are  maturitatea \nnecesară  de  a  susține,  promova  și  ghida  Uniunea  în  atingerea \nobiectivelor  sale  strategice.  Declarația  de  la  Sibiu  a  reușit,  de \nasemenea,  să  contureze  liniile  strategice  pentru  evoluția  Uniunii, \nconfirmând  ambiția  pentru  a  avansa  proiectul  european.  În  egală \nmăsură,  pregătirea  pentru  aderarea  la  Spațiul  Schengen,  ca  și \nobiectivul  de  integrare  în  Zona  Euro,  sunt  contribuții  directe  la \naprofundarea integrării europene. \nRomânia continuă să rămână angajată în sprijinirea activă a \nobiectivului  de  consolidare  a  Uniunii  Europene.  Aceasta  este  și  o \nașteptare confirmată în cursul dezbaterilor recente la nivel național, în \ncontextul Conferinței privind viitorul Europei, care evidențiază nevoia \nde  unitate  și  convergență  în  Uniunea  Europeană.  Este  imperativ  să \n                                                                                             26                                                                                          \n     \nrăspundem așteptărilor cetățenilor prin inițiative și soluții concrete la \nnivel european. \nAcest lucru mă determină să reamintesc aprecierile europene \nale lui Robert Schuman, părintele fondator al Europei unite și ministru \nde  externe  al  Republicii  Franceze:  „Lecțiile  dure  de  istorie  m-au \nînvățat  să  mă  feresc  de  improvizațiile  pripite,  de  proiectele  prea \nambițioase, dar m-au învățat și că, atunci când o judecată obiectivă, \nmatură,  bazată  pe  realitatea  faptelor  și  a  interesului  superior  al \noamenilor  ne  conduce  la  inițiative  noi,  chiar  revoluționare,  este \nimportant  –  chiar  dacă  acestea  contravin  obiceiurilor  consacrate, \nantagonismelor seculare și vechilor rutine – să rămânem fermi și să \nperseverăm”. \nDoamnelor și domnilor, \nForța Uniunii Europene și a României, ca stat membru, este \ndeterminată  și  de  capacitatea  sa  de  a-și  proiecta  valorile  și  de  a \nconsolida  parteneriatele  în  vecinătatea  sa.  Ca  stat  care  valorifică \nexperiența propriei aderări la Uniune, suntem pregătiți să acționăm în \ncontinuare  pentru  a  transmite  mai  departe  valorile  și  principiile \neuropene în vecinătatea noastră, către partenerii noștri care au făcut o \nopțiune  strategică  solidă,  pe  calea  reformelor  și  a  proceselor  de \nmodernizare europeană. \nÎn  egală  măsură,  sunt  convins  că  Uniunea  Europeană  și \nstatele  sale  membre  trebuie  să  continue  să  lucreze  cu  partenerii \nstrategici – state și organizații cu care avem în comun valori și cu care \nîmpărtășim  obiectivul  unei  societăți  echitabile  și  durabile, \n                                                                                             27                                                                                          \n     \nfundamentată  pe  democrație,  drepturile  omului,  stat  de  drept  și \neconomie  de  piață.  Avem  nevoie  de  aceste  parteneriate,  inclusiv \npentru a capacita Uniunea să proiecteze mai departe modelul său de \ndezvoltare, care a generat prosperitate și stabilitate mai mult de 50 de \nani și care continuă să rămână valid. \nÎn concluzie, parcurgem momente istorice din toate punctele \nde  vedere:  tehnologic,  social,  securitar.  Traversăm  provocări  fără \nprecedent, fie că vorbim de pandemie sau de impactul transformărilor \ndigitale. Prezentul necesită o atenție particulară, pentru că ne definește \nviitorul.  În  același  timp,  trebuie  să  învățăm  din  erorile  trecutului \npentru a creiona un viitor mai bun, iar Uniunea Europeană are forța \nintrinsecă de a asigura o perspectivă de creștere și stabilitate pentru \ngenerațiile  viitoare.  Pentru  aceasta  avem  nevoie  de  aportul  tuturor \nstatelor membre ale Uniunii Europene, de unitate și de solidaritate. \nÎnsă, mai cu seamă, este nevoie de păstrarea valorilor democratice ale \nUniunii, care sunt fundamentul păcii, securității și prosperității noastre \ncomune.  Acest  lucru  nu  trebuie  uitat.  Valorile  Uniunii  trebuie  să \nreprezinte  punctul  de  gravitație  al  acțiunilor  noastre  prezente  și \nviitoare. \nAș dori să închei acest mesaj cu reflecția unui mare promotor \nromân al unității europene. Politicianul și diplomatul Grigore Gafencu \nscria în jurnalul său din 1941-1943, la un moment de mare răscruce \npentru continentul nostru: „Europa e trecutul nostru; ea trebuie să fie \nși viitorul. Ea cuprinde o idee de unitate, după cum cuprinde o idee de \ndiversitate și de echilibru”.  \n                                                                                             28                                                                                          \n     \nVă mulțumesc. (Aplauze.) \nDomnul Florin-Vasile Cîțu: \nMulțumesc, domnule prim-ministru. \nDoamnelor și domnilor senatori și deputați, \nOnorați invitați, \nPotrivit celor convenite, în această ședință solemnă vor avea \nintervenții reprezentanți ai grupurilor parlamentare reunite, în limita a \n10  minute  pentru  fiecare  grup  parlamentar,  iar  deputaților  și \nsenatorilor  neafiliați  li  se  alocă  3  minute,  cu  o  singură  intervenție \nprintr-un reprezentant comun. \nDau  cuvântul,  din  partea  Grupului  parlamentar  al  PSD, \ndomnului senator Angel Tîlvăr. \nDomnul Angel Tîlvăr: \nVă mulțumesc.  \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDoamnelor și domnilor senatori și deputați, \nDomnule ministru pentru Europa și afaceri externe,  \nDomnilor miniștri,  \nStimați reprezentanți ai cultelor religioase,  \nDoamnelor și domnilor europarlamentari, \nStimați reprezentanți ai Corpului diplomatic,  \nDistinși invitați, \n                                                                                             29                                                                                          \n     \nMarcăm astăzi unul dintre cele  mai importante evenimente \ndin  istoria  României,  eveniment  care  a  produs  schimbări  ample  la \nnivelul  societății  românești,  în  ansamblu,  dar  mai  ales  la  nivelul \nfiecăruia dintre noi, aderarea la Uniunea Europeană. \nOpțiunea  firească  de  a  se  îndrepta  spre  Occident,  afirmată \nîncă din 1989, se bazează pe dorința poporului român de a construi o \ndemocrație funcțională și de a-și asigura prosperitatea. \nProcesul de aderare nu a fost unul ușor. A început în 1993, \ncând a fost semnat acordul de asociere la Uniunea Europeană. \nÎn 1995, România a depus oficial cererea de aderare, iar în \n1999, Consiliul European, la Helsinki, a decis începerea negocierilor \npentru ca, după semnarea Tratatului de aderare, în 2005, România să \ndevină stat membru al Uniunii Europene, la 1 ianuarie 2007. \nAm menționat acest parcurs pentru că el a avut la bază un \nacord  larg  al  clasei  politice  românești,  o  situație  de  convergență, \nexprimând voința românilor. \nDoamnelor și domnilor, \nAderarea României la Uniunea Europeană a fost un obiectiv \nasumat de întreaga clasă politică, a fost o dovadă a responsabilității, a \ncapacității de a coopera și de a acționa unitar în vederea atingerii unui \nobiectiv de interes național. \nAderarea  a  fost  un  pas  important.  El  a  însemnat \nimplementarea  de  reforme  necesare  țării  noastre,  dar,  cred  eu, \nimportant  este  procesul  continuu  al  integrării,  al  recuperării \n                                                                                             30                                                                                          \n     \ndecalajului de dezvoltare, al racordării complete a României la spațiul \neuropean.  \nÎn  acești  15  ani,  România  a  făcut  pași  evidenți  în  această \ndirecție. Poate viteza nu a fost cea dorită, ne-am mai poticnit, am mai \ngreșit,  dar  pașii  înainte  sunt  evidenți.  România  se  află  astăzi  într-o \npoziție mai bună decât acum 15 ani. Sunt multe date care ne trimit la \naceastă afirmație. Dar ceea ce contează însă este ca românii să simtă și \nsă  conștientizeze  evoluția  și  beneficiile  care  vin  ca  urmare  a \napartenenței la Uniunea Europeană. \nAvem de lucru în continuare pentru a reduce decalajele de \ndezvoltare dintre regiuni, atât în interiorul țării, cât și dintre România \nși  alte  țări  membre,  așa  cum  sunt  multe  de  îmbunătățit  în  ceea  ce \nprivește utilizarea instrumentelor financiare europene. \nImpactul  pozitiv  al  aderării  la  Uniune  rămâne  unul \nperceptibil, fie prin proiectele pe care România le implementează, cu \nfinanțare europeană, fie prin beneficiile pe care sistemul de valori și \nlibertăți europene le aduc.  \nTotuși, toți acești ani au dus la modernizarea României, la \nîmbunătățirea capacității instituționale și administrative, la dezvoltarea \neconomică și, nu în ultimul rând, la consolidarea democrației. \nDoamnelor și domnilor, \nProcesul de integrare a însemnat și o participare consistentă \nla  mecanismele  decizionale  europene  și  vreau  să  reamintesc \nexercitarea  de  către  țara  noastră,  pentru  prima  dată,  a  președinției \nrotative  a  Consiliului  Uniunii  Europene,  din  ianuarie  până  în  iunie \n                                                                                             31                                                                                          \n     \n2019. Spun asta pentru că România trebuie să rămână proactivă în \nconturarea agendei europene. \nPentru  că,  după  15  ani,  țara  noastră  are,  cred  eu, \ninstrumentele necesare pentru a deveni inițiator de măsuri și politici de \ndezvoltare economică. \nRomânia are nevoie de Uniunea Europeană, așa cum Uniunea \nEuropeană  are nevoie de România, iar provocările ultimei perioade \ndovedesc  că  viitorul  României  este  strâns  legat  de  viitorul  Uniunii \nEuropene.  \nSper  ca  reflecția  asupra  proiectului  european,  generată  de \nconferința privind viitorul Europei, să ne permită să ne exprimăm în \ndomenii  care  merită  toată  atenția:  schimbări  climatice,  sănătate, \nsecuritate  comună,  transformare  digitală,  democrație,  migrație, \neducație, cultură, tineret, sport și rolul parlamentelor naționale. \nDoamnelor și domnilor,  \nRomânia  este  un  stat  european  responsabil  și  implicat  în \ncontextul în care avem nevoie de o Uniune întărită în interior, dar și în \nplan global, pentru că o Uniune Europeană  puternică este  esențială \npentru  prosperitatea  și  stabilitatea  regională.  Criza  actuală  de \nsecuritate din vecinătate confirmă acest lucru. \nConsider că Uniunea Europeană poate fi  mai puternică, de \naceea  ușa  Uniunii  Europene  trebuie  să  rămână  deschisă  pentru \npartenerii care împărtășesc valorile noastre comune. \nTotodată,  Uniunea  Europeană  are  vocația  de  a  proiecta  în \njurul său stabilitate, democrație, dezvoltare economică și prosperitate. \n                                                                                             32                                                                                          \n     \nLucrurile pe care le-am adus în atenția dumneavoastră cred că \nvorbesc  despre  o  realitate  care  încurajează  susținerea  proiectului \neuropean.  Această  realitate  trebuie  întărită  și  dezvoltată  în \npermanență,  zi  de  zi,  mai  ales  în  contextul  presiunilor  la  care  este \nsupusă în prezent Uniunea Europeană, a tendințelor distructive care-i \namenință unitatea și a încercărilor permanente de destabilizare. \nAlături de NATO sau Parteneriatul Strategic cu Statele Unite \nale Americii, apartenența României la Uniunea Europeană este o șansă \nde dezvoltare, și acest lucru trebuie afirmat și transpus în beneficii \npentru români. \nÎnchei  în  spiritul  dezideratului  exprimat  de  Jean  Monnet: \n„Continuați, continuați! Nu există alt viitor pentru popoarele Europei \ndecât în Uniune”. \nVă mulțumesc foarte mult. (Aplauze.) \nDomnul Florin-Vasile Cîțu: \nMulțumim, domnule senator. \nDin partea Grupurilor parlamentare ale PNL, domnul deputat \nIonuț-Marian Stroe. \nDomnul Ionuț-Marian Stroe: \nDomnule președinte al Senatului, \nDomnule președinte al Camerei Deputaților, \nDomnule prim-ministru Nicolae Ciucă, \nDomnule ministru Jean-Yves Le Drian, \nStimați invitați, \n                                                                                             33                                                                                          \n     \nExcelențele  Dumneavoastră,  doamnelor  și  domnilor \nambasadori, \nDragi colegi din Executiv și din Parlament, \nRomânia este Uniunea Europeană. \n Este o afirmație atât de simplă, dar care, după 15 ani, vedem \nși simțim, în viața de zi cu zi, înseamnă mult mai mult decât ne-am fi \nputut imagina atunci. \nEuropa a fost „acasă” pentru noi, românii, întotdeauna, chiar \ndacă aspirațiile noastre europene s-au împlinit abia în anul 2007. \nTocmai  de  aceea,  în  astfel  de  momente  precum  cel  al \nintegrării, deciziile au venit normal, natural pentru că sunt lucruri care \nne definesc ca nație, pentru că sunt lucruri care ne aparțin, pentru că \nsunt lucruri pe care cu toții ni le-am dorit. \nEuropa este aici, iar progresul României este în acești 15 ani \nevident, chiar dacă sunt - și trebuie să o spunem și să o recunoaștem - \nîncă foarte multe lucruri de făcut. \nFie  că  trăiești  într-un  oraș  modernizat  grație  fondurilor \neuropene, fie că tinerii studiază într-o universitate modernă sau mergi \nla o competiție sportivă, pe unul dintre stadioanele modernizate, fie că \nmergi  pe  o  autostradă,  pe  un  drum  reabilitat,  într-o  stațiune  cu \nobiective turistice realizate din bani europeni, ori într-o comună cu \nșcoli modernizate, în localități unde au fost introduse rețele de apă și \ncanalizare  sau  fie  că  întâlnești  antreprenori  care  au  putut  să  își \ndezvolte afaceri sau să-și instruiască angajații, vei afla atunci că foarte \n                                                                                             34                                                                                          \n     \nmulte  dintre  ele  au  fost  posibile  pentru  că  banii,  proiectele  și \nprogramele europene au funcționat în România. \nChiar și așa, bineînțeles, am fi putut avea o absorbție mult \nmai  mare  și,  cu  siguranță,  rezultatele  ar  fi  putut  fi  sau  ar  fi  putut \ndeveni spectaculoase. \nDin  fericire  pentru  noi,  dragi  colegi,  timpul  nu  este  încă \npierdut. \nLa fel cum vei afla, vorbind cu orice român, că libertatea de a \ncircula, de a călători și - un lucru foarte important - libertatea de a \nmunci în spațiul european, acest drept, au devenit pentru noi, românii, \nnormalități. Ne-am bucurat de ele, beneficiem de ele. \nÎn cei 15 ani de apartenență la Uniunea Europeană, România \ns-a bucurat de cea mai mare ascensiune economică din istoria ei. În \n2006, PIB-ul abia se apropia de 100 de miliarde de euro, iar în 2021 \nam făcut deja un salt de două ori și jumătate, ajungând la un PIB de \n240 de miliarde de euro. \nÎn  veniturile  românilor  vedem  aceeași  creștere.  În  2007, \nsalariul mediu abia atingea 300 de euro. Astăzi, în schimb, am ajuns la \nborna de 600 de euro. \nUniunea Europeană a fost în acești 15 ani un partener generos \nși  corect  cu  țara  noastră.  Am  primit  finanțări  din  partea  Uniunii \nEuropene de aproape 3 ori mai mult decât am contribuit - un plus de \n40 de miliarde de euro. \nPutem să ne uităm, de exemplu, la agricultură, unul dintre \ndomeniile care a avut cel mai mult de câștigat – pe lângă banii din \n                                                                                             35                                                                                          \n     \nproiecte, aproape 11 miliarde de euro au intrat direct în buzunarele \nfermierilor printr-un mecanism simplu și ușor de accesat, subvenția. \nPrin programele adresate tinerilor - Erasmus - zeci de mii de \ntineri din România au reușit să se formeze ca specialiști în universități \nde top din Europa. \nLa început, una dintre cele  mai importante priorități a fost \nreforma  justiției  și  lupta  anti-corupție.  Am  ajuns  astăzi  la  rezultate \npalpabile, chiar dacă sunt încă necesare anumite corecturi și reforme. \nPandemia, dragi colegi, ne-a arătat  și ea cât de importantă \neste solidaritatea europeană în momente de criză. Solidaritate care s-a \ntradus  în  acces  rapid  la  medicamente,  la  echipamente  medicale  și, \nbineînțeles, la vaccin. \nȘi poate cel mai important, privind acum spre viitor, avem \nacces pentru următorii ani la cel mai mare program de finanțare pentru \ndezvoltare - PNRR. \nTrebuie  să  facem  tot  ceea  ce  este  în  puterea  și  pasiunea \nnoastră, bineînțeles, pentru a împlini și a ne împlini noi, românii, în \nEuropa și pentru a deveni o forță, de ce nu? (Aplauze.) \nHai  să  lămurim  puțin  lucrurile...  (Aplauze.  Vociferări.)    - \nnimeni nu ne dă teme pentru a ne... (Aplauze. Vociferări.) \nHai să ne lămurim - nimeni nu ne dă teme în Europa și noi \nsuntem singurii responsabili de reușita noastră. \nRomânia  trebuie  să  aibă  curajul  de  a  deveni  influentă  în \ndeciziile europene, de a-și asuma proiecte ambițioase care să aducă un \nviitor mai sigur, mai bun și mai curat generațiilor viitoare. \n                                                                                             36                                                                                          \n     \nPe  lângă  prioritățile  clare  -  modernizarea  localităților,  a \neconomiei românești - țara trebuie să privească înainte, să investească \nîntr-un viitor sustenabil. \nTranziția  verde,  digitalizarea,  securitatea  energetică  sunt \nsubiecte  care  nu  trebuie  pierdute  din  vedere  și  care  fac  parte, \nbineînțeles, din proiectul nostru de viitor. \nAceastă nouă generație, sută la sută europeană, și cea care a \nreușit acum 15 ani integrarea în Uniune nu pot intra în conflict sau \nîntr-o  competiție,  este  absolut  necesar  să  colaboreze  pentru  că \nRomânia trebuie să fie parte a viitorului secol european. Depinde doar \nde noi. \nLa mulți ani României europene! (Aplauze.) \nDomnul Florin-Vasile Cîțu: \nMulțumesc, domnule deputat. \nDin partea Grupurilor parlamentare ale USR, domnul deputat  \nIlie Dan Barna. \nDomnul Ilie Dan Barna: \nExcelența Voastră, domnule ministru pentru Europa și afaceri \nexterne al Republicii Franceze, \nDomnilor prea excelenți președinți ai Camerei Deputaților și \nSenatului, \n(Râsete. Aplauze.) \nDomnule premier, \nDomnilor miniștri și doamnelor miniștri, \n                                                                                             37                                                                                          \n     \nStimați colegi, \nDragi invitați, \nVă  provoc  astăzi  la  un  exercițiu  de  imaginație  –  să  ne \nînchipuim  cum  ar  fi  fost  România  fără  structurile  europene  și \neuroatlantice. \nVă  invit  să  vă  uitați  la  ce  se  întâmplă  cu  statele  din  jurul \nnostru care au ratat acest tren. \nNiciuna  dintre  țările  din  regiune  care  au  ratat  aderarea  nu \npoate să spună astăzi că a avut o strategie înțeleaptă. Toate aceste țări \nse zbat astăzi în incertitudine și nesiguranță. \nRomânia, din fericire, la momentul acela, nu a ezitat. \nMai corect spus, de fapt, românii nu au ezitat. Pentru că statul \nnostru a tratat adesea integrarea neconvins și neentuziast, mai mult ca \nslogan decât ca angajament ferm. \nȘi, chiar dacă această ședință solemnă e cumva, ca o lecție la \nclasă, în care, având inspecție, fiecare vorbește frumos și politicos, ca \nsă  arătăm  ce  clasă  bună  suntem,  cred  că  o  imagine  realistă  despre \nacești  15  ani  ar  fi,  de  asemenea,  utilă  pentru  România  și  pentru \nEuropa. \nȘi o să punctez câteva lucruri. \nSpun  asta  pentru  că  politicienii  de  rit  vechi,  în  momentul \nintegrării, au înțeles că o lupă uriașă va veni asupra României, care va \nface foarte vizibile și nepotismul și corupția și incompetența. Și, din \nacest moment, în loc să aderăm cu premianții din centrul Europei, în \n                                                                                             38                                                                                          \n     \n2004, am reușit acest lucru alături de Bulgaria, doar în 2007. Dar a \nfost un lucru excelent. \nÎnsă  am  aderat  cu  tinicheaua  MCV  de  coadă.  Pentru  că \nreprezentanții  noștri,  ai  statului  român,  nu  au  fost  în  stare  să  dea \ngaranții că România va avea cu adevărat un stat de drept funcțional. \nAstăzi, astăzi, 15 ani mai târziu, încă suportăm această rușine. \nȘi, mai grav, dacă ne uităm la acțiunile Guvernului nostru, \nvedem că nu sunt semne că vom scăpa prea curând de această tinichea \nși nici de perspectiva de a intra în Schengen nu... ne îngrijorăm. \nInclusiv în această onorată adunare încă mai sunt oameni care \ncred și încearcă să ne convingă că „Secția Specială” de investigare și \nșantajare  a  magistraților  este  ceva  ce  poate  fi  păstrat,  în  ciuda \navertismentelor Comisiei Europene și a Comisiei de la Veneția. \nNu!  Nu,  dragi  colegi  și  invitați!  „Secția  Specială”  nu  face \ndecât  să  prelungească  MCV  și,  odată  cu  el,  imaginea  aceasta \npăcătoasă, dar reală, că în sânul clasei politice românești, inclusiv la \nvârful  ei,  nu  există  nici  voința  și  nici  putința  de  a  consolida  cu \nadevărat statul de drept în România, așa, european, cum îl pretindem. \nDoamnelor și domnilor, \nLa 15 ani de la aderarea la Uniunea Europeană, scopul nostru \nastăzi  ar  fi  trebuit  să  fie  o  integrare  mai  profundă  într-un  bloc \ncomunitar care, ne place sau nu, a început de ani de zile să vorbească \ndespre o Europă cu mai multe viteze. Și, în loc să mărim viteza, părem \ncă dorim cu tot dinadinsul să intrăm în marșarier. Nu e o metaforă, e \npurul adevăr pe care îl trăiesc cetățenii noștri. \n                                                                                             39                                                                                          \n     \nUitați-vă la exemplul cu eforturile de aderare la moneda euro! \nÎn  2016,  îndeplineam  4  din  cele  5  criterii  de  convergență. \nAstăzi, abia mai îndeplinim unul din ele. Iar șansa ca termenul anunțat \nde actualul ministru de finanțe - 2029 - să fie unul real este ridicol de \nmică. \nAproape  toate  Guvernele  care  s-au  succedat  de  la  aderare \nîncoace au preferat să pice în capcana ieftină a scandalurilor ieftine și \nzilnice, a scandalurilor populiste și au abandonat viziunea pe termen \nlung. \nO responsabilitate colectivă - să nu uităm din când în când să \nmai privim și dincolo de ziua de azi - lipsește cu desăvârșire. \nDacă nu ne înțelegem între noi pe aceste obiective importante \nnu rămâne prea multă speranță pentru România. \nV-o  spun  cu  toată  responsabilitatea  că  e  timpul  să  ne \nîntoarcem la obiective majore, să ne definim clar ce proiect de țară are \naceastă  generație.  Pentru  că  dacă  nu  o  facem,  o  să  ne  pierdem  în \ncontinuare inginerii și muncitorii și medicii, care aleg să meargă acolo \nunde Uniunea Europeană chiar funcționează. \nPentru mulți dintre compatrioții noștri - și o știți fiecare foarte \nbine  -  România  e  locul  în  care  se  mimează  reguli.  E  locul  acelui \npârdalnic „Merge și așa!”, țara în care dezastrul  este așteptat să se \nîntâmple. Oamenii, pe bună dreptate, s-au săturat și nu mai îndrăznesc \nsă mai spere. \nPlecarea fiecăruia dintre românii care aleg să trăiască în altă \nparte, indiferent de pregătirea sau aspirațiile lor, este un vot de blam la \n                                                                                             40                                                                                          \n     \nadresa administrațiilor publice - și centrale și locale - și avem astăzi \nmilioane de voturi de blam. \nAminteam  de  proiectul  de  țară.  Da,  aderarea  la  Uniunea \nEuropeană a fost un astfel de proiect reușit. Din păcate, ultimul mare \nproiect reușit. \nApoi,  ni  s-au  prezentat  diverse  propuneri,  pe  care  ne  tot \nchinuim  să  le  transformăm  în  reușite.  „România  Educată”  e  unul \ndintre ele. \nCât de ridicoli putem fi să vorbim de o Românie educată într-\no țară în care plagiatul a devenit aproape un standard! O țară în care \npână și femeia de serviciu trebuie să fie membră de partid ca să-și \npăstreze jobul! Sau la managementul Deltei numim persoane care nu \nau nicio legătură cu domeniul! \nTrebuie să înțelegem că din nou, din nou ni se oferă o mare \nșansă.  Mă  refer  la  PNRR,  la  acest  Plan  Național  de  Redresare  și \nReziliență. La cele 30 de miliarde pentru a avea autostrăzi, spitale, \nșcoli și o modernizare a administrației, care a intrat în secolul XXI cu \ndosar cu șină. \nSunt  deja  destule  semnale  de  alarmă  însă  cu  privire  la \njaloanele pe care ne-am angajat să le atingem. Și folosesc acest prilej \npentru  a  atrage  atenția  că  orice  ratare  se  calculează  în  bani  pentru \ndezvoltarea României. Și nu în puțini bani! \nDoamnelor și domnilor, \nEuropa  a  avut  și  încă  are  încredere  în  noi.  Prezența \nministrului  de  externe  al  Republicii  Franceze  este  un  foarte  bun \n                                                                                             41                                                                                          \n     \nargument. Încă ne mai acordă încredere. Una dintre dovezi este exact \nacest PNRR despre care am vorbit. \nRomânii însă nu mai au răbdare. Și vedem asta din sondaje în \ncare  încrederea  în  Uniunea  Europeană  crește,  iar  încrederea  în \ninstituțiile naționale stagnează sau scade. \nRomânii sunt sceptici când se uită spre această clădire de care \nsuntem atât de mândri și, dacă nu  schimbăm ceva repede, în curând și \nalții își vor pierde răbdarea și încrederea. \nCum să pretindem că avem un sistem educațional, de sănătate \nfuncțional când avem elevi de clasa a opta care nu înțeleg ce citesc? \nCum să pretindem că avem un climat economic cinstit când \nîn Parlament se pregătește să se pună ștampila pe un tun imobiliar așa \ncum este Romexpo? \nCum să pretindem că e stat de drept când judecătorii cinstiți \nsunt dați afară din Magistratură, sub pretexte ridicole? \nCum  să  pretindem  că  practicăm  democrația  când  sunt  unii \noameni din partide care amenință femei politicieni în cel mai josnic \nmod posibil? (Vociferări.) \nSă mai spun că avem aici colegi, în sală, care cred că e o idee \nbună să se asocieze cu indivizi care ne țin predici despre înțelepciunea \ndictaturii rusești? (Vociferări.) \nSe  întreabă  unii  cât  am  câștigat  de  pe  urma  aderării  la \nUniunea Europeană. \nPremierul a prezentat câteva cifre. \n                                                                                             42                                                                                          \n     \nÎn 2007, PIB-ul României era 120 de miliarde. Astăzi, la 15 \nani  după,  e  240.  Practic,  o  dublare  a  ceea  ce  înseamnă  beneficiul \nnostru, ca stat. \nDoamnelor și domnilor, \nAderarea la Uniunea Europeană a fost cel mai bun lucru care \ni s-a întâmplat României în ultimii 30 de ani. \nÎnsă,  doamnelor  și  domnilor,  dacă  ținem  seama  doar  de \ndrepturi, nu și de obligații, nu ar trebui să ne mirăm că vocea noastră \nlipsește din conversațiile mari. Nu ar trebui să ne mirăm că discuțiile \ndespre război și pace se poartă mai mult pe lângă noi, fără noi. \nNu e vina niciunei conspirații, ci doar a noastră. Când te ții de \ncuvânt doar pe jumătate, nu poți avea pretenția să fii luat în serios \nfoarte mult. \nȘi  s-a  promis  românilor  și  lumii  că  România  va  fi  o  țară \nprosperă și democratică. Am reușit doar parțial și foarte puțin. \nUniunea Salvați România este de la înființare un partid ferm, \npro-occidental,  pro-european  și  pro-democratic,  și  atunci  când  ne \nauziți  criticându-vă,  vă  asigur  că  asta  se  întâmplă  pentru  că  ne-am \nsăturat, alături de miile de români, ca dezvoltarea să se facă în ritm de \nmelc. Vrem ca România să se dezvolte rapid și în folosul cetățenilor. \nO  Românie  înscrisă  cu  încăpățânare  pe  drumul  acesta \neuropean folosește și cetățenilor ei și Europei. \nDragi colegi, \nTrăim de prea multă vreme întrebându-ne ca Ilie Moromete - \n„Niculae, unde mergem noi, domnule?”. \n                                                                                             43                                                                                          \n     \nHaideți  să  nu  ne  mai  întrebăm  și  să  trecem  la  acele  fapte \ndespre care doar vorbim! La faptele pentru care ne-am angajat atunci \ncând am aderat la Uniunea Europeană. \nPeste alți 15 ani, sper să nu mai căutăm România la coada \nclasamentelor țărilor dezvoltate din Europa! Le suntem datori cu acest \nlucru generațiilor actuale și generațiilor viitoare! \nVă mulțumesc. (Aplauze.) \nDomnul Florin-Vasile Cîțu: \nDin partea Grupurilor parlamentare AUR, timpul alocat - 10 \nminute, domnul senator Sorin Lavric. \nDomnul Sorin Lavric: \nVă mulțumesc, domnule președinte. \nDragi colegi, \nDomnule prim-ministru, \nDomnilor miniștri, \nÎntr-adevăr, suntem la o ședință solemnă, însă vă mărturisesc \ncă  e  o  mică  tortură  ca  să  vedem  atâția  politicieni  cum  vin  și \nrostogolesc aici, citind de pe hârtii, niște texte atât de convenționale, \nde protocolare și, firesc, plicticoase. \nDacă  v-aș  întreba  pe  fiecare  dintre  dumneavoastră  ce  ați \nreținut din ce s-a vorbit până acum, când tot timpul ați stat cu ochii în \ntelefon, mă îndoiesc că puteți să-mi spuneți. \nEu  sper  să  nu  vă  spun  niște  clișee,  așa  cum  au  făcut \nantevorbitorii mei. \n                                                                                             44                                                                                          \n     \nSingurul care a dat impresia că nu este un robot, rostogolind \ndiscursuri terne, a fost domnul Barna. \nȘi  sper  ca  dânsului  și  dumneavoastră  să  vă  răspund  la \nîntrebarea - unde mergem, încotro ne îndreptăm? \nȘi am să încerc să vă descriu lapidar viziunea Partidului AUR \nîn privința Uniunii Europene și a locului României în această Uniune. \nCu atât mai mult cu cât știți foarte bine că a devenit un laitmotiv ca \ndespre  cei  de  la  AUR  să  se  spună  că  sunt  eurosceptici,  că  sunt \nantioccidentali, că ni s-a cuibărit în cap ideea ROExit-ului, că trebuie \nmusai ca România să iasă din Uniunea Europeană. \nȘi,  firește,  ca  tacâmul  să  fie  complet,  domnul  Barna,  cu \n„înțelepciunea rusească” - noi, ce la AUR, suntem rusofili și, firește, \nputiniști. \nȚin să vă spulber toate aceste temeri și să vă spun din capul \nlocului - AUR este un partid pro-european, în mod răspicat... (Râsete. \nAplauze.) \nPăi, lăsați-mă să vă argumentez! (Vociferări.) \nEste un partid devotat valorilor... (Vociferări.) ...europene... \n(Râsete.) ...nici nu ne trece prin cap... (Vociferări.) ...să fim adepții \nROExit-ului pe care ni-l imputați atâta și cu atât mai putin... (Râsete.) \n...puțin... (Râsete.) ...nu putem să fim... (Râsete.) ...putiniști... (Râsete.)  \n...de vreme ce suntem în NATO. Știm prea bine că de fiecare dată \ncând am avut de-a face cu rușii lucrurile s-au sfârșit prost pentru noi. \nSuntem  în  tabăra  NATO  și  suntem  loiali  partenerilor  noștri.  Nici \nvorbă de a privi cu simpatie către Rusia. (Aplauze.) \n                                                                                             45                                                                                          \n     \nDa, locul României este în Uniunea Europeană, nu există altă \ndirecție,  este  singura  opțiune.  Dar  noi  când  spunem  „Uniunea \nEuropeană” ne gândim la acel proiect inițial pe care părinții fondatori \nai Uniunii Europene l-au avut în minte - este vorba de o coaliție, de un \nclub select de națiuni creștine și de state suverane. \nNiciun  antevorbitor...  (Aplauze.)  ...vorbind  despre  unitatea \nEuropei  și  despre  solidaritatea  Europei,  n-a  vorbit  despre  națiuni \ncreștine și despre state suverane. Nu s-a vorbit decât despre unitatea \nEuropei și atât. \nNu! AUR împărtășește proiectul inițial al părinților fondatori \n- al lui Adenauer, al lui Schuman, al lui Monnet - și anume o uniune \neuropeană  alcătuită  din  națiuni  creștine  și  state  suverane.  Este \nesențial... (Aplauze.) ... acest lucru. (Aplauze.) \nTocmai de aceea  suntem pro-europeni, domnule Barna sau \ndomnule Bulai,  chiar dacă vă stârnesc râsul!  Suntem pro-europeani \nîntr-o asemenea Uniune Europeană. \nFără suveranitatea statelor și fără religia creștină, Europa se \nduce de-a berbeleacul. \nVă  amintesc  simbolul  Uniunii  Europene.  Simbolul  Uniunii \nEuropene este cununa, diadema de 12 stele. Acele 12 stele nu se referă \nla  numărul  statelor,  că  suntem  27  de  state  în  Uniunea  Europeană. \nAcele stele se referă la cei 12 Apostoli și, în același timp, la Cununa \nMaicii Domnului. (Aplauze.) \n                                                                                             46                                                                                          \n     \nPărinții  fondatori  ai  Uniunii  Europene  erau  catolici \npracticanți. Ei credeau în Uniunea Europeană și erau încredințați că \nreligia creștină va fi un liant al Uniunii Europene. \nAcest  simbol  a  fost  votat,  a  fost  adoptat  de  către  părinții \nfondatori pe care i-am pomenit, pe 8 decembrie 1955. Pe 8 decembrie \n1955, când au votat, ei s-au gândit la această zi - de ce? - pentru că în \ncalendarul catolic, 8 Decembrie este Ziua Zămislirii Maicii Domnului. \nNu  ștergeți  din  memoria  românilor  acest  act  fondator  cu \nrezonanță creștină pentru că este esențial! \nVă spuneam că vă argumentez de ce nu suntem eurosceptici, \nba dimpotrivă, suntem pro-europeni și de ce suntem devotați valorilor \neuropene. \nCând  spunem  valori  europene  ne  referim  la  acel  canon \nvaloric  care  este  axat  pe  adevăr,  frumos  și  bine,  care  sunt  valori \ngrecești, iar acest canon valoric care a fost consacrat și verificat de-a \nlungul mileniilor stă pe 3 temelii, pe 3 piloni - filosofia greacă, dreptul \nroman și religia creștină. (Aplauze.) \nO Europă din care scoateți... (Aplauze.) ...aceste 3 temelii... \n(Aplauze.) ...nu va mai fi Europa pe care o gândim noi, cei de la AUR. \nPentru noi, progresul în Uniunea Europeană înseamnă să dăm \nviață  proiectului  și  valorilor  pe  care  le-au  avut  în  minte  părinții \nfondatori. Este esențial acest lucru. Asta înseamnă progres pentru noi. \nÎn  schimb,  dacă  progres  înseamnă  atingerea  unei  uniuni \neuropene înțelese ca un stat suprafederal, cu o singură capitală, cu un \n                                                                                             47                                                                                          \n     \nsingur  Parlament  și  cu  un  singur  președinte,  noi  nu  împărtășim  o \nasemenea idee. \nAmintiți-vă, vă rog, de precursorul doamnei Ursula von der \nLeyen!  Vă  mai  amintiți  de  el?  Jean-Claude  Juncker,  acel  grotesc \ndrăgălaș  președinte  al  Comisiei  Europene.  Vă  amintiți  când  se \nîmpleticea,  mort  de  beat,  și  era  ținut  de  colegi,  pentru  că,  nu,  se \nclătina? \nDacă Uniunea Europeană va fi privită ca un stat suprafederal, \ndestinul ei va fi destinul împleticirii lui Jean-Claude Juncker. (Râsete. \nAplauze.) \nPentru  noi,  singurul  viitor  este  cel  al  Uniunii  Europene \nînțelese  ca  un  club  select  de  națiuni  creștine  și  de  state  suverane. \nAltfel nu se poate, vom avea destinul acestui sinistru și foarte prost \npolitician care a condus, din păcate, Uniunea Europeană, mai mulți \nani. \nCred că am fost destul de limpede. \nÎn privința putinismului pe care ni-l tot imputați, v-am spus, \nde  vreme  ce  suntem  în  NATO  și  în  tabăra  aceasta,  suntem  loiali \npartenerilor noștri, nu se pune problema de a privi cu simpatie tendința \nimperialistă rusească. \nȘi nu ne  mai bănuiți că avem în spate cine știe ce agenții \nvenite de la Moscova! \nÎnchei  spunându-vă:  trăiască  România  într-o  Uniune  a \nnațiunilor creștine și a statelor suverane! \nVă mulțumesc. (Aplauze.) \n                                                                                             48                                                                                          \n     \nVoci din sală: \nBravo! Bravo! (Aplauze.) \nDomnul Florin-Vasile Cîțu: \nMulțumim pentru scuze și explicații. \nUrmează domnul deputat Daniel-Gheorghe Rusu. \nDomnul Daniel-Gheorghe Rusu: \nDomnule ministru francez pentru Europa și afaceri externe, \nDomnule prim-ministru al României, \nDomnilor miniștri, \nDomnilor președinți, \nStimați reprezentanți ai cultelor religioase, \nStimați invitați, \nStimați colegi senatori și deputați care ați mai rămas în sală, \nDrag popor român din Europa și de pretutindeni, \nVreau să vă transmit un salut sincer din partea Grupului pe \ncare îl reprezint și mai ales din partea unuia dintre președinți, care, cu \nregret, nu a putut să fie astăzi aici, domnul George Simion, dar a ținut \nsă vă salute, prin intermediul meu, și să vă roage să transmiteți, la \nrândul  dumneavoastră,  domnule  ministru,  un  salut  sincer  către \nDomnia Sa, Éric Zemmour, cel mai bun președinte pe care Franța îl va \navea din luna iunie încolo! (Râsete. Vociferări. Aplauze.) \nRespect  pentru  demnitatea  umană,  toleranță,  solidaritate, \nnediscriminare, libertate, democrație, egalitate, stat de drept, drepturile \nomului - sunt valori care au stat la baza constituirii Uniunii Europene \n                                                                                             49                                                                                          \n     \nși care sunt împărtășite de toate statele Uniunii Europene și așa ne \ndorim să și rămână. \nPoate unii cred că aderarea la Uniunea Europeană a venit așa, \nde la sine, pur și simplu. \nGreșit,  domnilor!  De  fapt,  a  fost  voința  poporului  român, \nsătul de comunismul umilitor și josnic al ultimelor zeci de ani și a \nunor lideri ai României, de a duce și de a îndrepta țara noastră către \nVest. \nA  fost  Cererea  oficială  de  aderare  la  Uniunea  Europeană, \nsemnată în iunie 1995, a fost Planul de la Snagov, lansat în anul 2000, \na fost Summitul din 1999 de la Helsinki și altele. Dar înainte de asta a \nfost  gândirea  strategică  a  unor  lideri  europeni  și  români,  în  orice \nlumină s-ar afla ei astăzi. \nUnde este România după 15 ani de la aderarea la Uniunea \nEuropeană?  Ce  am  câștigat?  Ce  am  pierdut?  Sau  încotro  mergem? \nSunt întrebări legitime pe care orice cetățean al Uniunii Europene de \nbună-credință și le poate pune. \nPIB-ul și bugetul țării, este adevărat, sunt duble, dacă nu mai \nmari, față de 2007, anul aderării. \nBanii  pentru  agricultură,  pentru  proiecte  de  infrastructură, \nsănătate, educație s-au dublat, la rândul lor. \nÎnsă  foarte  mulți  oameni  -  i-am  văzut  chiar  și  săptămâna \ntrecută, în Europa -, sunt nemulțumiți, deși țările în care locuiesc le \nconferă și le oferă o protecție socială deosebită, ei se simt părăsiți de \n                                                                                             50                                                                                          \n     \nGuvernul nostru și de oamenii noștri de stat. Ei trimit acasă către 3-4 \nmiliarde de euro, mai mult decât investițiile străine în România. \nSalariul mediu s-a dublat, puterea de cumpărare a românilor a \ncrescut până la un moment dat. \nDar noi toți ar trebui să fim mândri că facem parte dintr-o \nEuropă unită, în care drepturile să ne fie respectate. La fel, și valorile \ncreștine și morale. Să ne mândrim că facem parte dintr-o Europă a \npopoarelor  care  să  se  respecte  reciproc,  în  care  libera  exprimare  a \nopiniilor fiecăruia dintre noi să fie luată în considerare ca un lucru bun \nși constructiv, și nu ca un afront menit să dezbine  ceea ce  alții au \nreușit să clădească. \nRenunțând la metafore, trebuie să vă spun răspicat că cei 15 \nani  de  apartenență  la  Uniunea  Europeană  ne-au  adus  foarte  multe \navantaje, atât României, cât și poporului român, dar totuși, din varii \nmotive,  nu  am  reușit  să  facem  saltul  preconizat  pentru  a  avea  o \nadministrație  reală  și  prosperă,  o  dezvoltare  durabilă,  fără  decalaje \nîntre nivelul nostru de trai și nivelul de trai al concetățenilor noștri \neuropeni. \nNe dorim să stăm drept, să fim respectați și consultați în mod \negal, ca membrii celorlalte țări, la masa tratativelor și a negocierilor și \nnu  am  vrea  să  credem  vreodată  că  suntem  considerați  o  țară  și  un \npopor de o categorie inferioară. \nNu în ultimul rând, aș dori să reiterez faptul că Alianța pentru \nUnirea Românilor este o construcție politică pro-europeană și așa va \nrămâne atâta timp cât această relație a Uniunii Europene și a României \n                                                                                             51                                                                                          \n     \nse  bazează  pe  respect  reciproc  între  membrii  ei  și  atâta  timp  cât \nvalorile creștine și morale, precum și pilonii pe care a fost construită \naceastă fortăreață a națiunilor rămân ca temelie în gândirea și acțiunea \nliderilor ei. \nNe iubim poporul, iubim România și ne mândrim că facem \nparte din Europa. \nLa  mulți  ani...,  (Aplauze.)  ...România...,  (Aplauze.)  ...într-o \nEuropă... (Aplauze.) ...a tuturor... (Aplauze.) ...românilor... (Aplauze.)  \n...și a tuturor europenilor! (Aplauze.) \nMulțumesc. (Aplauze.) \nDomnul Florin-Vasile Cîțu: \nDin  partea  Grupurilor  parlamentare  ale  UDMR,  domnul \ndeputat Csoma Botond. \nDomnul Csoma Botond: \nDoamnelor și domnilor, \nStimați colegi,  \nStimate colege, \nStimați invitați, \nS-au  împlinit  15  ani  de  la  aderarea  României  la  Uniunea \nEuropeană. După 1990, intrarea în Alianța Nord-Atlantică și aderarea \nla Uniunea Europeană au fost obiectivele esențiale ale țării noastre. \nAderarea la Uniunea Europeană a însemnat pentru România o \nrecunoaștere, dincolo de granițele estului, un pas important pe drumul \n                                                                                             52                                                                                          \n     \nunei dezvoltări durabile și deschiderea spre un nou model social, spre \nnoi perspective în beneficiul tuturor cetățenilor acestei țări. \nAu trecut 15 ani în care am fost martorii unor transformări \nmajore. Au fost 15 ani de dezvoltare și de consolidare – dezvoltare și \nconsolidare  a  democrației,  firește!  -,  dar  trebuie  să  vă  spun  că  au \nexistat și anumite puncte nevralgice. Și aici m-aș referi în principal la \nanumite aspecte privind drepturile minorităților naționale din această \nțară. \nCel mai mare avantaj al aderării, în sens material, firește, au \nfost fondurile europene, menite să contribuie la dezvoltarea țării și la \nrecuperarea decalajelor față de statele cu vechime ale Uniunii, însă - \ntrebuie să spunem și chestia asta - România nu a reușit întotdeauna să \natragă  toate  sumele  alocate  de  Bruxelles,  situându-se  pe  ultimele \nlocuri între țările Uniunii la acest capitol. \nUn alt avantaj al cetățenilor din România este libera circulație \nîn spațiul UE, dar, în același timp, acest fapt a însemnat și plecarea a \nmilioane de cetățeni români să lucreze în alte țări europene. \nCa orice membru al Uniunii Europene, România are drepturi, \ndar și obligații, față de toți cetățenii ei, însă nu întotdeauna au fost \nrespectate aceste obligații asumate. \nRomânia încă așteaptă intrarea în spațiul Schengen, deziderat \ncare, în acest moment, se situează la nivelul de promisiuni. \nCu toate acestea, însă, după 15 ani, România susține ferm că \nnu  există  alternativă  la  această  Uniune  politică  și  economică.  Însă \ntotul evoluează și într-o direcție pentru care și noi,  cetățenii țărilor \n                                                                                             53                                                                                          \n     \nmembre, suntem responsabili. De aceea, când vorbim despre viitorul \nUniunii Europene, este nevoie de un dialog amplu și de implicare. \nPentru că, stimați colegi, trăim vremuri complicate. Pandemia \nde  coronavirus  ne-a  afectat  grav,  ne-a  dat  multe  lecții,  însă  datoria \nnoastră  este  să  învățăm  din  faptul  că  Uniunea  Europeană,  țările \nmembre, nu au fost suficient de pregătite și nu am avut un răspuns \nprompt în fața acestei situații fără precedent. \nTrebuie  să  învățăm  și  din  lecțiile  trecutului  cu  privire  la \nistoria și dezvoltarea Uniunii Europene. În fața provocărilor vechi și \nnoi,  pe  baza  unor  valori  democratice  solide  și  libertăți  comune, \nUniunea Europeană trebuie să sprijine statele membre acolo unde este \nnevoie  și  cât  este  nevoie,  cu  delimitarea  clară  a  competențelor \nexercitate în comun și a competențelor ce revin fiecărui stat membru. \nCooperarea statelor  membre  ale UE trebuie să rămână una \npragmatică, orientată spre dezvoltarea comună a societăților noastre și \nîntărirea poziției Uniunii pe scena globală. \nPoate ne-am fi descurcat mult mai bine pe plan global dacă \nam fi avut o politică externă mai bine coagulată. Și poate am fi putut \nsă evităm o serie de pericole dacă am avea o armată europeană de \nanvergură. \nUDMR  salută  președinția  franceză  la  Consiliul  Uniunii \nEuropene  și  în  special  eforturile  depuse  de  Franța  în  vederea \nconsolidării  și  dezvoltării  proiectului  armatei  europene,  un  proiect \ndificil, dar, credem noi, în același timp foarte necesar. \nStimați colegi, \n                                                                                             54                                                                                          \n     \nSunt câteva lecții pe care trebuie să le învățăm, avem nevoie \nde o colaborare mai strânsă între actorii politici, atât pe plan intern, cât \nși în cadrul forului comunitar. \nÎntr-adevăr, este mult mai ușor să explici ce nu este Uniunea \nEuropeană, decât ceea ce este. Dacă vă amintiți, fostul președinte al \nComisiei Europene, Jacques Delors, a denumit Uniunea Europeană, \naceastă construcție, „un obiect politic neidentificat”. Avem deci în față \no construcție originală, fără precedent și fără corespondent în lume. \nUniunea  Europeană  trece  dincolo  de  cadrul  de  concepte  politice \ntradiționale. Ea este o valoare unică, iar noi,  ce îi suntem cetățeni, \ntrebuie să o apreciem și să ne străduim să o dezvoltăm. \nCa  stat  membru  al  Uniunii  Europene,  trebuie  să  putem \nasigura calitatea vieții cetățenilor noștri și, în acest sens, trebuie să ne \nasigurăm că deținem suficientă putere economică și strategii care să \nfie concretizate în planuri concrete, în planuri de acțiune cu termene \nclare.  Astfel,  rolul  actorilor  economici  este  foarte  important  și, \nadăugând  politici  sociale  viabile  și  strategii  de  dezvoltare  durabilă, \nimplementarea responsabilă a acestora, cu siguranță se vor înregistra \nrezultate. Iar rezultatele se măsoară în siguranța, bunăstarea și nivelul \nde trai al cetățenilor noștri și, în același timp, putem asigura un viitor \nsigur generațiilor următoare. \nAcum, când tendințele extremiste se accentuează - și trebuie \nsă vorbim și despre acest fenomen, stimați colegi,  - iar la frontiera \nestică a Uniunii sunt încercări de a declanșa un conflict armat, credem \ncă este nevoie de mai multă unitate și de dialog. \n                                                                                             55                                                                                          \n     \nÎn ceea ce privește creșterea tot mai vizibilă a partidelor de \nextremă dreapta, trebuie să ne punem câteva întrebări, stimați colegi: \ncare  sunt  motivele  pentru  care  oamenii  sunt  deschiși  la  asemenea \nretorici?  Unde  a  greșit,  eventual  –  poate  că  a  greșit  –  și  Uniunea \nEuropeană? Este oare departe de cetățeni, pare netransparentă? \nUnde am greșit noi, politicienii? \nCred că la aceste întrebări trebuie să ne gândim și trebuie să \nîncercăm să formulăm un răspuns cât de cât concludent și bazat pe \nargumente. \nRomânia și-a exprimat ferm poziția în regiune prin susținerea \nunei Uniuni Europene stabile atât din punct de vedere economic, cât și \ngeopolitic. \nReiterez, Uniunea Europeană reprezintă o valoare unică, iar \nnoi,  cetățenii  săi,  avem  datoria  să  o  păstrăm  și  să  contribuim  la \ndezvoltarea ei. Avem datoria morală să o apărăm, ca să nu cadă pradă \ncelor ce vor să o distrugă, deși susțin altceva. \nÎnsă  toate  acestea  nu  înseamnă  că  nu  ne  putem  strădui  să \nîmbunătățim Uniunea noastră. Și noi, cetățenii europeni, ne dorim o \nUniune  Europeană  tot  mai  perfectă,  mai  apropiată  de  cetățeni,  și, \nsigur, mai implicată în viața noastră cotidiană. \nRomânia, prin obligațiile asumate odată cu aderarea la UE \nacum  15  ani,  își  propune  să  contribuie  la  consolidarea  acestei \nconstrucții  europene  și  să  contribuie  la  protejarea  ei  în  fața  tuturor \npericolelor  ce  apar  pe  parcurs.  O  putem  face  noi,  cetățenii,  noi, \ndecidenții, și o putem face noi, cetățenii europeni. \n                                                                                             56                                                                                          \n     \nVă mulțumesc, stimați colegi, pentru atenție. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  Grupului  parlamentar  al  minorităților  naționale, \ndomnul deputat Ovidiu Victor Ganț. \nDomnul Ovidiu Victor Ganț: \nVă mulțumesc frumos. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule  ministru pentru Europa și al afacerilor externe al \nRepublicii Franceze,  \nDoamnă, domnilor miniștri, \nDoamnelor și domnilor ambasadori, \nStimați invitați, \nDoamnelor și domnilor senatori și deputați,  \nAm  avut  inițiativa  organizării  acestei  ședințe  festive  de \nsărbătorire a 15 ani de la aderarea României la Uniunea Europeană, \npentru că acest eveniment reprezintă în opinia noastră, a deputaților \ndin Grupul parlamentar al minorităților naționale, un moment crucial \nîn istoria României. El este șansa unică de a reînnoda relația noastră \nde apartenență ca națiune la lumea occidentală, o năzuință istorică, \nmanifestată  permanent,  începând  cu  secolul  al  XIX-lea  în  Țările \nRomâne. Principalii intelectuali și politicieni români ai acelui secol au \n                                                                                             57                                                                                          \n     \nstudiat  la  universități  franceze,  germane,  austriece  sau  italiene, \npromovând  ulterior  în  țară,  în  mod  asiduu,  valorile  civilizației \noccidentale. \nLa  sfârșitul  anilor  ʾ30,  tot  acest  proces  de  integrare  și \ndezvoltare a României ca parte a spațiului de valori europene a fost \ncurmat brusc de instaurarea succesivă a fascismului și comunismului, \ndublată de pierderea unei părți a teritoriului național și impunerea unui \nfel  de  a  gândi  străin  de  orice  tradiție  de  la  noi.  A  fost  o  perioadă \nîntunecată  din  istoria  noastră,  atunci  când  am  avut  parte  doar  de \ndictaturi de tip fascist și comunist, cu tot reculul pe care acestea l-au \nadus în plan uman, social și economic. \nDin  fericire,  național-comunismul  a  luat  sfârșit  datorită \nRevoluției  din  decembrie  1989  și  sacrificiului  pe  care  l-au  făcut \ncetățenii țării noastre atunci, indiferent de apartenența lor etnică sau \nreligioasă, creștini, evrei sau musulmani. \nA urmat o perioadă foarte grea, marcată de crize sociale și \neconomice - mineriade, falimentul economiei socialiste, hiperinflație -\npe care am depășit-o cu greu, dar care s-a terminat prin două realizări \nmajore:  intrarea  în  NATO  și  Uniunea  Europeană.  Au  fost  două \nmomente  de  consens  național,  de  altfel  foarte  rare  în  politica \nromânească. Să reamintim faptul că Tratatul de aderare la Uniunea \nEuropeană  a  fost  ratificat  în  unanimitate  de  către  Parlamentul \nRomâniei.  În  ceea  ce  ne  privește,  am  susținut  activ  demersul,  prin \nrelațiile pe care le avem cu țările membre de care suntem legați prin \nlimbă și cultură. \n                                                                                             58                                                                                          \n     \nAstfel s-a deschis calea spre o democrație de tip occidental și \no dezvoltare economico-socială fără precedent. \nȘi  perioada  de  preaderare,  de  adoptare  a  legislației,  de \npreluare  a  aquis-ului  comunitar  și  de  transformare  instituțională \ntrebuie  amintită  ca  fiind  un  efort  comun  al  tuturor  forțelor  politice \nproeuropene  și  evident  al  Parlamentului  României,  ca  expresie  a \nsuveranității  națiunii  române.  Ne-am  asumat  toate  prevederile  din \ntratatul de aderare, inclusiv ceea ce scrie în art. 148 din Constituția \nRomâniei,  alin.  (2):  „Ca  urmare  a  aderării,  prevederile  tratatelor \nconstitutive  ale  Uniunii  Europene,  precum  și  celelalte  reglementări \ncomunitare  cu  caracter  obligatoriu,  au  prioritate  față  de  dispozițiile \ncontrare  din  legile  interne,  cu  respectarea  prevederilor  actului  de \naderare”.  \nPentru că niciodată aici nu s-au reliefat două aspecte, doresc \nsă  o  fac  eu  astăzi,  pentru  că  le-am  trăit  în  mod  nemijlocit.  Regret \nabsența domnului profesor doctor Vasile Pușcaș, negociatorul șef al \nRomâniei, care a reușit, împreună cu echipa sa, să finalizeze la timp \nnegocierile  de  aderare  în  decembrie  2004  și  doresc  să-i  mulțumesc \npublic pentru această realizare, care a permis semnarea tratatului de \naderare în timp util, pentru respectarea termenului de 1 ianuarie 2007. \nAl  doilea  aspect  pe  care  doresc  să-l  amintesc  este  munca \nechipei  de  observatori  la  Parlamentul  European,  într-un  efort \ntranspartinic, dar și multietnic al delegației noastre. \nA fost o onoare deosebită pentru mine faptul că, desemnat \nfiind de către Grupul parlamentar al minorităților naționale, am făcut \n                                                                                             59                                                                                          \n     \nparte  din  delegație,  alături  de  alți  parlamentari  români,  care  își \ncontinuă și astăzi activitatea parlamentară: doamnele senator Roberta \nAnastase și Gabriela Crețu și domnii senatori Vasile Dîncu și Titus \nCorlățean.  Împreună  am  reușit  să  combatem  prejudecăți  și  să \nschimbăm  opinii  asupra  aderării  țării  noastre,  inclusiv  votul  unor \nîntregi delegații naționale din grupurile noastre politice asupra acestui \nsubiect, de la avizul conform, unde a fost împotrivă, la ultimul raport \nMoscovici,  unde  a  fost  pentru.  Am  convingerea  că  sunt  în \nasentimentul colegilor mei, foști observatori, față de cele afirmate.  \nMomentul  aderării  la  1  ianuarie  2007  a  fost  sărbătorit  la \nBucurești  împreună  cu  ministrul  federal  de  externe  al  Germaniei, \nFrank-Walter Steinmeier, astăzi președinte federal, care asigura la data \nrespectivă  președinția  Consiliului  Uniunii  Europene.  Din  păcate, \nseparat:  într-un  loc  cu  președintele  României,  în  alt  loc  cu  prim-\nministrul de atunci. Un semn de rău augur pentru ce avea să urmeze \natât  în  politica  internă,  cât  și  în  ceea  ce  privește  demersul  politic \neuropean al României. \nPoate că acum, la 15 ani după, vom înțelege ce mare rău îl \nreprezintă permanentele disensiuni și crize politice. \nMă  bucur  să  sărbătorim  astăzi  15  ani  de  la  aderare,  în \nprezența  ministrului  de  externe  al  Franței,  domnul  Jean-Yves  Le \nDrian, într-un arc peste timp simbolic și doresc să-i mulțumesc în mod \ndeosebit  pentru  efortul  de  a  fi  alături  de  noi.  Vedem  în  prezența \nDomniei Sale un nou gest de prietenie al Franței față de România.  \nDoamnelor și domnilor, \n                                                                                             60                                                                                          \n     \nReconcilierea  franco-germană  reprezintă  fundamentul \nUniunii  Europene  de  astăzi.  Cred  că  Robert  Schuman  și  Konrad \nAdenauer  ar  fi  mândri  de  cele  realizate,  însă  ar  exprima  și  unele \nnemulțumiri legate de Uniunea Europeană. \nDespre acestea din urmă doresc să vă vorbesc. Am pierdut \nrecent un membru, Marea Britanie, care într-un demers unilateral a \ndecis  să  ne  părăsească  -  lucru  pe  care  îl  regret.  Avem  tot  felul  de \nexcepții și opt out-uri pentru anumiți membri. Nu se respectă întocmai \ntratatele,  birocrația  rămâne  sufocantă,  uneori  există  un  tratament \ndiferențiat aplicat unor state membre sau opinii grav divergente între \nanumite state membre, în chestiunea valorilor fundamentale care stau \nla baza construcției europene. \nDoresc  să  fac  apel  la  solidaritate  și  echitate  în  interiorul \nUniunii  Europene,  foarte  bune  exemple  fiind  lupta  împotriva \npandemiei și finanțarea planurilor naționale de redresare și reziliență \nale statelor membre. \nTotuși, cred că a venit timpul să punem capăt discriminării la \ncare este supusă România, prin neacceptarea în spațiul Schengen, deși \nam  investit  sute  de  milioane  de  euro  în  aplicarea  sistemului  și  în \npofida faptului că din 2011 satisfacem criteriile de aderare. Această \nstare de fapt nu face decât să scadă încrederea cetățenilor români în \nUniunea  Europeană,  afectând  libera  circulație  a  persoanelor  și  a \nbunurilor. \nTotodată  pledăm  ca  pe  baza  unor  rezultate  concrete  – \nsubliniez, pe baza unor rezultate concrete – pe care le va obține țara \n                                                                                             61                                                                                          \n     \nnoastră în perioada următoare să se încheie aplicarea mecanismului de \ncooperare  și  verificare.  În  ceea  ce  ne  privește,  vom  susține  orice \nmăsură legislativă necesară în acest sens. \nSper să ne facem și noi treaba în plan intern și să ducem la \nbun  sfârșit  reformele  anunțate:  modificarea  Constituției,  reforma \nadministrativă,  în  sensul  aplicării  în  mod  real  a  principiului \nsubsidiarității și al unei descentralizări mult clamate în anii din urmă, \ndezvoltarea infrastructurii rutiere și feroviare, a celei din sănătate și \nînvățământ, a digitalizării etc. \nNe  dorim,  totodată,  ca  procesul  de  extindere  al  Uniunii \nEuropene în Balcanii de Vest să fie dinamizat, permițând oamenilor \ndin regiune să se bucure de șansa de a fi cetățeni ai Uniunii Europene, \ndiminuând în același timp influențe externe nefaste asupra regiunii.  \nSperăm că președinția Franței a Consiliului Uniunii Europene \nsă ne ajute în rezolvarea unei părți din aceste probleme, respectiv să \naducă progrese importante la aceste capitole. \nConform unui sondaj recent, încrederea cetățenilor români în \nUniunea Europeană este în continuare la una din cele mai înalte cote \ndin statele membre, iar în ceea ce privește încrederea lor în alte state \nde pe mapamond Germania este pe locul întâi, iar Franța pe locul trei. \nDoamnelor și domnilor, \nÎn concluzie, avem convingerea că apartenența României la \nUniunea Europeană este garanția pentru noi de a beneficia de pace, \ndemocrație  și  bunăstare  și  deci  Grupul  parlamentar  al  minorităților \n                                                                                             62                                                                                          \n     \nnaționale  va  continua  să  susțină  necondiționat  demersurile \nproeuropene ale României. \nVă mulțumesc frumos pentru atenție. (Aplauze.) \nDomnul Florin-Vasile Cîțu: \nMulțumim, domnule deputat. \nTot  din  partea  Grupului  parlamentar  al  minorităților \nnaționale, domnul Silviu Vexler.  \nDomnul Silviu Vexler: \nDoamnelor și domnilor, \nAm  învățat  și  am  crezut  întotdeauna  în  faptul  că  Uniunea \nEuropeană este construită pe șase valori fundamentale: respect pentru \ndemnitatea  umană,  libertate,  democrație,  egalitate,  stat  de  drept, \nrespectarea drepturilor omului, inclusiv cele ale minorităților. \nȘi  îmi  aduc  aminte,  în  acest  moment,  înmormântarea \ndoamnei  Simone  Veil,  prima  femeie  președinte  a  Parlamentului \nEuropean,  reprezentând  Franța,  supraviețuitor  al  lagărelor  de  la \nAuschwitz și Bergen-Belsen, și  mai ales un fragment din cuvintele \nspuse de președintele Macron, respectiv că este aici „pentru a exprima \no imensă recunoștință, în numele poporului francez, pentru unul din \ncei mai iubiți copii ai săi”. \nTotuși, în acest moment deosebit, aniversar, și care ar trebui \nsă fie vesel, domnule ministru Le Drian, doamnă ambasador Auer, îmi \ncer scuze și regret că a trebuit să fiți martor la declarațiile mistico-\nreligioase  ale  unui  coleg  care  atunci  când  nu  elogiază  criminali  de \n                                                                                             63                                                                                          \n     \nrăzboi și nu neagă Holocaustul, încearcă să șteargă din viziunea unei \nEurope moderne existența comunităților musulmane și evreiești. \nDomnule  senator  Lavric,  cu  toată  dorința  dumneavoastră, \nregret! \nSuntem aici și vom continua să fim aici, cu aceeași demnitate \ncu  care  am  contribuit  întotdeauna  la  construirea  și  modernizarea \nUniunii Europene. \nÎmi cer scuze pentru această intervenție! \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  deputaților  și  senatorilor  neafiliați,  doamna \nsenator Diana Șoșoacă. (Rumoare.) \nDoamna Diana Iovanovici-Șoșoacă: \nVă  mulțumesc.  (Este  îmbrăcată  în  ie  și  poartă  drapelul \nRomâniei pe umeri.) \nNu  credeam  că  arborarea  steagului  României  vă  va  stârni \natâtea  râsete!  Este  rușinos,  dar  ce  poți  să  îi  ceri  unui  astfel  de \nParlament?! \nMi  s-a  părut  inoportună  intervenția  domnului  Vexler,  în \ncondițiile în care nici măcar nu i s-a pronunțat numele! Mă fac și eu \navocatul domnului Lavric, pro bono, de data asta! \n                                                                                             64                                                                                          \n     \nSuntem la o aniversare de 15 ani și am auzit aici discursuri \ncare  mi-au  adus  aminte  de  Congresul  al  XIV-lea  al  Partidului \nComunist Român. \nMă așteptam la ceva mai mult din partea dumneavoastră, mai \nales că unii aveți vreo trei-patru legislaturi pe aici, deci ați putea cel \npuțin să învățați să nu mai citiți de pe hârtie, ci să și aveți un pic de \ninspirație pentru a purta discursuri. \nNu am auzi însă... elogii, bunăstare, deci trăim într-adevăr în \nlumi paralele. \nPoporul român trăiește într-o lume pe care dumneavoastră nu \no vedeți. Uniunea Europeană s-a format - și era bine cum s-a format - \npentru a avea o dezvoltare economică bună, să existe bunăstare, pentru \na concura Statele Unite ale Americii. Din păcate, după 15 ani în care \nni se spune că suntem parteneri egali ai statelor Uniunii Europene, nu \navem acces în Schengen. În schimb, avem firme austriece care ne-au \npreluat cam tot ce înseamnă petrol, gaz, bogății, avem firme franceze \ncare ne-au luat alte bogății, avem firme italiene care ne-au luat alte \nbogății. Nu e prost cine le ia, e prost cine le dă! În toți acești 15 ani, \nRomânia a pierdut cel mai mult. Da, într-adevăr, avem posibilitatea să \nne plimbăm în afara granițelor țării, dar, - ce să vezi?! - avem peste 10 \nmilioane de români în afara granițelor țării. Suntem țara cu cea mai \nmare migrație pe timp de pace, iar românii noștri sunt discriminați în \nUniunea Europeană! Nu am văzut ambasadele României că se luptă \npentru români și n-am văzut nici UE că se luptă pentru români, care \nsunt cetățeni egali în drepturi cu ceilalți cetățeni ai statelor europene. \n                                                                                             65                                                                                          \n     \nMai mult decât atât, în ultimii doi ani suntem siderați, mai \nales noi, juriștii, să vedem cum drepturile și libertățile fundamentale, \natât  din  Carta  drepturilor  omului,  dar  și  din  Carta  europeană  a \ndrepturilor  fundamentale  ale  Uniunii  Europene,  sunt  încălcate  cu \nobstinație! Se încalcă orice drept, în numele unui interes colectiv s-au \nanulat drepturile personale, ceea ce nu poate fi admis, pentru că asta \nfăceau comuniștii. \nNe-am  întors  în  timp,  iar  Uniunea  Europeană,  dacă  nu  se \ntrezește, va rămâne fără foarte multe state pentru că, îmi pare rău să o \nspun, nu că o doresc eu, eu încă mai cred că Uniunea Europeană poate \nsă se trezească și să revină la ceea ce a început. Dar 60% din români \nîși doresc ROExit. Atenție foarte mare! Și aveți grijă că anul acesta, \ndoamnelor  de  la  PNL  care  doriți  să  fiți  judecător  la  Curtea \nConstituțională și trageți sfori pentru acest lucru, pentru că vi s-a cerut \nsă anulați Constituția României în favoarea dreptului european. Așa \nceva... îi spun Uniunii Europene: „Pe aici nu se trece!”. Constituția \nRomâniei este cea mai de preț lege. În Constituție se află drepturi și \nlibertăți fundamentale europene. Respectăm dreptul european - dreptul \neuropean  poate  fi  cel  mult  complementar  -,  dar  nu  să  fie  superior \nConstituției României! \nMai mult decât atât, ...(Vociferări.) \nLăsați,  doamnă,  că  n-o  să  vă  aleagă  nimeni  la  Curtea \nConstituțională! \nMai mult decât atât... \n                                                                                             66                                                                                          \n     \nDoamna  Scântei,  lăsați,  că  știm...  Știți,  cu  milionul  ăla  de \neuro într-un an! \nVreau  să-i  amintesc  Uniunii  Europene  ce  înseamnă  aceste \nmotive de pe o ie românească. (Arată pe ia pe care o poartă.)  \nDa, fă-ți cruce! Poate așa vei deveni creștin, domnule! \nAceste  motive  sunt  milenare.  Aici,  pe  pământul  acesta \nromânesc,  s-au  descoperit  plăcuțele  de  la  Tărtăria,  primul  scris  din \nlume. Nici nu se inventase civilizația sumeriană! (Râsete.) \nAici... \nAșa este! Râdeți! Prostul râde când nu știe! \nPuneți mâna pe carte și citiți, că ați făcut de râs Parlamentul \nRomâniei!  \nPentru  România  steagul  României  este  acesta!  (Arată \ndrapelul.) Alt steag nu există! Pentru acest tricolor s-a murit! Și să-i \nmai  aducem  aminte  Uniunii  Europene  de  cruciadele  creștine,  când \ndomnitorii români stăteau aici de pavăză, astfel încât țările Europei să \nse dezvolte și să-și înalțe catedrale, unde acum ori sunt închise, ori \nsunt baruri și restaurante! \nUniunea Europeană trebuie să se trezească!  \nUitați-vă cum Ursula von der Leyen este într-un dosar penal \npentru contracte cu Pfizer! \nAți adus vaccinarea obligatorie ca unic drept și unică condiție \npentru a trăi! \nDomnul Florin-Vasile Cîțu: \nDoamnă senator, vă rog să vă îndreptați către sfârșit... \n                                                                                             67                                                                                          \n     \nDoamna Diana Iovanovici-Șoșoacă: \nO să mă îndrept către sfârșit, sfârșitul dumneavoastră! \nDomnul Florin-Vasile Cîțu: \nCele 10 milioane de români din străinătate vă mulțumesc. \nDoamna Diana Iovanovici-Șoșoacă: \nȘi voiam să vă mai spun un lucru. Pentru toți cei din Uniunea \nEuropeană care solicitați să ne vaccinăm și nu ne mai lăsați nici să \nrespirăm decât dacă ne vaccinăm: Dumnezeu nu este vaccinat și nu va \nfi niciodată! \nTrăiască România liberă și suverană! (Aplauze.) \nDomnul Florin-Vasile Cîțu: \nDin  partea  Grupului  parlamentar  al  PNL,  doamna  senator \nAlina Gorghiu. \nDoamna Alina-Ștefania Gorghiu: \nBună seara, stimați colegi! \nStimați invitați, \nÎntotdeauna  populismul  are  un  nume!  Dar  vă  asigur  că \nultimele minute vor fi ale unui discurs proeuropean, onest și autentic. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule ministru Le Drian,  \nStimată doamnă ambasador a Republicii Franceze,  \nStimați colegi, \n                                                                                             68                                                                                          \n     \n1 ianuarie 2007 a fost, într-adevăr, un moment de excepție \npentru noi toți și sunt, așa cum spuneau toți colegii mei, 15 ani  de \nUniune Europeană pentru România. \nCa națiune europeană, am aderat la un proiect politic care are \nla bază valori precum demnitatea, statul de drept, libertatea, egalitatea, \ntoleranța și, poate cel mai important dintre toate acestea, respectarea \ndrepturilor omului. Mult mai recent, spiritul Declarației de la Sibiu, \nadoptată în mai 2019, în România, a consfințit ceea ce este Europa de \nastăzi - o uniune a valorilor și a libertăților. \nStimați colegi senatori,  \nStimați colegi deputați, \nRezultatele  la  care  au  ajuns  statele  membre  ale  Uniunii \nEuropene, datorită integrării europene, vorbesc de la sine. Și pentru \nRomânia acest lucru a însemnat o creștere de aproape trei ori a PIB-\nului României, o creștere de patru ori a PIB-ului pe cap de locuitor, \nam beneficiat de fonduri europene pentru dezvoltare cu peste 46 de \nmiliarde  de  euro  mai  mult  decât  a  contribuit  România  la  bugetul \nUniunii, iar expresia „din fonduri europene” aduce multă mândrie și \ncertifică un lucru necesar și bine făcut. \nA fi european înseamnă însă multe lucruri, unele extrem de \nsimple, unele însă ceva mai complicate și provocatoare. \nCertificatul verde este un proiect european. \nDrepturile minorităților, de orice fel ar fi aceste minorități, și \ntoleranța, sunt valori europene. \nLa fel și respingerea discriminării și a excluziunii sociale. \n                                                                                             69                                                                                          \n     \nRespectarea  principiului  supremației  dreptului  european  în \ndomeniile stabilite prin tratate și cedarea de suveranitate, da, sunt, de \nasemenea,  principii  de  bază  ale  ideii  unității  europene.  La  fel  și \nrespectarea deplină a deciziilor Curții de Justiție a Uniunii Europene. \nNu poți, stimați colegi, să fii astăzi european o zi și a doua zi \nsă-ți  dai  haina  jos,  deși  mai  vedem  lucrul  acesta  în  discursuri  din \npricina populismului. Și atunci, în loc de oameni politici de stat, în loc \nde oameni politici înțelepți, vizionari, vezi lideri populiști care se bat \ncu  pumnul  în  piept,  nu  doar  în  România,  riscând  destrămarea \nproiectului european.  \nAcum, când lumea întreagă se confruntă cu noi și noi crize de \nsănătate,  economice,  ecologice,  tensiuni  geopolitice,  România  vă \nasigur că va contribui din plin la proiectul viitorului Europei.  \nVom  avea  o  Uniune  mai  puternică,  mai  rezilientă,  mai \nconvergentă, mai solidară. Și când vorbim de viitor trebuie să știm \nlimpede că avem ca stat european și obligații, dar avem și drepturi. \nSunt speranțe puse în 2007 și unele dintre ele încă nematerializate.  \nVorbea colegul nostru de la UDMR despre aderarea la spațiul \nSchengen. \nDa, este un drept al României, îndeplinim de mult timp toate \ncriteriile și condițiile tehnice și îi rugăm pe partenerii europeni să țină \ncont de acest lucru și să ne sprijine în acest demers al României.  \nȘi adoptarea monedei euro este un alt proiect pentru care ne \npregătim și probabil că o să ne pregătim mai serios de acum încolo. \n                                                                                             70                                                                                          \n     \nDeși  în  acești  15  ani  au  existat  foarte  multe  provocări, \nRomânia rămâne în continuare, în ciuda celor pe care le-ați auzit mai \ndevreme, una dintre cele mai favorabile țări pentru construcția Uniunii \nEuropene. \nUn  sondaj  recent,  de  acum  două  zile,  arată  că  peste  75% \ndintre români susțin în continuare proiectul european. \nDa,  e  îmbucurător  că  noi,  românii,  credem  în  această \nconstrucție,  iar  eu,  ca  un  cetățean  proeuropean  convins,  cred  că  și \nEuropa își va onora la rândul său toate obligațiile față de România. \nVă mulțumesc, stimați colegi, pentru această oportunitate. \nMulțumesc, domnule ministru, Excelență, pentru îngăduință. \nO seară plăcută! (Aplauze.) \nDomnul Florin-Vasile Cîțu: \nMulțumim, doamnă senator. \nDoamnelor și domnilor,  \nAm încheiat intervențiile. \nMulțumindu-vă pentru participare, vă rog să-mi permiteți să \ndeclar închisă ședința solemnă – așa se voia – comună a Senatului și \nCamerei Deputaților. \nVă mulțumesc.  \n \nȘedința s-a încheiat la ora 19.43. \n \n \n \n "
    },
    "31": {
        "start_text": "Domnul Florin-Vasile Cîțu:",
        "start_index": -1,
        "end_text": "Doamna Diana Iovanovici-Șoșoacă:",
        "end_index": -1,
        "text": "                                                                 1                                                                                          \n     \n02 februarie 2022 – ședință comună \n \n \nS U M A R \n \n1.  Alocuţiuni consacrate aniversării a 15 ani de  2. \nla aderarea României la Uniunea Europeană. \n \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \nS T E N O G R A M A \nședinței solemne comune \n a Camerei Deputaților și Senatului \nconsacrată aniversării a 15 ani \nde la aderarea României la Uniunea Europeană. \n \nȘedința a început la ora 17.37. \nLucrările şedinţei au fost conduse de domnul senator Florin-\nVasile Cîțu, președintele Senatului, asistat de domnul deputat Andrei-\nRăzvan Lupu, secretar al Camerei Deputaților, și de domnul senator \nIon-Narcis Mircescu, secretar al Senatului.  \nDin  prezidiu  a  făcut  parte  și  domnul  deputat  Ion-Marcel \nCiolacu, preşedintele Camerei Deputaţilor. \nDomnul Florin-Vasile Cîțu: \nStimați colegi, \nVă rog să luați loc, să începem. \nDomnule președinte al Camerei Deputaților, \nDomnule prim-ministru, \nDomnule  Jean-Yves  Le  Drian,  ministrul  pentru  Europa  și \nafaceri externe al Republicii Franceze, \nDistinși reprezentanți ai cultelor religioase, \nDoamnelor și domnilor senatori și deputați, \nDoamnelor şi domnilor miniștri, \n                                                                                             3                                                                                          \n     \nExcelențele  Voastre,  doamnelor  și  domnilor  ambasadori, \nreprezentanți ai misiunilor diplomatice, \nStimați invitați, \nOnorată asistență, \nVă  rog  să-mi  permiteţi  să  declar  deschisă  şedinţa  solemnă \ncomună  de  astăzi,  a  Senatului  și  Camerei  Deputaților,  dedicată \naniversării a 15 ani de la aderarea României la Uniunea Europeană. \nDoamnelor şi domnilor, \nVă  invit  să  ascultăm  Imnul  naţional  al  României  și  Imnul \nUniunii Europene! \n(Se intonează Imnul naţional „Deşteaptă-te, române!”. \nSe intonează Imnul Uniunii Europene.) \nDoamnelor și domnilor senatori și deputați, \nOnorați invitați, \nÎl  invit  la  tribună  pe  Excelența  Sa,  domnul  Jean-Yves  Le \nDrian,  ministrul  pentru  Europa  și  afaceri  externe  al  Republicii \nFranceze. \nDomnul  Jean-Yves  Le  Drian  (ministrul  pentru  Europa  și \nafaceri externe al Republicii Franceze): \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDoamnelor și domnilor miniștri, \nDoamnelor și domnilor deputați și senatori, \n15 ani după aderarea României la Uniunea Europeană. \n                                                                                             4                                                                                          \n     \nSunt  deosebit  de  fericit  să  fiu  astăzi  la  București  pentru  a \nsărbători împreună cu dumneavoastră acest eveniment care a fost un \nprogres pentru toți europenii, pentru că de 15 ani încoace Uniunea \nnoastră  este  mai  puternică  și  mai  completă  pentru  că  și \ndumneavoastră, România, faceți parte din ea. \nȘi nu spun acest lucru numai în numele prieteniei care unește \nnațiunile  noastre,  o  prietenie  înrădăcinată  în  istoria  culturală, \nintelectuală și politică pe care o împărtășim împreună. Prietenie care \nne amintește de tinerețea petrecută la Paris a părinților fondatori ai \nRomâniei  moderne  –  Alexandru  Ioan  Cuza,  Vasile  Alecsandri  sau \nchiar și Brătianu, familia Brătianu, tată și fiu. O prietenie care ni se \namintește de fiecare dată când pronunțăm numele lui Enescu, Brâncuși \nsau Cioran, care ne-au adus atât de mult cu toții. O prietenie care, \ndupă Revoluția Română, s-a exprimat prin numeroase manifestări de \nsolidaritate, de care eu îmi amintesc încă și acum, păstrez o amintire \nfoarte proaspătă a acestor manifestări. Și o prietenie care adeseori - și \neste o mare onoare pentru noi - se pronunță, se vorbește „en français” \n-  în  franceză,  această  limbă  care  a  fost  o  limbă  de  libertate  și  de \ncunoaștere  pentru  tinerii  români  care  au  studiat-o  în  anii  cei  mai \nsumbri  ai  istoriei  dumneavoastră  și  care  astăzi  vă  înscrie  pe  mulți \ndintre  dumneavoastră  într-o  comunitate  de  300  de  milioane  de \nfrancofoni de peste tot în lume. \nSpun acest lucru, de asemenea, pentru că Franța prezidează \nastăzi  Consiliul  Uniunii  Europene,  și  această  responsabilitate  ne \n                                                                                             5                                                                                          \n     \npermite  să  apreciem  atuurile,  avantajele  care  dau  putere  Europei \nnoastre. \nIncontestabil, economia dumneavoastră s-a poziționat treptat \npe sectoare de viitor, și angajarea dumneavoastră în Europa Apărării, \ninclusiv în Sahel, se numără printre toate aceste atuuri ale Europei. \nCând  v-ați  alăturat  Uniunii,  în  2007,  România  și-a  reluat \nlocul  care  îi  corespunde  în  inima  Europei  noastre.  A  fost  un  pas \nsuplimentar pe drumul care v-a permis să dați pagina, să lăsați în urma \ndumneavoastră  mai  multe  decenii  de  dictatură,  penurii  și  regim \narbitrar. A fost, de asemenea, un pas în plus pe drumul care, după un \nsecol de conflicte și despărțiri, ne-a condus împreună la reunificarea \nEuropei noastre. Și, într-adevăr, vorbesc despre reunificare. Am spus \nacest  lucru  la  Praga,  când  comemoram  revoluțiile  din  1989,  ca,  de \nexemplu, cea care a început pentru dumneavoastră la Timișoara, în \nstrigăte de libertate și dreptate. \nȘi  repet  în  fața  dumneavoastră  astăzi  -  decât  să  folosesc \ncuvântul „extindere”, care oarecum ne îndepărtează unii de ceilalți, eu \nprefer termenul „reunificare”, pentru că el ne apropie unii de ceilalți. \nMomentul istoric din 2007, pe care îl sărbătorim astăzi, a fost \npregătit de momentul istoric din 1989, când Europa noastră a putut, în \nsfârșit, să se regăsească pe sine însăși, când în sfârșit am început să \nvindecăm  împreună  această  rană  deschisă  în  1945  în  inima \ncontinentului european deja greu încercat și dezorientat de 3 decenii \nde  tragic  război  civil.  Când,  în  sfârșit,  Cortina  de  Fier  care  ne \n                                                                                             6                                                                                          \n     \ndespărțea  s-a  prăbușit,  s-a  prăbușit  și  noțiunea  total  artificială  de \n„Europa de Est”, care ne despărțea și ea, de asemenea. \nÎntr-adevăr, națiunile noastre sunt diferite, sunt diverse, dar \nnu  a  existat  dintotdeauna  decât  o  singură  Europă,  cea  pe  care \nîmpreună o numim „a noastră”, cea pe care ne-a înapoiat-o anul 1989. \nAceste două drumuri, în realitate, se confundă și nu fac decât \nunul  singur.  Este  calea  pe  care  ne-o  deschidem  noi,  în  calitate  de \neuropeni, înspre un orizont de progres care ne reunește. Un orizont de \nlibertate  și  de  democrație  ordonat  în  funcție  de  principiile \nfundamentale  ale  Uniunii  noastre  -  respectarea  statului  de  drept,  a \ndrepturilor  omului,  a  drepturilor  minorităților,  respectarea  libertății \npresei  și  libertăților  universitare.  Un  orizont  de  progres  social \nîmpărtășit, pentru că concetățenii așteaptă în mod legitim de la Europa \nca ea să fie prosperitatea în serviciul solidarității, în dimensiunea cea \nmai concretă a vieților lor. Și un orizont, de asemenea, de reunificare a \nmemoriilor noastre în toată diversitatea lor, ca să putem regăsi firul \nistoriei  europene  și  pentru  a  putea  scrie  împreună  noi  pagini  din \naceastă istorie. \nAcest orizont comun ne permite să mergem înainte, astăzi, \nîntr-o  lume  plină  de  amenințări  și  de  provocări  legate  de  mediu, \ntehnologice, economice și geopolitice, afirmând această suveranitate \neuropeană care astăzi, în fața noului context internațional, este cea mai \nbună  garanție  a  suveranităților  noastre  naționale,  pe  care  ea  le \nconsolidează fără să le știrbească. \n                                                                                             7                                                                                          \n     \nȚările  care,  cum  a  fost  cazul  în  România,  au  fost  supuse \njugului  funestei  doctrine  Brejnev  știu  că  suveranitatea  nu  poate  fi \nlimitată, ea există sau nu există, și dacă ni se confiscă, atunci trebuie \nsă o recucerim, așa cum ați făcut-o și dumneavoastră. \nÎn schimb, dacă hotărâm cu toții, împreună, putem să-i dăm o \nprelungire colectivă, pentru a o apăra mai bine, adică pentru a apăra \nmai bine capacitatea noastră de a ne face propriile alegeri și să nu ne \nsupunem strategiilor de dependență, de predare, de exploatare și de \ningerință,  care  conturează  astăzi  o  sălbăticire  îngrijorătoare  a  vieții \ninternaționale. \nAfirmând împreună suveranitatea noastră, împreună, cei 27, \nne acordăm mijloacele pentru a rezista acestei schimbări. \nSuveranitatea    europeană  este,  pur  și  simplu,  condiția \nposibilității  exercitării  depline  a  suveranităților  naționale  în  secolul \nXXI.  Acesta  este  sensul  pe  care  dorim  să-l  dăm  celei  de-a  13-a \npreședinții franceze a Consiliului UE, să declinăm, să afirmăm acest \nprincipiu imperativ politic și geopolitic de suveranitate europeană în \ntoate  domeniile,  împreună  cu  dumneavoastră  și  cu  toți  cei  27  de \nparteneri. Acesta este sensul marilor întâlniri pe care le pregătim  – \nSummitul  UE  -  Uniunea  Africană,  Forumul  ministerial  pentru \ncooperare  în  Indo-Pacific  și,  de  asemenea,  Summitul  privind  noul \nmodel european de creștere și, de asemenea, apărarea de către șefii de \nstat și de Guvern a Primei Cărți Albe a Apărării Europene, busola \nnoastră strategică. \n                                                                                             8                                                                                          \n     \nCe mă surprinde, uitându-mă la drumul pe care l-am parcurs \nîmpreună din 2007, este că proiectul nostru european este suficient de \nputernic  pentru  a  fi  atât  ceea  ce  ne  permite  să  vindecăm  rănile \nsecolului XX și, de asemenea, ne permite să intrăm în secolul XXI \nputernici, mulțumită identității noastre. \nȘi, bineînțeles, avem această dublă forță, și de aceea susținem \nperspectiva europeană a Balcanilor de Vest, care are un sens deplin, \navând în vedere trecutul și viitorul. \nPreședintele Macron a repetat acest lucru acum câteva zile, la \nParlamentul European de la Strassbourg - pentru noi, Balcanii de Vest \nîși au locul în Uniunea Europeană. \nIată  de  ce,  sub  președinție  franceză,  vom  organiza,  de \nasemenea, o conferință care va avea ca obiectiv să avansăm împreună \nînspre această nouă etapă a reunificării noastre europene, bazându-ne \nîn  special  pe  principiile  metodologiei  revizuite  a  negocierilor  de \nadeziune. \nIată  de  ce,  din  punctul  meu  de  vedere,  iată  ce  sărbătorim \nastăzi – un progres european. \nDar  actualitatea  ne  amintește  că  acest  imens  progres  se \nlovește astăzi de riscul unei regresiuni majore. \nUnii,  într-adevăr,  ar  vrea  să  ne  tragă  înapoi  înspre  lumea \nstabilită la Ialta, din care curajul și angajamentul dumneavoastră în \nconstrucția  europeană  ne-au  smuls.  Și  nu  vom  putea  accepta  acest \nlucru fără să renunțăm la tot ceea ce am construit împreună și la toate \nperspectivele de viitor pe care le-am adoptat. \n                                                                                             9                                                                                          \n     \nIată de ce, din punctul meu de vedere, una dintre cele mai \nmari provocări, căreia trebuie să-i răspundem astăzi, este să restabilim \no relație de stabilitate și de previzibilitate cu Rusia. Este o provocare \ncare se adresează unei întregi generații, dar este, în același timp, o \nprovocare urgentă, deoarece este din ce în ce mai clar, de mai mulți \nani, și cu atât mai mult astăzi, că vecinul nostru rus a hotărât să se \npoarte ca o putere care cauzează dezechilibre, refuzând să respecte \nmarile principii ale securității europene, pe care, amintesc, sunt fapte, \nRusia acceptase aceste principii, cu noi, la Helsinki, în '75, la Paris, în \n1990.  Ea  încearcă  astăzi  să  impună  o  logică  de  zone  de  influență \nfondată  pe  slăbirea  și  limitarea  suveranității  statelor  limitrofe  și \namenințând  anumiți  aliați  ai  noștri,  ai  NATO  și  parteneri  ai  UE  și \ndesfășurând manevre de ingerință chiar pe teritoriul Uniunii Europene \nși al NATO. \nPentru a găsi un nou echilibru cu vecinul nostru rus trebuie să \nformulăm  principii  cu  aliații  și  partenerii  noștri.  Și  tocmai  aceasta \nfacem. \nDar trebuie, de asemenea, ca noi, europenii, așa cum am început \ndeja să facem, trebuie să articulăm conținutul acestor principii, pentru \ncă această sarcină ne duce la chestiuni care nu afectează pe nimeni atât \nde  mult  ca  pe  noi  -  chestiunea  reunificării  continentului  nostru,  al \ncărui preț l-am amintit, chestiunea securității într-o lume de jocuri de \nputere și de raport de forțe care, în această lume, ia o cotitură înspre \nsălbăticire. Numai aceasta ne permite să rămânem actori ai destinului \nnostru, stăpâni pe destinul nostru, tocmai pentru că suntem uniți. \n                                                                                             10                                                                                          \n     \nȘi întrebarea care ni se pune astăzi este următoarea - cum să \nfacem față împreună? \nDin  punctul  meu  de  vedere,  răspunsul  se  declină  în  trei \npuncte. \nMai întâi, arătând că principiile fundamentale ale organizării \nsecurității  colective  în  Europa  nu  sunt  negociabile.  Mă  gândesc  la \nsuveranitatea  statelor,  care  trebuie  să  fie  pe  deplin  respectată, \ninviolabilitatea  frontierelor  și  integritatea  teritorială  a  statelor, \nlibertatea  pe  care  o  are  fiecare  stat,  să-și  hotărască  alianțele  și \norganizațiile la care dorește să adere și, în plus, la drepturile omului și \nlibertățile fundamentale, a căror aplicare este universală. \nNimic, astăzi, nu ar putea justifica slăbirea acestor principii \ncare se află în centrul, repet, Actului Final al Helsinki și al Cartei de la \nParis,  pe  care  Rusia  le-a  acceptat.  Tocmai  aceste  principii  sunt \namenințate astăzi de către Rusia. \nÎn ceea ce privește Ucraina, vreau să fiu deosebit de clar - \nRusia trebuie să fie conștientă de lovitura pe care și-ar da-o sie însăși \ndacă ar purta un nou atac împotriva acestei țări, pentru că europenii nu \nar accepta acest lucru, ne-am luat cu toții angajamentul solemn și încă \nde pe acum am început să pregătim sancțiunile masive pe care le-am \nadopta, fără să ezităm față de Rusia, dacă se va ajunge până acolo. \nPe  baza  acestor  principii,  responsabilitatea  noastră  este  să \nîncercăm să definim împreună cu Rusia termenii unui dialog exigent \nprivind reglementarea relației noastre de concurență strategică. Acest \ndialog este indispensabil, cu condiția ca el să fie purtat pe baza unei \n                                                                                             11                                                                                          \n     \nordini de zi pe care am hotărât-o noi, împreună, pentru că vedem că \nastăzi, fără reguli, o coabitare cu Rusia este o coabitare instabilă și \npericuloasă. \nPe termen scurt, prioritatea noastră trebuie să fie să căutăm \ncalea unei detensionări. Este efortul căruia ne consacrăm, în cadrul \nformatului Normandia, împreună cu Germania, pentru a obține gesturi \ncare să permită să ajungem la implementarea Acordurilor de la Minsk. \nAceste eforturi au fost reluate la Reuniunea de la Paris, acum câteva \nzile, și se vor continua. \nMai pe larg, de 20 de ani am asistat la distrugerea treptată a \ntuturor regulilor care încadrau concurența strategică, ceea ce ne-a dus \nîn fond la o lume care este cea a anilor '60, adică la o lume unde \ncompetiția militară și strategică riscă să se exprime în stare pură, fără \nnicio regulă, fără nicio constrângere. \nÎntr-adevăr, tratatele care ne legau nu mai există sau nu mai \nsunt în concordață cu realitățile militare contemporane. \nTrebuie, deci, fără să cedăm nimic din respectul pe care îl \ndatorăm  marilor  principii  menționate  adineauri,  trebuie,  deci,  să \nnegociem  regulile  adaptate  provocărilor  actuale,  că  e  vorba  de \narmamentele nucleare strategice, care fac obiectul unui dialog între \nRusia  și  Statele  Unite,  pe  care  și  noi  ne  coordonăm  strâns  cu \nWashingtonul,  sau  că  este  vorba  de  armamentele  convenționale, \nexercițiile militare sau mecanismele de previzibilitate ale activităților \nmilitare. \n                                                                                             12                                                                                          \n     \nÎn cadrul acestui dialog, europenii trebuie să poarte o viziune \nși  poziții  comune,  folosindu-se  de  mecanismele  de  coordonare \nexistente. \nȘi, în sfârșit, având în vedere că ne angajăm în acest dialog \ncu  Rusia  alături  de  aliații  noștri,  dar  și  în  calitate  de  europeni, \nîncercăm să facem să se audă un singur glas european de fiecare dată \ncând este vorba de securitatea europeană, reafirmând, în același timp, \nangajamentul  nostru  deplin  în  cadrul  NATO  și  al  politicii  sale  de \napărare și de descurajare. \nPrima  etapă  a  integrării  României  într-o  comunitate \neuroatlantică  de  solidaritate  și  responsabilitate  a  fost  aderarea  sa  la \nNATO,  în  2004.  Este  mândria  noastră  că  am  contribuit  la  această \nintegrare și, de asemenea, suntem mândri astăzi, în calitate de aliat, \npartener  european  și  țară  prietenă,  să  ne  aflăm  alături  de \ndumneavoastră  în  aceste  vremuri  când  contextul  de  securitate  se \ndegradează  la  frontierele  dumneavoastră,  și  ele  sunt  astăzi  și \nfrontierele noastre. \nAcesta este sensul anunțului făcut de președintele republicii, \nprivind  disponibilitatea  noastră,  să  contribuim  la  noi  măsuri  de \nreasigurare  în  beneficiul  României.  Acest  angajament  se  înscrie  în \ncontinuitatea acțiunii noastre pentru securitatea noastră comună, ca și \nmisiunile de poliție aeriană și în cadrul misiunilor eFP, prezențelor \navansate în Estonia și Lituania pe care Franța le va menține. \nSpun, de asemenea, că intransigența față de principii, atunci \ncând  stabilitatea  și  securitatea  continentului  nostru  se  află  în  joc, \n                                                                                             13                                                                                          \n     \ncăutarea unui dialog exigent cu Rusia, un angajament concret, atât în \nApărarea  Europeană,  cât  și  în  Alianța  Atlantică,  numai  astfel  vom \nputea să afirmăm ceea ce suntem în mod colectiv, adică o mare putere \ncapabilă să-și apere propriile interese și să se facă respectată, o putere \nde  echilibru  și  de  stabilitate  care  își  manifestă  atașamentul  față  de \nreguli. \nIată, dragi prieteni, ceea ce doream să vă spun la această a \n15-a aniversare a aderării României la Uniunea noastră. \nÎn numele istoriei europene care ne-a reunificat, în numele \nviitorului  de  suveranitate  pe  care  îl  putem  construi  împreună  și  în \nnumele  fermității  și  unității  pe  care  o  demonstrăm  astăzi  pentru  a \npăstra aceste cuceriri și pentru a apăra acest orizont, vă mulțumesc. \n(Aplauze.) \nDomnul Ion-Marcel Ciolacu: \nÎl  invit  la  tribună  pe  domnul  Florin  Cîțu,  președintele \nSenatului României. \nDomnul Florin-Vasile Cîțu: \n(Coboară la tribună.) \nDomnule președinte al Camerei Deputaților, \nDomnule prim-ministru, \nDomnule  Jean-Yves  Le  Drian,  ministrul  pentru  Europa  și \nafaceri externe al Republicii Franceze, \nDistinși reprezentanți ai cultelor religioase, \nDoamnelor și domnilor senatori și deputați, \n                                                                                             14                                                                                          \n     \nDoamnelor şi domnilor miniștri, \nExcelențele  Voastre,  doamnelor  și  domnilor  ambasadori  și \nreprezentanți ai misiunilor diplomatice, \nStimați invitați, \nOnorată asistență, \nIntrarea  în  Uniunea  Europeană  este  benefică  pentru  toți \nromânii, dar în același timp necesară, chiar dacă unii dintre noi au alte \nopinii. \nPoate prea des, în ultimii ani, unii politicieni s-au folosit sau \nau promovat negativ aderarea României la Uniunea Europeană. \nTotuși, este o realitate de necontestat faptul că aderarea la \nUniunea Europeană a adus bunăstare, libertate, securitatea României, \ncare  astăzi  este  mai  importantă  decât  oricând,  și  a  românilor, \nindiferent de forma ei, definită de Constituție, alimentară, financiară, \nsocială sau sanitară. \nCele mai mari câștiguri pentru România și români sunt cele 3 \nmari libertăți care nu au existat înainte de aderare – libera circulație a \npersoanelor, a mărfurilor și a capitalurilor. \nDacă ne uităm în jurul României, toate țările au luat o decizie \nimportantă. Noi am luat decizia că suntem o țară europeană. A fost \nprima dată în istoria României când a existat consens transpartinic, \ntoate partidele politice s-au pus de acord cu privire la drumul european \nal țării noastre. \nAceastă aderare a atins și a pătruns toate nivelurile societății \nromânești. \n                                                                                             15                                                                                          \n     \nNivelul politic - România face parte acum din marile familii \npolitice europene. \nTotuși, în România, unii politicieni au tendința să dea vina pe \nUniunea  Europeană  pentru  toate  nerealizările  lor,  pentru  lucruri  ca \ndistrugerea  industriei  și  pentru  faptul  că  nu  se  mai  cumpără  doar \nproduse românești, ci și produse străine. \nAdevărul este exact invers - aderarea la Uniunea Europeană a \ncreat calea pentru ca poporul român să vorbească și să aplice lucruri \nca: standarde internaționale, competență, profesionalism, meritocrație, \nevaluare, piață liberă, cu care am început să ne obișnuim la doar câțiva \nani după aderare. \nPentru mine și pentru Partidul Național Liberal, aderarea la \nUniunea  Europeană  a  constituit  un  prilej  prin  care  fundamentele \nliberale au avut ocazia să se afirme și să demonstreze că fac parte din \npolitica europeană. \nȘi, da, astăzi ia românească este una dintre cele mai apreciate \nproduse românești în Uniunea Europeană, iar Dacia Duster - care, nu \nștiu,  este  o  mașină  românească  făcută  de  o  firmă  franțuzească  sau \ninvers - este în topul preferințelor cumpărătorilor din Franța, Olanda și \nGermania. \nCel mai mare câștig al României și al românilor este că nu ne \nmai  bucurăm  doar  noi  de  produsele  românești  și  le-am  dat  ocazia \ntuturor să se bucure de acestea. \nÎn esență, lucrul important este că Uniunea Europeană ne-a \nadus împreună. Împreună cu marile națiuni cu tradiții din Europa, de \n                                                                                             16                                                                                          \n     \nla egal la egal. Ne-a permis practic să ne întoarcem într-un loc căruia \nRomânia i-a aparținut dintotdeauna. \nEuropa înseamnă că ne apărăm împreună, creștem împreună, \nfacem planuri pentru viitor împreună. \nA  permis  multor  români  care  nu-și  găseau  satisfacția \nprofesională  sau  materială  în  țară  să  o  facă  în  interiorul  familiei \nUniunii Europene, dar ei neuitând niciodată că sunt români. \nTinerii noștri, viitorul nostru, pot astăzi să se formeze și să \nstudieze ușor și liber oriunde în Europa. \nÎn ultimii 15 ani, România a progresat ca națiune europeană, \noportunitățile de muncă, de studiu, de investiții au crescut exponențial. \nDecalajul economic - așa cum s-a văzut și în cel mai recent \nraport al OECD  - și social, în comparație cu țările occidentale,  s-a \nmicșorat.  Am  devenit  o  societate  mai  atractivă  pentru  investitorii \nstrăini  și  pentru  marile  companii  internaționale,  iar  demnitatea, \nlibertatea,  drepturile  individuale  ale  omului  și  egalitatea  au  devenit \nvalori de necontestat. \nRomânia a contribuit în mod constant, prin acțiuni comune, la \nîmbunătățirea mecanismelor de dezvoltare ale UE și la perfecționarea \ninstrumentelor politice stabilite la nivel comunitar. \nPrin unitate și solidaritate, am gestionat una dintre cele mai \ndificile crize sanitare pe care UE le-a traversat încă de la fondarea \nComunității Europene. \nPrin reformele pe care și le-a asumat, România este astăzi un \nactor  european  care  poate  să  asigure  continuitate  în  susținerea \n                                                                                             17                                                                                          \n     \nstabilității și predictibilității sistemului fiscal. Continuă să faciliteze un \ndialog onest și echilibrat cu toți investitorii și să identifice soluții de \ndezvoltare economică pe termen mediu și lung. \nSuntem puternic angajați în asigurarea securității și stabilității \ngranițelor de est, iar evoluția complexă și imprevizibilă a situației din \nproximitatea țării noastre ne determină să ne consolidăm și postura de \nfurnizor important de securitate și stabilitate. \nDe aceea, vă spun foarte clar - viitorul României este strâns \nlegat de viitorul construcției europene. \nEforturile  noastre  trebuie  concentrate  pe  identificarea  unor \ndirecții care să faciliteze creșterea sustenabilă a calității vieții tuturor \ncetățenilor. \nÎn  același  timp,  viziunea  și  acțiunile  noastre  comune  la \nnivelul UE trebuie să fie calibrate schimbărilor ample care se produc \nchiar acum, sub ochii noștri, la nivel regional și european. \nPentru  mine  și  pentru  Partidul  Național  Liberal,  Uniunea \nEuropeană este singura opțiune. \nVă mulțumesc. (Aplauze.) \n(Revine la prezidiu.) \nÎl invit la tribună pe Excelența Sa, domnul Marcel Ciolacu, \npreședintele Camerei Deputaților. (Râsete. Aplauze. Vociferări.) \nDomnul Ion-Marcel Ciolacu: \nDomnule ministru pentru Europa și afaceri externe al Franței, \nExcelența Voastră, domnule președinte al Senatului,  \nDomnule prim-ministru,  \n                                                                                             18                                                                                          \n     \nDoamnelor și domnilor miniștri, \nStimați reprezentanți ai cultelor religioase, \nDoamnelor și domnilor europarlamentari,  \nStimați reprezentanți ai Corpului Diplomatic, \nDistinși invitați, \nDomnule prim-ministru Adrian Năstase,  \nDomnule prim-ministru Călin Popescu-Tăriceanu, (Aplauze.) \nCu mare bucurie vă urez un călduros bine ați venit la ședința \nsolemnă comună pentru aniversarea a 15 ani de la aderarea României \nla Uniunea Europeană! \nÎncă de la apariția statului român modern, poporul român a \nîmbrățișat, cu entuziasm și pasiune, cultura occidentală și, în special, \npe cea franceză.  \nÎn perioada pașoptiștilor, în cea a regalității, în timpul și între \ncele  două  Războaie  Mondiale,  alegerea  românilor  a  fost  mereu \nEuropa.  \nDupă o îndepărtare forțată în anii comunismului, anul 1989 a \nînsemnat  reafirmarea,  cu  toată  puterea  și  determinarea  unui  popor \ndornic de libertate, apartenenței la proiectul european.  \nA  urmat  un  drum  lung,  marcat  de  numeroase  decizii  și \nreforme dificile, dar care a culminat, în anul 2007, cu unul dintre cele \nmai  semnificative  momente  ale  istoriei  noastre  recente,  aderarea  la \nUniunea Europeană. Acel moment a fost o mare victorie a României, \ndar, în egală măsură, și o victorie a Europei.  \n                                                                                             19                                                                                          \n     \nÎn contextul prezenței la București a domnului ministru Le \nDrian, aș dori să remarc faptul că țara Domniei Sale a fost, în istorie, \nunul dintre marii susținători ai României. \nDe aceea, domnule ministru, vă mulțumesc pentru gestul de \nmare prietenie de a vă alătura în cadrul acestei ședinței solemne, mai \nales având în vedere agenda dumneavoastră atât de complexă în acest \nsemestru al președinției franceze a Consiliului Uniunii Europene.  \nDistinsă audiență, \nUniunea Europeană este un proiect în continuă dezvoltare, al \ncărei viitor îl conturăm împreună.  \nÎn  vremurile  bune  ne  bucurăm  de  prosperitate,  de  libera \ncirculație, de oportunitatea de a avea studii și cariere paneuropene, iar \nîn vremurile grele ne bucurăm de protecția și solidaritatea europeană.  \nMecanismul  european  de  redresare  și  reziliență,  și  din \nperspectiva României, PNRR, reprezintă o șansă extraordinară pentru \nalinierea economiei noastre la cele mai moderne standarde.  \nAcum traversăm un context geopolitic extrem de complicat. \nMai întâi criza pandemică, la care se adaugă evoluțiile deosebit de \nîngrijorătoare de la frontiera de est. \nDupă cum știți, România este un partener de încredere atât \ndin punct de vedere militar și al prezenței sale în NATO, cât și din \npostura de gardian al frontierelor externe ale Uniunii Europene, prin \nparticiparea la misiunile Frontex.  \nSuntem convinși că o vecinătate sigură, cu țări prospere și \nstabile, reprezintă cea mai bună cale spre propria pace.  \n                                                                                             20                                                                                          \n     \nSalut,  cu  acest  prilej,  acțiunile  care  vizează  avansarea \nparcursului european al statelor din Balcanii de Vest și intensificarea \ndialogului cu statele Parteneriatului Estic.  \nStimați oaspeți,  \nNe  aflăm  în  Anul  european  al  tineretului,  un  moment  de \nrecunoaștere  a  provocărilor  pe  care  le-au  avut  tinerii  pe  perioada \npandemiei. \nEste  un  moment  cu  atât  mai  bun  să  ne  amintim  că  tinerii \nnoștri  sunt  cei  care  vor  trăi  în  lumea  pe  care  noi  o  construim.  Ei \ntrebuie să se regăsească atât în valorile generoase care au condus la \ncrearea Uniunii, cât și în deciziile cele mai concrete care vor avea un \nimpact direct asupra vieții lor de zi cu zi.  \nLa  15  ani  de  la  aderarea  României  la  Uniunea  Europeană \navem nevoie de un nou pact politic, precum momentul Snagov, care să \ndea direcție României în Uniunea Europeană în perioada următoare – \no  nouă  agendă  europeană  pentru  țara  noastră,  care  să  asigure \ndezvoltarea României și folosirea oportunităților disponibile la nivel \neuropean în interesul românilor. \nDe  aceea,  închei  acest  discurs  cu  gândul  că  trebuie  să  le \noferim tinerilor noștri tot sprijinul de care au nevoie, pentru ca și ei să \nlupte la rândul lor pentru visul Europei unite.  \nVă mulțumesc. (Aplauze.) \nDomnul Florin-Vasile Cîțu: \nMulțumim. \n                                                                                             21                                                                                          \n     \nÎl invit la tribună pe Excelența Sa, domnul Nicolae  Ciucă, \nprim-ministrul României. \nDomnul Nicolae Ionel Ciucă (prim-ministrul României): \nDomnule președinte al Camerei Deputaților,  \nDomnule președinte al Senatului României, \nDomnule ministru Le Drian,  \nDistinși membri ai Parlamentului României, \nDistinși membri ai Guvernului, \nDistinși reprezentanți ai cultelor religioase, \nStimați membri ai Corpului diplomatic acreditat la București, \nDoamnelor și domnilor, \nȘedința solemnă de astăzi este un moment important de bilanț \nși perspectivă. Cei 15 ani de la  aderarea României au echivalat cu \ntransformări  semnificative  în  beneficiul  cetățenilor  noștri.  De \nasemenea,  a  fost  o  perioadă  în  care  am  înțeles  importanța  și  am \nsusținut o Uniune Europeană puternică, solidară, coezivă. România și-\na  dorit  să  intre  în  Uniune  și  a  fost  primită  ca  urmare  a  voinței \nromânilor  care  și-au  dorit  democrație,  libertate,  economie  de  piață \natunci  când  au  ieșit  în  stradă  pentru  a  răsturna  regimul  totalitar \ncomunist. \nUniunea Europeană se află astăzi într-un moment definitoriu \nal  existenței  sale,  dacă  privim  experiența  recentă  determinată  de \npandemia de COVID-19 sau ambițiile legate de tranziția ecologică și \ndigitală. Aș putea spune că este un moment important nu doar pentru \nrelansarea  proiectului  european  după  dificultățile  generate  de  criza \n                                                                                             22                                                                                          \n     \nsanitară,  ci  și  un  context  de  turnură  către  ceea  ce  va  trebui  să  fie \nEuropa  viitorului  -  conectată,  ecologică,  inovatoare.  Sunt  profund \nconvins  că  acest  semestru  al  Președinției  franceze  a  Consiliului \nUniunii  Europene  va  contribui  la  consolidarea  inițiativelor  noastre \ncomune  necesare  creșterii  rezilienței  Uniunii  Europene  și  pregătirii \nacesteia pentru economia viitorului. \nAnul acesta a debutat cu o serie de evoluții îngrijorătoare în \nvecinătatea Uniunii Europene. Suntem martorii unui narativ pe care îl \ncredeam o manifestare a secolelor trecute: sfere de influență, negarea \ndreptului suveran al statelor de a-și alege alianțele din care doresc să \nfacă parte. Aceste atitudini, declarații și posturi de forță ne confirmă, o \ndată în plus, două lucruri.  \nÎn  primul  rând,  stabilitatea,  prosperitatea  și  securitatea \nRomâniei  sunt  garantate  prin  apartenența  noastră  la  Uniunea \nEuropeană și la NATO.  \nÎn  al  doilea  rând,  unitatea  și  solidaritatea  europeană  și \ntransatlantică  sunt  unica  opțiune  viabilă  pentru  a  putea  gestiona \neficient  provocările  și  a  valorifica  oportunitățile.  Uniunea  și \nparteneriatele sunt răspunsul! \nUniunea Europeană a fost o opțiune fără echivoc a cetățenilor \nromâni, confirmată prin orientarea proeuropeană constantă a opiniei \npublice. Înainte de aderarea la UE, această opțiune europeană reflecta \ndorința românilor de a fi parte a spațiului de valori și prosperitate al \nUniunii. După aderare, europenismul României  a fost consolidat de \n                                                                                             23                                                                                          \n     \nexperimentarea  directă  de  către  cetățeni  a  beneficiilor  concrete  ale \napartenenței la Uniunea Europeană. \nExpertiza  și  finanțarea  europeană  și-au  pus  indisolubil \namprenta în aproape toate domeniile economice, fie că vorbim despre \nproiecte  de  reabilitare  și  infrastructură  la  nivel  local  sau  regional, \ndespre susținerea dezvoltării și modernizării agriculturii românești sau \ndespre  participarea  la  proiecte  de  cercetare.  Mai  mult  decât  atât, \nmilioane de români lucrează, învață ori își petrec vacanțele în alte țări \ndin  Uniunea  Europeană.  Majoritatea  exporturilor  românești  sunt \noperate  de  către  state  membre  ale  Uniunii  Europene.  Piața  Unică \nEuropeană  este  deschisă  antreprenorilor  români  care  beneficiază  de \nacces liber și sprijin acordat prin finanțările europene. Tinerii români \nparticipă intens în schimburile universitare finanțate prin programele \nErasmus. \nDupă aderarea la Uniunea Europeană, Produsul Intern Brut al \nRomâniei s-a triplat: 2006 - 342,7 miliarde lei; 2021 - 1.190 miliarde \nlei, iar PIB-ul pe cap de locuitor a devenit de aproape patru ori mai \nmare: 2006 - 16.170 lei; 2021 - 61.368 lei. \nÎn calitatea sa de membru al Uniunii Europene, România nu \neste  numai  beneficiar  al  prosperității  economice  generate  de  cadrul \neuropean,  ci  are  astăzi  șansa  de  a  contribui  direct  la  conturarea \npoliticilor europene și la construcția unui viitor al Uniunii.  \nDezbaterile  în  desfășurare  din  cadrul  Conferinței  privind \nviitorul Europei ne confirmă că cetățenii români, la fel ca majoritatea \n                                                                                             24                                                                                          \n     \ncetățenilor  europeni,  doresc  mai  multă  Europă  și  mai  multă \nconvergență în dezvoltarea sa. \nUnitatea  în  protejarea  valorilor  europene,  în  promovarea \nelementelor  fundamentale  ale  democrației  și  statului  de  drept  în \nUniune  și  în  vecinătatea  acesteia  este  esențială  pentru  a  răspunde \nașteptărilor cetățenilor. De asemenea, obiectivele vizând o Uniune mai \nputernică  pot  fi  atinse  doar  prin  manifestarea  unei  veritabile \nsolidarități și unități europene. \nDoamnelor și domnilor, \nLa 15 ani de la aderarea la Uniunea Europeană, avem o nouă \nperspectivă  determinantă  pentru  viitorul  României.  Avem \noportunitatea  de  a  recupera  în  dezvoltarea  de  infrastructură  care  să \nasigure conectarea fizică a României la rețelele de transport europene. \nAvem șansa unor progrese importante în sfera digitalizării, a educației \nși  pentru  oferirea  unor  servicii  de  sănătate  de  calitate.  Avem  și \nposibilitatea  de  a  avansa  către  decarbonizarea  economiei,  prin \ninvestiții  în  tehnologii  cu  emisii  reduse  de  CO .  Într-adevăr,  prin \n2\naceste reforme și investiții, România poate să garanteze o dezvoltare \nincluzivă, de care să beneficieze pe termen mediu și lung toți românii, \nindiferent dacă locuiesc în zonele urbane sau rurale, în oricare parte a \nRomâniei.  În  același  timp,  avem  datoria  să  ne  asigurăm  că  aceste \nschimbări  sunt  implementate  de  o  manieră  echilibrată  și  justă,  cu \nluarea în considerare a realităților și provocărilor cu care se confruntă \nastăzi cetățenii noștri. \n                                                                                             25                                                                                          \n     \nPentru  a  implementa  reforme  și  investiții,  România  va \nbeneficia, în perioada 2021-2027, de aproape 80 de miliarde de euro, \nprin  intermediul  celor  două  mari  instrumente  agreate  la  nivelul \nUniunii Europene: bugetul multianual pe 7 ani și Planul European de \nRedresare. \nTotodată, acțiunea României în plan european va continua să \nfie ghidată de respectul deplin pentru statul de drept, pentru principiile \nși valorile înscrise în Tratatele Uniunii Europene, ca piloni de bază ai \nUniunii, precum și pentru dreptul european, în general. \nParticiparea directă la Uniunea Europeană, în calitatea de stat \nmembru, ne-a reconfirmat și faptul că solidaritatea și unitatea sunt un \nparcurs  cu  dublu  sens.  Prin  exercitarea  Președinției  Consiliului \nUniunii Europene în 2019, România a confirmat că are  maturitatea \nnecesară  de  a  susține,  promova  și  ghida  Uniunea  în  atingerea \nobiectivelor  sale  strategice.  Declarația  de  la  Sibiu  a  reușit,  de \nasemenea,  să  contureze  liniile  strategice  pentru  evoluția  Uniunii, \nconfirmând  ambiția  pentru  a  avansa  proiectul  european.  În  egală \nmăsură,  pregătirea  pentru  aderarea  la  Spațiul  Schengen,  ca  și \nobiectivul  de  integrare  în  Zona  Euro,  sunt  contribuții  directe  la \naprofundarea integrării europene. \nRomânia continuă să rămână angajată în sprijinirea activă a \nobiectivului  de  consolidare  a  Uniunii  Europene.  Aceasta  este  și  o \nașteptare confirmată în cursul dezbaterilor recente la nivel național, în \ncontextul Conferinței privind viitorul Europei, care evidențiază nevoia \nde  unitate  și  convergență  în  Uniunea  Europeană.  Este  imperativ  să \n                                                                                             26                                                                                          \n     \nrăspundem așteptărilor cetățenilor prin inițiative și soluții concrete la \nnivel european. \nAcest lucru mă determină să reamintesc aprecierile europene \nale lui Robert Schuman, părintele fondator al Europei unite și ministru \nde  externe  al  Republicii  Franceze:  „Lecțiile  dure  de  istorie  m-au \nînvățat  să  mă  feresc  de  improvizațiile  pripite,  de  proiectele  prea \nambițioase, dar m-au învățat și că, atunci când o judecată obiectivă, \nmatură,  bazată  pe  realitatea  faptelor  și  a  interesului  superior  al \noamenilor  ne  conduce  la  inițiative  noi,  chiar  revoluționare,  este \nimportant  –  chiar  dacă  acestea  contravin  obiceiurilor  consacrate, \nantagonismelor seculare și vechilor rutine – să rămânem fermi și să \nperseverăm”. \nDoamnelor și domnilor, \nForța Uniunii Europene și a României, ca stat membru, este \ndeterminată  și  de  capacitatea  sa  de  a-și  proiecta  valorile  și  de  a \nconsolida  parteneriatele  în  vecinătatea  sa.  Ca  stat  care  valorifică \nexperiența propriei aderări la Uniune, suntem pregătiți să acționăm în \ncontinuare  pentru  a  transmite  mai  departe  valorile  și  principiile \neuropene în vecinătatea noastră, către partenerii noștri care au făcut o \nopțiune  strategică  solidă,  pe  calea  reformelor  și  a  proceselor  de \nmodernizare europeană. \nÎn  egală  măsură,  sunt  convins  că  Uniunea  Europeană  și \nstatele  sale  membre  trebuie  să  continue  să  lucreze  cu  partenerii \nstrategici – state și organizații cu care avem în comun valori și cu care \nîmpărtășim  obiectivul  unei  societăți  echitabile  și  durabile, \n                                                                                             27                                                                                          \n     \nfundamentată  pe  democrație,  drepturile  omului,  stat  de  drept  și \neconomie  de  piață.  Avem  nevoie  de  aceste  parteneriate,  inclusiv \npentru a capacita Uniunea să proiecteze mai departe modelul său de \ndezvoltare, care a generat prosperitate și stabilitate mai mult de 50 de \nani și care continuă să rămână valid. \nÎn concluzie, parcurgem momente istorice din toate punctele \nde  vedere:  tehnologic,  social,  securitar.  Traversăm  provocări  fără \nprecedent, fie că vorbim de pandemie sau de impactul transformărilor \ndigitale. Prezentul necesită o atenție particulară, pentru că ne definește \nviitorul.  În  același  timp,  trebuie  să  învățăm  din  erorile  trecutului \npentru a creiona un viitor mai bun, iar Uniunea Europeană are forța \nintrinsecă de a asigura o perspectivă de creștere și stabilitate pentru \ngenerațiile  viitoare.  Pentru  aceasta  avem  nevoie  de  aportul  tuturor \nstatelor membre ale Uniunii Europene, de unitate și de solidaritate. \nÎnsă, mai cu seamă, este nevoie de păstrarea valorilor democratice ale \nUniunii, care sunt fundamentul păcii, securității și prosperității noastre \ncomune.  Acest  lucru  nu  trebuie  uitat.  Valorile  Uniunii  trebuie  să \nreprezinte  punctul  de  gravitație  al  acțiunilor  noastre  prezente  și \nviitoare. \nAș dori să închei acest mesaj cu reflecția unui mare promotor \nromân al unității europene. Politicianul și diplomatul Grigore Gafencu \nscria în jurnalul său din 1941-1943, la un moment de mare răscruce \npentru continentul nostru: „Europa e trecutul nostru; ea trebuie să fie \nși viitorul. Ea cuprinde o idee de unitate, după cum cuprinde o idee de \ndiversitate și de echilibru”.  \n                                                                                             28                                                                                          \n     \nVă mulțumesc. (Aplauze.) \nDomnul Florin-Vasile Cîțu: \nMulțumesc, domnule prim-ministru. \nDoamnelor și domnilor senatori și deputați, \nOnorați invitați, \nPotrivit celor convenite, în această ședință solemnă vor avea \nintervenții reprezentanți ai grupurilor parlamentare reunite, în limita a \n10  minute  pentru  fiecare  grup  parlamentar,  iar  deputaților  și \nsenatorilor  neafiliați  li  se  alocă  3  minute,  cu  o  singură  intervenție \nprintr-un reprezentant comun. \nDau  cuvântul,  din  partea  Grupului  parlamentar  al  PSD, \ndomnului senator Angel Tîlvăr. \nDomnul Angel Tîlvăr: \nVă mulțumesc.  \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDoamnelor și domnilor senatori și deputați, \nDomnule ministru pentru Europa și afaceri externe,  \nDomnilor miniștri,  \nStimați reprezentanți ai cultelor religioase,  \nDoamnelor și domnilor europarlamentari, \nStimați reprezentanți ai Corpului diplomatic,  \nDistinși invitați, \n                                                                                             29                                                                                          \n     \nMarcăm astăzi unul dintre cele  mai importante evenimente \ndin  istoria  României,  eveniment  care  a  produs  schimbări  ample  la \nnivelul  societății  românești,  în  ansamblu,  dar  mai  ales  la  nivelul \nfiecăruia dintre noi, aderarea la Uniunea Europeană. \nOpțiunea  firească  de  a  se  îndrepta  spre  Occident,  afirmată \nîncă din 1989, se bazează pe dorința poporului român de a construi o \ndemocrație funcțională și de a-și asigura prosperitatea. \nProcesul de aderare nu a fost unul ușor. A început în 1993, \ncând a fost semnat acordul de asociere la Uniunea Europeană. \nÎn 1995, România a depus oficial cererea de aderare, iar în \n1999, Consiliul European, la Helsinki, a decis începerea negocierilor \npentru ca, după semnarea Tratatului de aderare, în 2005, România să \ndevină stat membru al Uniunii Europene, la 1 ianuarie 2007. \nAm menționat acest parcurs pentru că el a avut la bază un \nacord  larg  al  clasei  politice  românești,  o  situație  de  convergență, \nexprimând voința românilor. \nDoamnelor și domnilor, \nAderarea României la Uniunea Europeană a fost un obiectiv \nasumat de întreaga clasă politică, a fost o dovadă a responsabilității, a \ncapacității de a coopera și de a acționa unitar în vederea atingerii unui \nobiectiv de interes național. \nAderarea  a  fost  un  pas  important.  El  a  însemnat \nimplementarea  de  reforme  necesare  țării  noastre,  dar,  cred  eu, \nimportant  este  procesul  continuu  al  integrării,  al  recuperării \n                                                                                             30                                                                                          \n     \ndecalajului de dezvoltare, al racordării complete a României la spațiul \neuropean.  \nÎn  acești  15  ani,  România  a  făcut  pași  evidenți  în  această \ndirecție. Poate viteza nu a fost cea dorită, ne-am mai poticnit, am mai \ngreșit,  dar  pașii  înainte  sunt  evidenți.  România  se  află  astăzi  într-o \npoziție mai bună decât acum 15 ani. Sunt multe date care ne trimit la \naceastă afirmație. Dar ceea ce contează însă este ca românii să simtă și \nsă  conștientizeze  evoluția  și  beneficiile  care  vin  ca  urmare  a \napartenenței la Uniunea Europeană. \nAvem de lucru în continuare pentru a reduce decalajele de \ndezvoltare dintre regiuni, atât în interiorul țării, cât și dintre România \nși  alte  țări  membre,  așa  cum  sunt  multe  de  îmbunătățit  în  ceea  ce \nprivește utilizarea instrumentelor financiare europene. \nImpactul  pozitiv  al  aderării  la  Uniune  rămâne  unul \nperceptibil, fie prin proiectele pe care România le implementează, cu \nfinanțare europeană, fie prin beneficiile pe care sistemul de valori și \nlibertăți europene le aduc.  \nTotuși, toți acești ani au dus la modernizarea României, la \nîmbunătățirea capacității instituționale și administrative, la dezvoltarea \neconomică și, nu în ultimul rând, la consolidarea democrației. \nDoamnelor și domnilor, \nProcesul de integrare a însemnat și o participare consistentă \nla  mecanismele  decizionale  europene  și  vreau  să  reamintesc \nexercitarea  de  către  țara  noastră,  pentru  prima  dată,  a  președinției \nrotative  a  Consiliului  Uniunii  Europene,  din  ianuarie  până  în  iunie \n                                                                                             31                                                                                          \n     \n2019. Spun asta pentru că România trebuie să rămână proactivă în \nconturarea agendei europene. \nPentru  că,  după  15  ani,  țara  noastră  are,  cred  eu, \ninstrumentele necesare pentru a deveni inițiator de măsuri și politici de \ndezvoltare economică. \nRomânia are nevoie de Uniunea Europeană, așa cum Uniunea \nEuropeană  are nevoie de România, iar provocările ultimei perioade \ndovedesc  că  viitorul  României  este  strâns  legat  de  viitorul  Uniunii \nEuropene.  \nSper  ca  reflecția  asupra  proiectului  european,  generată  de \nconferința privind viitorul Europei, să ne permită să ne exprimăm în \ndomenii  care  merită  toată  atenția:  schimbări  climatice,  sănătate, \nsecuritate  comună,  transformare  digitală,  democrație,  migrație, \neducație, cultură, tineret, sport și rolul parlamentelor naționale. \nDoamnelor și domnilor,  \nRomânia  este  un  stat  european  responsabil  și  implicat  în \ncontextul în care avem nevoie de o Uniune întărită în interior, dar și în \nplan global, pentru că o Uniune Europeană  puternică este  esențială \npentru  prosperitatea  și  stabilitatea  regională.  Criza  actuală  de \nsecuritate din vecinătate confirmă acest lucru. \nConsider că Uniunea Europeană poate fi  mai puternică, de \naceea  ușa  Uniunii  Europene  trebuie  să  rămână  deschisă  pentru \npartenerii care împărtășesc valorile noastre comune. \nTotodată,  Uniunea  Europeană  are  vocația  de  a  proiecta  în \njurul său stabilitate, democrație, dezvoltare economică și prosperitate. \n                                                                                             32                                                                                          \n     \nLucrurile pe care le-am adus în atenția dumneavoastră cred că \nvorbesc  despre  o  realitate  care  încurajează  susținerea  proiectului \neuropean.  Această  realitate  trebuie  întărită  și  dezvoltată  în \npermanență,  zi  de  zi,  mai  ales  în  contextul  presiunilor  la  care  este \nsupusă în prezent Uniunea Europeană, a tendințelor distructive care-i \namenință unitatea și a încercărilor permanente de destabilizare. \nAlături de NATO sau Parteneriatul Strategic cu Statele Unite \nale Americii, apartenența României la Uniunea Europeană este o șansă \nde dezvoltare, și acest lucru trebuie afirmat și transpus în beneficii \npentru români. \nÎnchei  în  spiritul  dezideratului  exprimat  de  Jean  Monnet: \n„Continuați, continuați! Nu există alt viitor pentru popoarele Europei \ndecât în Uniune”. \nVă mulțumesc foarte mult. (Aplauze.) \nDomnul Florin-Vasile Cîțu: \nMulțumim, domnule senator. \nDin partea Grupurilor parlamentare ale PNL, domnul deputat \nIonuț-Marian Stroe. \nDomnul Ionuț-Marian Stroe: \nDomnule președinte al Senatului, \nDomnule președinte al Camerei Deputaților, \nDomnule prim-ministru Nicolae Ciucă, \nDomnule ministru Jean-Yves Le Drian, \nStimați invitați, \n                                                                                             33                                                                                          \n     \nExcelențele  Dumneavoastră,  doamnelor  și  domnilor \nambasadori, \nDragi colegi din Executiv și din Parlament, \nRomânia este Uniunea Europeană. \n Este o afirmație atât de simplă, dar care, după 15 ani, vedem \nși simțim, în viața de zi cu zi, înseamnă mult mai mult decât ne-am fi \nputut imagina atunci. \nEuropa a fost „acasă” pentru noi, românii, întotdeauna, chiar \ndacă aspirațiile noastre europene s-au împlinit abia în anul 2007. \nTocmai  de  aceea,  în  astfel  de  momente  precum  cel  al \nintegrării, deciziile au venit normal, natural pentru că sunt lucruri care \nne definesc ca nație, pentru că sunt lucruri care ne aparțin, pentru că \nsunt lucruri pe care cu toții ni le-am dorit. \nEuropa este aici, iar progresul României este în acești 15 ani \nevident, chiar dacă sunt - și trebuie să o spunem și să o recunoaștem - \nîncă foarte multe lucruri de făcut. \nFie  că  trăiești  într-un  oraș  modernizat  grație  fondurilor \neuropene, fie că tinerii studiază într-o universitate modernă sau mergi \nla o competiție sportivă, pe unul dintre stadioanele modernizate, fie că \nmergi  pe  o  autostradă,  pe  un  drum  reabilitat,  într-o  stațiune  cu \nobiective turistice realizate din bani europeni, ori într-o comună cu \nșcoli modernizate, în localități unde au fost introduse rețele de apă și \ncanalizare  sau  fie  că  întâlnești  antreprenori  care  au  putut  să  își \ndezvolte afaceri sau să-și instruiască angajații, vei afla atunci că foarte \n                                                                                             34                                                                                          \n     \nmulte  dintre  ele  au  fost  posibile  pentru  că  banii,  proiectele  și \nprogramele europene au funcționat în România. \nChiar și așa, bineînțeles, am fi putut avea o absorbție mult \nmai  mare  și,  cu  siguranță,  rezultatele  ar  fi  putut  fi  sau  ar  fi  putut \ndeveni spectaculoase. \nDin  fericire  pentru  noi,  dragi  colegi,  timpul  nu  este  încă \npierdut. \nLa fel cum vei afla, vorbind cu orice român, că libertatea de a \ncircula, de a călători și - un lucru foarte important - libertatea de a \nmunci în spațiul european, acest drept, au devenit pentru noi, românii, \nnormalități. Ne-am bucurat de ele, beneficiem de ele. \nÎn cei 15 ani de apartenență la Uniunea Europeană, România \ns-a bucurat de cea mai mare ascensiune economică din istoria ei. În \n2006, PIB-ul abia se apropia de 100 de miliarde de euro, iar în 2021 \nam făcut deja un salt de două ori și jumătate, ajungând la un PIB de \n240 de miliarde de euro. \nÎn  veniturile  românilor  vedem  aceeași  creștere.  În  2007, \nsalariul mediu abia atingea 300 de euro. Astăzi, în schimb, am ajuns la \nborna de 600 de euro. \nUniunea Europeană a fost în acești 15 ani un partener generos \nși  corect  cu  țara  noastră.  Am  primit  finanțări  din  partea  Uniunii \nEuropene de aproape 3 ori mai mult decât am contribuit - un plus de \n40 de miliarde de euro. \nPutem să ne uităm, de exemplu, la agricultură, unul dintre \ndomeniile care a avut cel mai mult de câștigat – pe lângă banii din \n                                                                                             35                                                                                          \n     \nproiecte, aproape 11 miliarde de euro au intrat direct în buzunarele \nfermierilor printr-un mecanism simplu și ușor de accesat, subvenția. \nPrin programele adresate tinerilor - Erasmus - zeci de mii de \ntineri din România au reușit să se formeze ca specialiști în universități \nde top din Europa. \nLa început, una dintre cele  mai importante priorități a fost \nreforma  justiției  și  lupta  anti-corupție.  Am  ajuns  astăzi  la  rezultate \npalpabile, chiar dacă sunt încă necesare anumite corecturi și reforme. \nPandemia, dragi colegi, ne-a arătat  și ea cât de importantă \neste solidaritatea europeană în momente de criză. Solidaritate care s-a \ntradus  în  acces  rapid  la  medicamente,  la  echipamente  medicale  și, \nbineînțeles, la vaccin. \nȘi poate cel mai important, privind acum spre viitor, avem \nacces pentru următorii ani la cel mai mare program de finanțare pentru \ndezvoltare - PNRR. \nTrebuie  să  facem  tot  ceea  ce  este  în  puterea  și  pasiunea \nnoastră, bineînțeles, pentru a împlini și a ne împlini noi, românii, în \nEuropa și pentru a deveni o forță, de ce nu? (Aplauze.) \nHai  să  lămurim  puțin  lucrurile...  (Aplauze.  Vociferări.)    - \nnimeni nu ne dă teme pentru a ne... (Aplauze. Vociferări.) \nHai să ne lămurim - nimeni nu ne dă teme în Europa și noi \nsuntem singurii responsabili de reușita noastră. \nRomânia  trebuie  să  aibă  curajul  de  a  deveni  influentă  în \ndeciziile europene, de a-și asuma proiecte ambițioase care să aducă un \nviitor mai sigur, mai bun și mai curat generațiilor viitoare. \n                                                                                             36                                                                                          \n     \nPe  lângă  prioritățile  clare  -  modernizarea  localităților,  a \neconomiei românești - țara trebuie să privească înainte, să investească \nîntr-un viitor sustenabil. \nTranziția  verde,  digitalizarea,  securitatea  energetică  sunt \nsubiecte  care  nu  trebuie  pierdute  din  vedere  și  care  fac  parte, \nbineînțeles, din proiectul nostru de viitor. \nAceastă nouă generație, sută la sută europeană, și cea care a \nreușit acum 15 ani integrarea în Uniune nu pot intra în conflict sau \nîntr-o  competiție,  este  absolut  necesar  să  colaboreze  pentru  că \nRomânia trebuie să fie parte a viitorului secol european. Depinde doar \nde noi. \nLa mulți ani României europene! (Aplauze.) \nDomnul Florin-Vasile Cîțu: \nMulțumesc, domnule deputat. \nDin partea Grupurilor parlamentare ale USR, domnul deputat  \nIlie Dan Barna. \nDomnul Ilie Dan Barna: \nExcelența Voastră, domnule ministru pentru Europa și afaceri \nexterne al Republicii Franceze, \nDomnilor prea excelenți președinți ai Camerei Deputaților și \nSenatului, \n(Râsete. Aplauze.) \nDomnule premier, \nDomnilor miniștri și doamnelor miniștri, \n                                                                                             37                                                                                          \n     \nStimați colegi, \nDragi invitați, \nVă  provoc  astăzi  la  un  exercițiu  de  imaginație  –  să  ne \nînchipuim  cum  ar  fi  fost  România  fără  structurile  europene  și \neuroatlantice. \nVă  invit  să  vă  uitați  la  ce  se  întâmplă  cu  statele  din  jurul \nnostru care au ratat acest tren. \nNiciuna  dintre  țările  din  regiune  care  au  ratat  aderarea  nu \npoate să spună astăzi că a avut o strategie înțeleaptă. Toate aceste țări \nse zbat astăzi în incertitudine și nesiguranță. \nRomânia, din fericire, la momentul acela, nu a ezitat. \nMai corect spus, de fapt, românii nu au ezitat. Pentru că statul \nnostru a tratat adesea integrarea neconvins și neentuziast, mai mult ca \nslogan decât ca angajament ferm. \nȘi, chiar dacă această ședință solemnă e cumva, ca o lecție la \nclasă, în care, având inspecție, fiecare vorbește frumos și politicos, ca \nsă  arătăm  ce  clasă  bună  suntem,  cred  că  o  imagine  realistă  despre \nacești  15  ani  ar  fi,  de  asemenea,  utilă  pentru  România  și  pentru \nEuropa. \nȘi o să punctez câteva lucruri. \nSpun  asta  pentru  că  politicienii  de  rit  vechi,  în  momentul \nintegrării, au înțeles că o lupă uriașă va veni asupra României, care va \nface foarte vizibile și nepotismul și corupția și incompetența. Și, din \nacest moment, în loc să aderăm cu premianții din centrul Europei, în \n                                                                                             38                                                                                          \n     \n2004, am reușit acest lucru alături de Bulgaria, doar în 2007. Dar a \nfost un lucru excelent. \nÎnsă  am  aderat  cu  tinicheaua  MCV  de  coadă.  Pentru  că \nreprezentanții  noștri,  ai  statului  român,  nu  au  fost  în  stare  să  dea \ngaranții că România va avea cu adevărat un stat de drept funcțional. \nAstăzi, astăzi, 15 ani mai târziu, încă suportăm această rușine. \nȘi, mai grav, dacă ne uităm la acțiunile Guvernului nostru, \nvedem că nu sunt semne că vom scăpa prea curând de această tinichea \nși nici de perspectiva de a intra în Schengen nu... ne îngrijorăm. \nInclusiv în această onorată adunare încă mai sunt oameni care \ncred și încearcă să ne convingă că „Secția Specială” de investigare și \nșantajare  a  magistraților  este  ceva  ce  poate  fi  păstrat,  în  ciuda \navertismentelor Comisiei Europene și a Comisiei de la Veneția. \nNu!  Nu,  dragi  colegi  și  invitați!  „Secția  Specială”  nu  face \ndecât  să  prelungească  MCV  și,  odată  cu  el,  imaginea  aceasta \npăcătoasă, dar reală, că în sânul clasei politice românești, inclusiv la \nvârful  ei,  nu  există  nici  voința  și  nici  putința  de  a  consolida  cu \nadevărat statul de drept în România, așa, european, cum îl pretindem. \nDoamnelor și domnilor, \nLa 15 ani de la aderarea la Uniunea Europeană, scopul nostru \nastăzi  ar  fi  trebuit  să  fie  o  integrare  mai  profundă  într-un  bloc \ncomunitar care, ne place sau nu, a început de ani de zile să vorbească \ndespre o Europă cu mai multe viteze. Și, în loc să mărim viteza, părem \ncă dorim cu tot dinadinsul să intrăm în marșarier. Nu e o metaforă, e \npurul adevăr pe care îl trăiesc cetățenii noștri. \n                                                                                             39                                                                                          \n     \nUitați-vă la exemplul cu eforturile de aderare la moneda euro! \nÎn  2016,  îndeplineam  4  din  cele  5  criterii  de  convergență. \nAstăzi, abia mai îndeplinim unul din ele. Iar șansa ca termenul anunțat \nde actualul ministru de finanțe - 2029 - să fie unul real este ridicol de \nmică. \nAproape  toate  Guvernele  care  s-au  succedat  de  la  aderare \nîncoace au preferat să pice în capcana ieftină a scandalurilor ieftine și \nzilnice, a scandalurilor populiste și au abandonat viziunea pe termen \nlung. \nO responsabilitate colectivă - să nu uităm din când în când să \nmai privim și dincolo de ziua de azi - lipsește cu desăvârșire. \nDacă nu ne înțelegem între noi pe aceste obiective importante \nnu rămâne prea multă speranță pentru România. \nV-o  spun  cu  toată  responsabilitatea  că  e  timpul  să  ne \nîntoarcem la obiective majore, să ne definim clar ce proiect de țară are \naceastă  generație.  Pentru  că  dacă  nu  o  facem,  o  să  ne  pierdem  în \ncontinuare inginerii și muncitorii și medicii, care aleg să meargă acolo \nunde Uniunea Europeană chiar funcționează. \nPentru mulți dintre compatrioții noștri - și o știți fiecare foarte \nbine  -  România  e  locul  în  care  se  mimează  reguli.  E  locul  acelui \npârdalnic „Merge și așa!”, țara în care dezastrul  este așteptat să se \nîntâmple. Oamenii, pe bună dreptate, s-au săturat și nu mai îndrăznesc \nsă mai spere. \nPlecarea fiecăruia dintre românii care aleg să trăiască în altă \nparte, indiferent de pregătirea sau aspirațiile lor, este un vot de blam la \n                                                                                             40                                                                                          \n     \nadresa administrațiilor publice - și centrale și locale - și avem astăzi \nmilioane de voturi de blam. \nAminteam  de  proiectul  de  țară.  Da,  aderarea  la  Uniunea \nEuropeană a fost un astfel de proiect reușit. Din păcate, ultimul mare \nproiect reușit. \nApoi,  ni  s-au  prezentat  diverse  propuneri,  pe  care  ne  tot \nchinuim  să  le  transformăm  în  reușite.  „România  Educată”  e  unul \ndintre ele. \nCât de ridicoli putem fi să vorbim de o Românie educată într-\no țară în care plagiatul a devenit aproape un standard! O țară în care \npână și femeia de serviciu trebuie să fie membră de partid ca să-și \npăstreze jobul! Sau la managementul Deltei numim persoane care nu \nau nicio legătură cu domeniul! \nTrebuie să înțelegem că din nou, din nou ni se oferă o mare \nșansă.  Mă  refer  la  PNRR,  la  acest  Plan  Național  de  Redresare  și \nReziliență. La cele 30 de miliarde pentru a avea autostrăzi, spitale, \nșcoli și o modernizare a administrației, care a intrat în secolul XXI cu \ndosar cu șină. \nSunt  deja  destule  semnale  de  alarmă  însă  cu  privire  la \njaloanele pe care ne-am angajat să le atingem. Și folosesc acest prilej \npentru  a  atrage  atenția  că  orice  ratare  se  calculează  în  bani  pentru \ndezvoltarea României. Și nu în puțini bani! \nDoamnelor și domnilor, \nEuropa  a  avut  și  încă  are  încredere  în  noi.  Prezența \nministrului  de  externe  al  Republicii  Franceze  este  un  foarte  bun \n                                                                                             41                                                                                          \n     \nargument. Încă ne mai acordă încredere. Una dintre dovezi este exact \nacest PNRR despre care am vorbit. \nRomânii însă nu mai au răbdare. Și vedem asta din sondaje în \ncare  încrederea  în  Uniunea  Europeană  crește,  iar  încrederea  în \ninstituțiile naționale stagnează sau scade. \nRomânii sunt sceptici când se uită spre această clădire de care \nsuntem atât de mândri și, dacă nu  schimbăm ceva repede, în curând și \nalții își vor pierde răbdarea și încrederea. \nCum să pretindem că avem un sistem educațional, de sănătate \nfuncțional când avem elevi de clasa a opta care nu înțeleg ce citesc? \nCum să pretindem că avem un climat economic cinstit când \nîn Parlament se pregătește să se pună ștampila pe un tun imobiliar așa \ncum este Romexpo? \nCum să pretindem că e stat de drept când judecătorii cinstiți \nsunt dați afară din Magistratură, sub pretexte ridicole? \nCum  să  pretindem  că  practicăm  democrația  când  sunt  unii \noameni din partide care amenință femei politicieni în cel mai josnic \nmod posibil? (Vociferări.) \nSă mai spun că avem aici colegi, în sală, care cred că e o idee \nbună să se asocieze cu indivizi care ne țin predici despre înțelepciunea \ndictaturii rusești? (Vociferări.) \nSe  întreabă  unii  cât  am  câștigat  de  pe  urma  aderării  la \nUniunea Europeană. \nPremierul a prezentat câteva cifre. \n                                                                                             42                                                                                          \n     \nÎn 2007, PIB-ul României era 120 de miliarde. Astăzi, la 15 \nani  după,  e  240.  Practic,  o  dublare  a  ceea  ce  înseamnă  beneficiul \nnostru, ca stat. \nDoamnelor și domnilor, \nAderarea la Uniunea Europeană a fost cel mai bun lucru care \ni s-a întâmplat României în ultimii 30 de ani. \nÎnsă,  doamnelor  și  domnilor,  dacă  ținem  seama  doar  de \ndrepturi, nu și de obligații, nu ar trebui să ne mirăm că vocea noastră \nlipsește din conversațiile mari. Nu ar trebui să ne mirăm că discuțiile \ndespre război și pace se poartă mai mult pe lângă noi, fără noi. \nNu e vina niciunei conspirații, ci doar a noastră. Când te ții de \ncuvânt doar pe jumătate, nu poți avea pretenția să fii luat în serios \nfoarte mult. \nȘi  s-a  promis  românilor  și  lumii  că  România  va  fi  o  țară \nprosperă și democratică. Am reușit doar parțial și foarte puțin. \nUniunea Salvați România este de la înființare un partid ferm, \npro-occidental,  pro-european  și  pro-democratic,  și  atunci  când  ne \nauziți  criticându-vă,  vă  asigur  că  asta  se  întâmplă  pentru  că  ne-am \nsăturat, alături de miile de români, ca dezvoltarea să se facă în ritm de \nmelc. Vrem ca România să se dezvolte rapid și în folosul cetățenilor. \nO  Românie  înscrisă  cu  încăpățânare  pe  drumul  acesta \neuropean folosește și cetățenilor ei și Europei. \nDragi colegi, \nTrăim de prea multă vreme întrebându-ne ca Ilie Moromete - \n„Niculae, unde mergem noi, domnule?”. \n                                                                                             43                                                                                          \n     \nHaideți  să  nu  ne  mai  întrebăm  și  să  trecem  la  acele  fapte \ndespre care doar vorbim! La faptele pentru care ne-am angajat atunci \ncând am aderat la Uniunea Europeană. \nPeste alți 15 ani, sper să nu mai căutăm România la coada \nclasamentelor țărilor dezvoltate din Europa! Le suntem datori cu acest \nlucru generațiilor actuale și generațiilor viitoare! \nVă mulțumesc. (Aplauze.) \nDomnul Florin-Vasile Cîțu: \nDin partea Grupurilor parlamentare AUR, timpul alocat - 10 \nminute, domnul senator Sorin Lavric. \nDomnul Sorin Lavric: \nVă mulțumesc, domnule președinte. \nDragi colegi, \nDomnule prim-ministru, \nDomnilor miniștri, \nÎntr-adevăr, suntem la o ședință solemnă, însă vă mărturisesc \ncă  e  o  mică  tortură  ca  să  vedem  atâția  politicieni  cum  vin  și \nrostogolesc aici, citind de pe hârtii, niște texte atât de convenționale, \nde protocolare și, firesc, plicticoase. \nDacă  v-aș  întreba  pe  fiecare  dintre  dumneavoastră  ce  ați \nreținut din ce s-a vorbit până acum, când tot timpul ați stat cu ochii în \ntelefon, mă îndoiesc că puteți să-mi spuneți. \nEu  sper  să  nu  vă  spun  niște  clișee,  așa  cum  au  făcut \nantevorbitorii mei. \n                                                                                             44                                                                                          \n     \nSingurul care a dat impresia că nu este un robot, rostogolind \ndiscursuri terne, a fost domnul Barna. \nȘi  sper  ca  dânsului  și  dumneavoastră  să  vă  răspund  la \nîntrebarea - unde mergem, încotro ne îndreptăm? \nȘi am să încerc să vă descriu lapidar viziunea Partidului AUR \nîn privința Uniunii Europene și a locului României în această Uniune. \nCu atât mai mult cu cât știți foarte bine că a devenit un laitmotiv ca \ndespre  cei  de  la  AUR  să  se  spună  că  sunt  eurosceptici,  că  sunt \nantioccidentali, că ni s-a cuibărit în cap ideea ROExit-ului, că trebuie \nmusai ca România să iasă din Uniunea Europeană. \nȘi,  firește,  ca  tacâmul  să  fie  complet,  domnul  Barna,  cu \n„înțelepciunea rusească” - noi, ce la AUR, suntem rusofili și, firește, \nputiniști. \nȚin să vă spulber toate aceste temeri și să vă spun din capul \nlocului - AUR este un partid pro-european, în mod răspicat... (Râsete. \nAplauze.) \nPăi, lăsați-mă să vă argumentez! (Vociferări.) \nEste un partid devotat valorilor... (Vociferări.) ...europene... \n(Râsete.) ...nici nu ne trece prin cap... (Vociferări.) ...să fim adepții \nROExit-ului pe care ni-l imputați atâta și cu atât mai putin... (Râsete.) \n...puțin... (Râsete.) ...nu putem să fim... (Râsete.) ...putiniști... (Râsete.)  \n...de vreme ce suntem în NATO. Știm prea bine că de fiecare dată \ncând am avut de-a face cu rușii lucrurile s-au sfârșit prost pentru noi. \nSuntem  în  tabăra  NATO  și  suntem  loiali  partenerilor  noștri.  Nici \nvorbă de a privi cu simpatie către Rusia. (Aplauze.) \n                                                                                             45                                                                                          \n     \nDa, locul României este în Uniunea Europeană, nu există altă \ndirecție,  este  singura  opțiune.  Dar  noi  când  spunem  „Uniunea \nEuropeană” ne gândim la acel proiect inițial pe care părinții fondatori \nai Uniunii Europene l-au avut în minte - este vorba de o coaliție, de un \nclub select de națiuni creștine și de state suverane. \nNiciun  antevorbitor...  (Aplauze.)  ...vorbind  despre  unitatea \nEuropei  și  despre  solidaritatea  Europei,  n-a  vorbit  despre  națiuni \ncreștine și despre state suverane. Nu s-a vorbit decât despre unitatea \nEuropei și atât. \nNu! AUR împărtășește proiectul inițial al părinților fondatori \n- al lui Adenauer, al lui Schuman, al lui Monnet - și anume o uniune \neuropeană  alcătuită  din  națiuni  creștine  și  state  suverane.  Este \nesențial... (Aplauze.) ... acest lucru. (Aplauze.) \nTocmai de aceea  suntem pro-europeni, domnule Barna sau \ndomnule Bulai,  chiar dacă vă stârnesc râsul!  Suntem pro-europeani \nîntr-o asemenea Uniune Europeană. \nFără suveranitatea statelor și fără religia creștină, Europa se \nduce de-a berbeleacul. \nVă  amintesc  simbolul  Uniunii  Europene.  Simbolul  Uniunii \nEuropene este cununa, diadema de 12 stele. Acele 12 stele nu se referă \nla  numărul  statelor,  că  suntem  27  de  state  în  Uniunea  Europeană. \nAcele stele se referă la cei 12 Apostoli și, în același timp, la Cununa \nMaicii Domnului. (Aplauze.) \n                                                                                             46                                                                                          \n     \nPărinții  fondatori  ai  Uniunii  Europene  erau  catolici \npracticanți. Ei credeau în Uniunea Europeană și erau încredințați că \nreligia creștină va fi un liant al Uniunii Europene. \nAcest  simbol  a  fost  votat,  a  fost  adoptat  de  către  părinții \nfondatori pe care i-am pomenit, pe 8 decembrie 1955. Pe 8 decembrie \n1955, când au votat, ei s-au gândit la această zi - de ce? - pentru că în \ncalendarul catolic, 8 Decembrie este Ziua Zămislirii Maicii Domnului. \nNu  ștergeți  din  memoria  românilor  acest  act  fondator  cu \nrezonanță creștină pentru că este esențial! \nVă spuneam că vă argumentez de ce nu suntem eurosceptici, \nba dimpotrivă, suntem pro-europeni și de ce suntem devotați valorilor \neuropene. \nCând  spunem  valori  europene  ne  referim  la  acel  canon \nvaloric  care  este  axat  pe  adevăr,  frumos  și  bine,  care  sunt  valori \ngrecești, iar acest canon valoric care a fost consacrat și verificat de-a \nlungul mileniilor stă pe 3 temelii, pe 3 piloni - filosofia greacă, dreptul \nroman și religia creștină. (Aplauze.) \nO Europă din care scoateți... (Aplauze.) ...aceste 3 temelii... \n(Aplauze.) ...nu va mai fi Europa pe care o gândim noi, cei de la AUR. \nPentru noi, progresul în Uniunea Europeană înseamnă să dăm \nviață  proiectului  și  valorilor  pe  care  le-au  avut  în  minte  părinții \nfondatori. Este esențial acest lucru. Asta înseamnă progres pentru noi. \nÎn  schimb,  dacă  progres  înseamnă  atingerea  unei  uniuni \neuropene înțelese ca un stat suprafederal, cu o singură capitală, cu un \n                                                                                             47                                                                                          \n     \nsingur  Parlament  și  cu  un  singur  președinte,  noi  nu  împărtășim  o \nasemenea idee. \nAmintiți-vă, vă rog, de precursorul doamnei Ursula von der \nLeyen!  Vă  mai  amintiți  de  el?  Jean-Claude  Juncker,  acel  grotesc \ndrăgălaș  președinte  al  Comisiei  Europene.  Vă  amintiți  când  se \nîmpleticea,  mort  de  beat,  și  era  ținut  de  colegi,  pentru  că,  nu,  se \nclătina? \nDacă Uniunea Europeană va fi privită ca un stat suprafederal, \ndestinul ei va fi destinul împleticirii lui Jean-Claude Juncker. (Râsete. \nAplauze.) \nPentru  noi,  singurul  viitor  este  cel  al  Uniunii  Europene \nînțelese  ca  un  club  select  de  națiuni  creștine  și  de  state  suverane. \nAltfel nu se poate, vom avea destinul acestui sinistru și foarte prost \npolitician care a condus, din păcate, Uniunea Europeană, mai mulți \nani. \nCred că am fost destul de limpede. \nÎn privința putinismului pe care ni-l tot imputați, v-am spus, \nde  vreme  ce  suntem  în  NATO  și  în  tabăra  aceasta,  suntem  loiali \npartenerilor noștri, nu se pune problema de a privi cu simpatie tendința \nimperialistă rusească. \nȘi nu ne  mai bănuiți că avem în spate cine știe ce agenții \nvenite de la Moscova! \nÎnchei  spunându-vă:  trăiască  România  într-o  Uniune  a \nnațiunilor creștine și a statelor suverane! \nVă mulțumesc. (Aplauze.) \n                                                                                             48                                                                                          \n     \nVoci din sală: \nBravo! Bravo! (Aplauze.) \nDomnul Florin-Vasile Cîțu: \nMulțumim pentru scuze și explicații. \nUrmează domnul deputat Daniel-Gheorghe Rusu. \nDomnul Daniel-Gheorghe Rusu: \nDomnule ministru francez pentru Europa și afaceri externe, \nDomnule prim-ministru al României, \nDomnilor miniștri, \nDomnilor președinți, \nStimați reprezentanți ai cultelor religioase, \nStimați invitați, \nStimați colegi senatori și deputați care ați mai rămas în sală, \nDrag popor român din Europa și de pretutindeni, \nVreau să vă transmit un salut sincer din partea Grupului pe \ncare îl reprezint și mai ales din partea unuia dintre președinți, care, cu \nregret, nu a putut să fie astăzi aici, domnul George Simion, dar a ținut \nsă vă salute, prin intermediul meu, și să vă roage să transmiteți, la \nrândul  dumneavoastră,  domnule  ministru,  un  salut  sincer  către \nDomnia Sa, Éric Zemmour, cel mai bun președinte pe care Franța îl va \navea din luna iunie încolo! (Râsete. Vociferări. Aplauze.) \nRespect  pentru  demnitatea  umană,  toleranță,  solidaritate, \nnediscriminare, libertate, democrație, egalitate, stat de drept, drepturile \nomului - sunt valori care au stat la baza constituirii Uniunii Europene \n                                                                                             49                                                                                          \n     \nși care sunt împărtășite de toate statele Uniunii Europene și așa ne \ndorim să și rămână. \nPoate unii cred că aderarea la Uniunea Europeană a venit așa, \nde la sine, pur și simplu. \nGreșit,  domnilor!  De  fapt,  a  fost  voința  poporului  român, \nsătul de comunismul umilitor și josnic al ultimelor zeci de ani și a \nunor lideri ai României, de a duce și de a îndrepta țara noastră către \nVest. \nA  fost  Cererea  oficială  de  aderare  la  Uniunea  Europeană, \nsemnată în iunie 1995, a fost Planul de la Snagov, lansat în anul 2000, \na fost Summitul din 1999 de la Helsinki și altele. Dar înainte de asta a \nfost  gândirea  strategică  a  unor  lideri  europeni  și  români,  în  orice \nlumină s-ar afla ei astăzi. \nUnde este România după 15 ani de la aderarea la Uniunea \nEuropeană?  Ce  am  câștigat?  Ce  am  pierdut?  Sau  încotro  mergem? \nSunt întrebări legitime pe care orice cetățean al Uniunii Europene de \nbună-credință și le poate pune. \nPIB-ul și bugetul țării, este adevărat, sunt duble, dacă nu mai \nmari, față de 2007, anul aderării. \nBanii  pentru  agricultură,  pentru  proiecte  de  infrastructură, \nsănătate, educație s-au dublat, la rândul lor. \nÎnsă  foarte  mulți  oameni  -  i-am  văzut  chiar  și  săptămâna \ntrecută, în Europa -, sunt nemulțumiți, deși țările în care locuiesc le \nconferă și le oferă o protecție socială deosebită, ei se simt părăsiți de \n                                                                                             50                                                                                          \n     \nGuvernul nostru și de oamenii noștri de stat. Ei trimit acasă către 3-4 \nmiliarde de euro, mai mult decât investițiile străine în România. \nSalariul mediu s-a dublat, puterea de cumpărare a românilor a \ncrescut până la un moment dat. \nDar noi toți ar trebui să fim mândri că facem parte dintr-o \nEuropă unită, în care drepturile să ne fie respectate. La fel, și valorile \ncreștine și morale. Să ne mândrim că facem parte dintr-o Europă a \npopoarelor  care  să  se  respecte  reciproc,  în  care  libera  exprimare  a \nopiniilor fiecăruia dintre noi să fie luată în considerare ca un lucru bun \nși constructiv, și nu ca un afront menit să dezbine  ceea ce  alții au \nreușit să clădească. \nRenunțând la metafore, trebuie să vă spun răspicat că cei 15 \nani  de  apartenență  la  Uniunea  Europeană  ne-au  adus  foarte  multe \navantaje, atât României, cât și poporului român, dar totuși, din varii \nmotive,  nu  am  reușit  să  facem  saltul  preconizat  pentru  a  avea  o \nadministrație  reală  și  prosperă,  o  dezvoltare  durabilă,  fără  decalaje \nîntre nivelul nostru de trai și nivelul de trai al concetățenilor noștri \neuropeni. \nNe dorim să stăm drept, să fim respectați și consultați în mod \negal, ca membrii celorlalte țări, la masa tratativelor și a negocierilor și \nnu  am  vrea  să  credem  vreodată  că  suntem  considerați  o  țară  și  un \npopor de o categorie inferioară. \nNu în ultimul rând, aș dori să reiterez faptul că Alianța pentru \nUnirea Românilor este o construcție politică pro-europeană și așa va \nrămâne atâta timp cât această relație a Uniunii Europene și a României \n                                                                                             51                                                                                          \n     \nse  bazează  pe  respect  reciproc  între  membrii  ei  și  atâta  timp  cât \nvalorile creștine și morale, precum și pilonii pe care a fost construită \naceastă fortăreață a națiunilor rămân ca temelie în gândirea și acțiunea \nliderilor ei. \nNe iubim poporul, iubim România și ne mândrim că facem \nparte din Europa. \nLa  mulți  ani...,  (Aplauze.)  ...România...,  (Aplauze.)  ...într-o \nEuropă... (Aplauze.) ...a tuturor... (Aplauze.) ...românilor... (Aplauze.)  \n...și a tuturor europenilor! (Aplauze.) \nMulțumesc. (Aplauze.) \nDomnul Florin-Vasile Cîțu: \nDin  partea  Grupurilor  parlamentare  ale  UDMR,  domnul \ndeputat Csoma Botond. \nDomnul Csoma Botond: \nDoamnelor și domnilor, \nStimați colegi,  \nStimate colege, \nStimați invitați, \nS-au  împlinit  15  ani  de  la  aderarea  României  la  Uniunea \nEuropeană. După 1990, intrarea în Alianța Nord-Atlantică și aderarea \nla Uniunea Europeană au fost obiectivele esențiale ale țării noastre. \nAderarea la Uniunea Europeană a însemnat pentru România o \nrecunoaștere, dincolo de granițele estului, un pas important pe drumul \n                                                                                             52                                                                                          \n     \nunei dezvoltări durabile și deschiderea spre un nou model social, spre \nnoi perspective în beneficiul tuturor cetățenilor acestei țări. \nAu trecut 15 ani în care am fost martorii unor transformări \nmajore. Au fost 15 ani de dezvoltare și de consolidare – dezvoltare și \nconsolidare  a  democrației,  firește!  -,  dar  trebuie  să  vă  spun  că  au \nexistat și anumite puncte nevralgice. Și aici m-aș referi în principal la \nanumite aspecte privind drepturile minorităților naționale din această \nțară. \nCel mai mare avantaj al aderării, în sens material, firește, au \nfost fondurile europene, menite să contribuie la dezvoltarea țării și la \nrecuperarea decalajelor față de statele cu vechime ale Uniunii, însă - \ntrebuie să spunem și chestia asta - România nu a reușit întotdeauna să \natragă  toate  sumele  alocate  de  Bruxelles,  situându-se  pe  ultimele \nlocuri între țările Uniunii la acest capitol. \nUn alt avantaj al cetățenilor din România este libera circulație \nîn spațiul UE, dar, în același timp, acest fapt a însemnat și plecarea a \nmilioane de cetățeni români să lucreze în alte țări europene. \nCa orice membru al Uniunii Europene, România are drepturi, \ndar și obligații, față de toți cetățenii ei, însă nu întotdeauna au fost \nrespectate aceste obligații asumate. \nRomânia încă așteaptă intrarea în spațiul Schengen, deziderat \ncare, în acest moment, se situează la nivelul de promisiuni. \nCu toate acestea, însă, după 15 ani, România susține ferm că \nnu  există  alternativă  la  această  Uniune  politică  și  economică.  Însă \ntotul evoluează și într-o direcție pentru care și noi,  cetățenii țărilor \n                                                                                             53                                                                                          \n     \nmembre, suntem responsabili. De aceea, când vorbim despre viitorul \nUniunii Europene, este nevoie de un dialog amplu și de implicare. \nPentru că, stimați colegi, trăim vremuri complicate. Pandemia \nde  coronavirus  ne-a  afectat  grav,  ne-a  dat  multe  lecții,  însă  datoria \nnoastră  este  să  învățăm  din  faptul  că  Uniunea  Europeană,  țările \nmembre, nu au fost suficient de pregătite și nu am avut un răspuns \nprompt în fața acestei situații fără precedent. \nTrebuie  să  învățăm  și  din  lecțiile  trecutului  cu  privire  la \nistoria și dezvoltarea Uniunii Europene. În fața provocărilor vechi și \nnoi,  pe  baza  unor  valori  democratice  solide  și  libertăți  comune, \nUniunea Europeană trebuie să sprijine statele membre acolo unde este \nnevoie  și  cât  este  nevoie,  cu  delimitarea  clară  a  competențelor \nexercitate în comun și a competențelor ce revin fiecărui stat membru. \nCooperarea statelor  membre  ale UE trebuie să rămână una \npragmatică, orientată spre dezvoltarea comună a societăților noastre și \nîntărirea poziției Uniunii pe scena globală. \nPoate ne-am fi descurcat mult mai bine pe plan global dacă \nam fi avut o politică externă mai bine coagulată. Și poate am fi putut \nsă evităm o serie de pericole dacă am avea o armată europeană de \nanvergură. \nUDMR  salută  președinția  franceză  la  Consiliul  Uniunii \nEuropene  și  în  special  eforturile  depuse  de  Franța  în  vederea \nconsolidării  și  dezvoltării  proiectului  armatei  europene,  un  proiect \ndificil, dar, credem noi, în același timp foarte necesar. \nStimați colegi, \n                                                                                             54                                                                                          \n     \nSunt câteva lecții pe care trebuie să le învățăm, avem nevoie \nde o colaborare mai strânsă între actorii politici, atât pe plan intern, cât \nși în cadrul forului comunitar. \nÎntr-adevăr, este mult mai ușor să explici ce nu este Uniunea \nEuropeană, decât ceea ce este. Dacă vă amintiți, fostul președinte al \nComisiei Europene, Jacques Delors, a denumit Uniunea Europeană, \naceastă construcție, „un obiect politic neidentificat”. Avem deci în față \no construcție originală, fără precedent și fără corespondent în lume. \nUniunea  Europeană  trece  dincolo  de  cadrul  de  concepte  politice \ntradiționale. Ea este o valoare unică, iar noi,  ce îi suntem cetățeni, \ntrebuie să o apreciem și să ne străduim să o dezvoltăm. \nCa  stat  membru  al  Uniunii  Europene,  trebuie  să  putem \nasigura calitatea vieții cetățenilor noștri și, în acest sens, trebuie să ne \nasigurăm că deținem suficientă putere economică și strategii care să \nfie concretizate în planuri concrete, în planuri de acțiune cu termene \nclare.  Astfel,  rolul  actorilor  economici  este  foarte  important  și, \nadăugând  politici  sociale  viabile  și  strategii  de  dezvoltare  durabilă, \nimplementarea responsabilă a acestora, cu siguranță se vor înregistra \nrezultate. Iar rezultatele se măsoară în siguranța, bunăstarea și nivelul \nde trai al cetățenilor noștri și, în același timp, putem asigura un viitor \nsigur generațiilor următoare. \nAcum, când tendințele extremiste se accentuează - și trebuie \nsă vorbim și despre acest fenomen, stimați colegi,  - iar la frontiera \nestică a Uniunii sunt încercări de a declanșa un conflict armat, credem \ncă este nevoie de mai multă unitate și de dialog. \n                                                                                             55                                                                                          \n     \nÎn ceea ce privește creșterea tot mai vizibilă a partidelor de \nextremă dreapta, trebuie să ne punem câteva întrebări, stimați colegi: \ncare  sunt  motivele  pentru  care  oamenii  sunt  deschiși  la  asemenea \nretorici?  Unde  a  greșit,  eventual  –  poate  că  a  greșit  –  și  Uniunea \nEuropeană? Este oare departe de cetățeni, pare netransparentă? \nUnde am greșit noi, politicienii? \nCred că la aceste întrebări trebuie să ne gândim și trebuie să \nîncercăm să formulăm un răspuns cât de cât concludent și bazat pe \nargumente. \nRomânia și-a exprimat ferm poziția în regiune prin susținerea \nunei Uniuni Europene stabile atât din punct de vedere economic, cât și \ngeopolitic. \nReiterez, Uniunea Europeană reprezintă o valoare unică, iar \nnoi,  cetățenii  săi,  avem  datoria  să  o  păstrăm  și  să  contribuim  la \ndezvoltarea ei. Avem datoria morală să o apărăm, ca să nu cadă pradă \ncelor ce vor să o distrugă, deși susțin altceva. \nÎnsă  toate  acestea  nu  înseamnă  că  nu  ne  putem  strădui  să \nîmbunătățim Uniunea noastră. Și noi, cetățenii europeni, ne dorim o \nUniune  Europeană  tot  mai  perfectă,  mai  apropiată  de  cetățeni,  și, \nsigur, mai implicată în viața noastră cotidiană. \nRomânia, prin obligațiile asumate odată cu aderarea la UE \nacum  15  ani,  își  propune  să  contribuie  la  consolidarea  acestei \nconstrucții  europene  și  să  contribuie  la  protejarea  ei  în  fața  tuturor \npericolelor  ce  apar  pe  parcurs.  O  putem  face  noi,  cetățenii,  noi, \ndecidenții, și o putem face noi, cetățenii europeni. \n                                                                                             56                                                                                          \n     \nVă mulțumesc, stimați colegi, pentru atenție. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  Grupului  parlamentar  al  minorităților  naționale, \ndomnul deputat Ovidiu Victor Ganț. \nDomnul Ovidiu Victor Ganț: \nVă mulțumesc frumos. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule  ministru pentru Europa și al afacerilor externe al \nRepublicii Franceze,  \nDoamnă, domnilor miniștri, \nDoamnelor și domnilor ambasadori, \nStimați invitați, \nDoamnelor și domnilor senatori și deputați,  \nAm  avut  inițiativa  organizării  acestei  ședințe  festive  de \nsărbătorire a 15 ani de la aderarea României la Uniunea Europeană, \npentru că acest eveniment reprezintă în opinia noastră, a deputaților \ndin Grupul parlamentar al minorităților naționale, un moment crucial \nîn istoria României. El este șansa unică de a reînnoda relația noastră \nde apartenență ca națiune la lumea occidentală, o năzuință istorică, \nmanifestată  permanent,  începând  cu  secolul  al  XIX-lea  în  Țările \nRomâne. Principalii intelectuali și politicieni români ai acelui secol au \n                                                                                             57                                                                                          \n     \nstudiat  la  universități  franceze,  germane,  austriece  sau  italiene, \npromovând  ulterior  în  țară,  în  mod  asiduu,  valorile  civilizației \noccidentale. \nLa  sfârșitul  anilor  ʾ30,  tot  acest  proces  de  integrare  și \ndezvoltare a României ca parte a spațiului de valori europene a fost \ncurmat brusc de instaurarea succesivă a fascismului și comunismului, \ndublată de pierderea unei părți a teritoriului național și impunerea unui \nfel  de  a  gândi  străin  de  orice  tradiție  de  la  noi.  A  fost  o  perioadă \nîntunecată  din  istoria  noastră,  atunci  când  am  avut  parte  doar  de \ndictaturi de tip fascist și comunist, cu tot reculul pe care acestea l-au \nadus în plan uman, social și economic. \nDin  fericire,  național-comunismul  a  luat  sfârșit  datorită \nRevoluției  din  decembrie  1989  și  sacrificiului  pe  care  l-au  făcut \ncetățenii țării noastre atunci, indiferent de apartenența lor etnică sau \nreligioasă, creștini, evrei sau musulmani. \nA urmat o perioadă foarte grea, marcată de crize sociale și \neconomice - mineriade, falimentul economiei socialiste, hiperinflație -\npe care am depășit-o cu greu, dar care s-a terminat prin două realizări \nmajore:  intrarea  în  NATO  și  Uniunea  Europeană.  Au  fost  două \nmomente  de  consens  național,  de  altfel  foarte  rare  în  politica \nromânească. Să reamintim faptul că Tratatul de aderare la Uniunea \nEuropeană  a  fost  ratificat  în  unanimitate  de  către  Parlamentul \nRomâniei.  În  ceea  ce  ne  privește,  am  susținut  activ  demersul,  prin \nrelațiile pe care le avem cu țările membre de care suntem legați prin \nlimbă și cultură. \n                                                                                             58                                                                                          \n     \nAstfel s-a deschis calea spre o democrație de tip occidental și \no dezvoltare economico-socială fără precedent. \nȘi  perioada  de  preaderare,  de  adoptare  a  legislației,  de \npreluare  a  aquis-ului  comunitar  și  de  transformare  instituțională \ntrebuie  amintită  ca  fiind  un  efort  comun  al  tuturor  forțelor  politice \nproeuropene  și  evident  al  Parlamentului  României,  ca  expresie  a \nsuveranității  națiunii  române.  Ne-am  asumat  toate  prevederile  din \ntratatul de aderare, inclusiv ceea ce scrie în art. 148 din Constituția \nRomâniei,  alin.  (2):  „Ca  urmare  a  aderării,  prevederile  tratatelor \nconstitutive  ale  Uniunii  Europene,  precum  și  celelalte  reglementări \ncomunitare  cu  caracter  obligatoriu,  au  prioritate  față  de  dispozițiile \ncontrare  din  legile  interne,  cu  respectarea  prevederilor  actului  de \naderare”.  \nPentru că niciodată aici nu s-au reliefat două aspecte, doresc \nsă  o  fac  eu  astăzi,  pentru  că  le-am  trăit  în  mod  nemijlocit.  Regret \nabsența domnului profesor doctor Vasile Pușcaș, negociatorul șef al \nRomâniei, care a reușit, împreună cu echipa sa, să finalizeze la timp \nnegocierile  de  aderare  în  decembrie  2004  și  doresc  să-i  mulțumesc \npublic pentru această realizare, care a permis semnarea tratatului de \naderare în timp util, pentru respectarea termenului de 1 ianuarie 2007. \nAl  doilea  aspect  pe  care  doresc  să-l  amintesc  este  munca \nechipei  de  observatori  la  Parlamentul  European,  într-un  efort \ntranspartinic, dar și multietnic al delegației noastre. \nA fost o onoare deosebită pentru mine faptul că, desemnat \nfiind de către Grupul parlamentar al minorităților naționale, am făcut \n                                                                                             59                                                                                          \n     \nparte  din  delegație,  alături  de  alți  parlamentari  români,  care  își \ncontinuă și astăzi activitatea parlamentară: doamnele senator Roberta \nAnastase și Gabriela Crețu și domnii senatori Vasile Dîncu și Titus \nCorlățean.  Împreună  am  reușit  să  combatem  prejudecăți  și  să \nschimbăm  opinii  asupra  aderării  țării  noastre,  inclusiv  votul  unor \nîntregi delegații naționale din grupurile noastre politice asupra acestui \nsubiect, de la avizul conform, unde a fost împotrivă, la ultimul raport \nMoscovici,  unde  a  fost  pentru.  Am  convingerea  că  sunt  în \nasentimentul colegilor mei, foști observatori, față de cele afirmate.  \nMomentul  aderării  la  1  ianuarie  2007  a  fost  sărbătorit  la \nBucurești  împreună  cu  ministrul  federal  de  externe  al  Germaniei, \nFrank-Walter Steinmeier, astăzi președinte federal, care asigura la data \nrespectivă  președinția  Consiliului  Uniunii  Europene.  Din  păcate, \nseparat:  într-un  loc  cu  președintele  României,  în  alt  loc  cu  prim-\nministrul de atunci. Un semn de rău augur pentru ce avea să urmeze \natât  în  politica  internă,  cât  și  în  ceea  ce  privește  demersul  politic \neuropean al României. \nPoate că acum, la 15 ani după, vom înțelege ce mare rău îl \nreprezintă permanentele disensiuni și crize politice. \nMă  bucur  să  sărbătorim  astăzi  15  ani  de  la  aderare,  în \nprezența  ministrului  de  externe  al  Franței,  domnul  Jean-Yves  Le \nDrian, într-un arc peste timp simbolic și doresc să-i mulțumesc în mod \ndeosebit  pentru  efortul  de  a  fi  alături  de  noi.  Vedem  în  prezența \nDomniei Sale un nou gest de prietenie al Franței față de România.  \nDoamnelor și domnilor, \n                                                                                             60                                                                                          \n     \nReconcilierea  franco-germană  reprezintă  fundamentul \nUniunii  Europene  de  astăzi.  Cred  că  Robert  Schuman  și  Konrad \nAdenauer  ar  fi  mândri  de  cele  realizate,  însă  ar  exprima  și  unele \nnemulțumiri legate de Uniunea Europeană. \nDespre acestea din urmă doresc să vă vorbesc. Am pierdut \nrecent un membru, Marea Britanie, care într-un demers unilateral a \ndecis  să  ne  părăsească  -  lucru  pe  care  îl  regret.  Avem  tot  felul  de \nexcepții și opt out-uri pentru anumiți membri. Nu se respectă întocmai \ntratatele,  birocrația  rămâne  sufocantă,  uneori  există  un  tratament \ndiferențiat aplicat unor state membre sau opinii grav divergente între \nanumite state membre, în chestiunea valorilor fundamentale care stau \nla baza construcției europene. \nDoresc  să  fac  apel  la  solidaritate  și  echitate  în  interiorul \nUniunii  Europene,  foarte  bune  exemple  fiind  lupta  împotriva \npandemiei și finanțarea planurilor naționale de redresare și reziliență \nale statelor membre. \nTotuși, cred că a venit timpul să punem capăt discriminării la \ncare este supusă România, prin neacceptarea în spațiul Schengen, deși \nam  investit  sute  de  milioane  de  euro  în  aplicarea  sistemului  și  în \npofida faptului că din 2011 satisfacem criteriile de aderare. Această \nstare de fapt nu face decât să scadă încrederea cetățenilor români în \nUniunea  Europeană,  afectând  libera  circulație  a  persoanelor  și  a \nbunurilor. \nTotodată  pledăm  ca  pe  baza  unor  rezultate  concrete  – \nsubliniez, pe baza unor rezultate concrete – pe care le va obține țara \n                                                                                             61                                                                                          \n     \nnoastră în perioada următoare să se încheie aplicarea mecanismului de \ncooperare  și  verificare.  În  ceea  ce  ne  privește,  vom  susține  orice \nmăsură legislativă necesară în acest sens. \nSper să ne facem și noi treaba în plan intern și să ducem la \nbun  sfârșit  reformele  anunțate:  modificarea  Constituției,  reforma \nadministrativă,  în  sensul  aplicării  în  mod  real  a  principiului \nsubsidiarității și al unei descentralizări mult clamate în anii din urmă, \ndezvoltarea infrastructurii rutiere și feroviare, a celei din sănătate și \nînvățământ, a digitalizării etc. \nNe  dorim,  totodată,  ca  procesul  de  extindere  al  Uniunii \nEuropene în Balcanii de Vest să fie dinamizat, permițând oamenilor \ndin regiune să se bucure de șansa de a fi cetățeni ai Uniunii Europene, \ndiminuând în același timp influențe externe nefaste asupra regiunii.  \nSperăm că președinția Franței a Consiliului Uniunii Europene \nsă ne ajute în rezolvarea unei părți din aceste probleme, respectiv să \naducă progrese importante la aceste capitole. \nConform unui sondaj recent, încrederea cetățenilor români în \nUniunea Europeană este în continuare la una din cele mai înalte cote \ndin statele membre, iar în ceea ce privește încrederea lor în alte state \nde pe mapamond Germania este pe locul întâi, iar Franța pe locul trei. \nDoamnelor și domnilor, \nÎn concluzie, avem convingerea că apartenența României la \nUniunea Europeană este garanția pentru noi de a beneficia de pace, \ndemocrație  și  bunăstare  și  deci  Grupul  parlamentar  al  minorităților \n                                                                                             62                                                                                          \n     \nnaționale  va  continua  să  susțină  necondiționat  demersurile \nproeuropene ale României. \nVă mulțumesc frumos pentru atenție. (Aplauze.) \nDomnul Florin-Vasile Cîțu: \nMulțumim, domnule deputat. \nTot  din  partea  Grupului  parlamentar  al  minorităților \nnaționale, domnul Silviu Vexler.  \nDomnul Silviu Vexler: \nDoamnelor și domnilor, \nAm  învățat  și  am  crezut  întotdeauna  în  faptul  că  Uniunea \nEuropeană este construită pe șase valori fundamentale: respect pentru \ndemnitatea  umană,  libertate,  democrație,  egalitate,  stat  de  drept, \nrespectarea drepturilor omului, inclusiv cele ale minorităților. \nȘi  îmi  aduc  aminte,  în  acest  moment,  înmormântarea \ndoamnei  Simone  Veil,  prima  femeie  președinte  a  Parlamentului \nEuropean,  reprezentând  Franța,  supraviețuitor  al  lagărelor  de  la \nAuschwitz și Bergen-Belsen, și  mai ales un fragment din cuvintele \nspuse de președintele Macron, respectiv că este aici „pentru a exprima \no imensă recunoștință, în numele poporului francez, pentru unul din \ncei mai iubiți copii ai săi”. \nTotuși, în acest moment deosebit, aniversar, și care ar trebui \nsă fie vesel, domnule ministru Le Drian, doamnă ambasador Auer, îmi \ncer scuze și regret că a trebuit să fiți martor la declarațiile mistico-\nreligioase  ale  unui  coleg  care  atunci  când  nu  elogiază  criminali  de \n                                                                                             63                                                                                          \n     \nrăzboi și nu neagă Holocaustul, încearcă să șteargă din viziunea unei \nEurope moderne existența comunităților musulmane și evreiești. \nDomnule  senator  Lavric,  cu  toată  dorința  dumneavoastră, \nregret! \nSuntem aici și vom continua să fim aici, cu aceeași demnitate \ncu  care  am  contribuit  întotdeauna  la  construirea  și  modernizarea \nUniunii Europene. \nÎmi cer scuze pentru această intervenție! \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  deputaților  și  senatorilor  neafiliați,  doamna \nsenator Diana Șoșoacă. (Rumoare.) \nDoamna Diana Iovanovici-Șoșoacă: \nVă  mulțumesc.  (Este  îmbrăcată  în  ie  și  poartă  drapelul \nRomâniei pe umeri.) \nNu  credeam  că  arborarea  steagului  României  vă  va  stârni \natâtea  râsete!  Este  rușinos,  dar  ce  poți  să  îi  ceri  unui  astfel  de \nParlament?! \nMi  s-a  părut  inoportună  intervenția  domnului  Vexler,  în \ncondițiile în care nici măcar nu i s-a pronunțat numele! Mă fac și eu \navocatul domnului Lavric, pro bono, de data asta! \n                                                                                             64                                                                                          \n     \nSuntem la o aniversare de 15 ani și am auzit aici discursuri \ncare  mi-au  adus  aminte  de  Congresul  al  XIV-lea  al  Partidului \nComunist Român. \nMă așteptam la ceva mai mult din partea dumneavoastră, mai \nales că unii aveți vreo trei-patru legislaturi pe aici, deci ați putea cel \npuțin să învățați să nu mai citiți de pe hârtie, ci să și aveți un pic de \ninspirație pentru a purta discursuri. \nNu am auzi însă... elogii, bunăstare, deci trăim într-adevăr în \nlumi paralele. \nPoporul român trăiește într-o lume pe care dumneavoastră nu \no vedeți. Uniunea Europeană s-a format - și era bine cum s-a format - \npentru a avea o dezvoltare economică bună, să existe bunăstare, pentru \na concura Statele Unite ale Americii. Din păcate, după 15 ani în care \nni se spune că suntem parteneri egali ai statelor Uniunii Europene, nu \navem acces în Schengen. În schimb, avem firme austriece care ne-au \npreluat cam tot ce înseamnă petrol, gaz, bogății, avem firme franceze \ncare ne-au luat alte bogății, avem firme italiene care ne-au luat alte \nbogății. Nu e prost cine le ia, e prost cine le dă! În toți acești 15 ani, \nRomânia a pierdut cel mai mult. Da, într-adevăr, avem posibilitatea să \nne plimbăm în afara granițelor țării, dar, - ce să vezi?! - avem peste 10 \nmilioane de români în afara granițelor țării. Suntem țara cu cea mai \nmare migrație pe timp de pace, iar românii noștri sunt discriminați în \nUniunea Europeană! Nu am văzut ambasadele României că se luptă \npentru români și n-am văzut nici UE că se luptă pentru români, care \nsunt cetățeni egali în drepturi cu ceilalți cetățeni ai statelor europene. \n                                                                                             65                                                                                          \n     \nMai mult decât atât, în ultimii doi ani suntem siderați, mai \nales noi, juriștii, să vedem cum drepturile și libertățile fundamentale, \natât  din  Carta  drepturilor  omului,  dar  și  din  Carta  europeană  a \ndrepturilor  fundamentale  ale  Uniunii  Europene,  sunt  încălcate  cu \nobstinație! Se încalcă orice drept, în numele unui interes colectiv s-au \nanulat drepturile personale, ceea ce nu poate fi admis, pentru că asta \nfăceau comuniștii. \nNe-am  întors  în  timp,  iar  Uniunea  Europeană,  dacă  nu  se \ntrezește, va rămâne fără foarte multe state pentru că, îmi pare rău să o \nspun, nu că o doresc eu, eu încă mai cred că Uniunea Europeană poate \nsă se trezească și să revină la ceea ce a început. Dar 60% din români \nîși doresc ROExit. Atenție foarte mare! Și aveți grijă că anul acesta, \ndoamnelor  de  la  PNL  care  doriți  să  fiți  judecător  la  Curtea \nConstituțională și trageți sfori pentru acest lucru, pentru că vi s-a cerut \nsă anulați Constituția României în favoarea dreptului european. Așa \nceva... îi spun Uniunii Europene: „Pe aici nu se trece!”. Constituția \nRomâniei este cea mai de preț lege. În Constituție se află drepturi și \nlibertăți fundamentale europene. Respectăm dreptul european - dreptul \neuropean  poate  fi  cel  mult  complementar  -,  dar  nu  să  fie  superior \nConstituției României! \nMai mult decât atât, ...(Vociferări.) \nLăsați,  doamnă,  că  n-o  să  vă  aleagă  nimeni  la  Curtea \nConstituțională! \nMai mult decât atât... \n                                                                                             66                                                                                          \n     \nDoamna  Scântei,  lăsați,  că  știm...  Știți,  cu  milionul  ăla  de \neuro într-un an! \nVreau  să-i  amintesc  Uniunii  Europene  ce  înseamnă  aceste \nmotive de pe o ie românească. (Arată pe ia pe care o poartă.)  \nDa, fă-ți cruce! Poate așa vei deveni creștin, domnule! \nAceste  motive  sunt  milenare.  Aici,  pe  pământul  acesta \nromânesc,  s-au  descoperit  plăcuțele  de  la  Tărtăria,  primul  scris  din \nlume. Nici nu se inventase civilizația sumeriană! (Râsete.) \nAici... \nAșa este! Râdeți! Prostul râde când nu știe! \nPuneți mâna pe carte și citiți, că ați făcut de râs Parlamentul \nRomâniei!  \nPentru  România  steagul  României  este  acesta!  (Arată \ndrapelul.) Alt steag nu există! Pentru acest tricolor s-a murit! Și să-i \nmai  aducem  aminte  Uniunii  Europene  de  cruciadele  creștine,  când \ndomnitorii români stăteau aici de pavăză, astfel încât țările Europei să \nse dezvolte și să-și înalțe catedrale, unde acum ori sunt închise, ori \nsunt baruri și restaurante! \nUniunea Europeană trebuie să se trezească!  \nUitați-vă cum Ursula von der Leyen este într-un dosar penal \npentru contracte cu Pfizer! \nAți adus vaccinarea obligatorie ca unic drept și unică condiție \npentru a trăi! \nDomnul Florin-Vasile Cîțu: \nDoamnă senator, vă rog să vă îndreptați către sfârșit... \n                                                                                             67                                                                                          \n     \nDoamna Diana Iovanovici-Șoșoacă: \nO să mă îndrept către sfârșit, sfârșitul dumneavoastră! \nDomnul Florin-Vasile Cîțu: \nCele 10 milioane de români din străinătate vă mulțumesc. \nDoamna Diana Iovanovici-Șoșoacă: \nȘi voiam să vă mai spun un lucru. Pentru toți cei din Uniunea \nEuropeană care solicitați să ne vaccinăm și nu ne mai lăsați nici să \nrespirăm decât dacă ne vaccinăm: Dumnezeu nu este vaccinat și nu va \nfi niciodată! \nTrăiască România liberă și suverană! (Aplauze.) \nDomnul Florin-Vasile Cîțu: \nDin  partea  Grupului  parlamentar  al  PNL,  doamna  senator \nAlina Gorghiu. \nDoamna Alina-Ștefania Gorghiu: \nBună seara, stimați colegi! \nStimați invitați, \nÎntotdeauna  populismul  are  un  nume!  Dar  vă  asigur  că \nultimele minute vor fi ale unui discurs proeuropean, onest și autentic. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule ministru Le Drian,  \nStimată doamnă ambasador a Republicii Franceze,  \nStimați colegi, \n                                                                                             68                                                                                          \n     \n1 ianuarie 2007 a fost, într-adevăr, un moment de excepție \npentru noi toți și sunt, așa cum spuneau toți colegii mei, 15 ani  de \nUniune Europeană pentru România. \nCa națiune europeană, am aderat la un proiect politic care are \nla bază valori precum demnitatea, statul de drept, libertatea, egalitatea, \ntoleranța și, poate cel mai important dintre toate acestea, respectarea \ndrepturilor omului. Mult mai recent, spiritul Declarației de la Sibiu, \nadoptată în mai 2019, în România, a consfințit ceea ce este Europa de \nastăzi - o uniune a valorilor și a libertăților. \nStimați colegi senatori,  \nStimați colegi deputați, \nRezultatele  la  care  au  ajuns  statele  membre  ale  Uniunii \nEuropene, datorită integrării europene, vorbesc de la sine. Și pentru \nRomânia acest lucru a însemnat o creștere de aproape trei ori a PIB-\nului României, o creștere de patru ori a PIB-ului pe cap de locuitor, \nam beneficiat de fonduri europene pentru dezvoltare cu peste 46 de \nmiliarde  de  euro  mai  mult  decât  a  contribuit  România  la  bugetul \nUniunii, iar expresia „din fonduri europene” aduce multă mândrie și \ncertifică un lucru necesar și bine făcut. \nA fi european înseamnă însă multe lucruri, unele extrem de \nsimple, unele însă ceva mai complicate și provocatoare. \nCertificatul verde este un proiect european. \nDrepturile minorităților, de orice fel ar fi aceste minorități, și \ntoleranța, sunt valori europene. \nLa fel și respingerea discriminării și a excluziunii sociale. \n                                                                                             69                                                                                          \n     \nRespectarea  principiului  supremației  dreptului  european  în \ndomeniile stabilite prin tratate și cedarea de suveranitate, da, sunt, de \nasemenea,  principii  de  bază  ale  ideii  unității  europene.  La  fel  și \nrespectarea deplină a deciziilor Curții de Justiție a Uniunii Europene. \nNu poți, stimați colegi, să fii astăzi european o zi și a doua zi \nsă-ți  dai  haina  jos,  deși  mai  vedem  lucrul  acesta  în  discursuri  din \npricina populismului. Și atunci, în loc de oameni politici de stat, în loc \nde oameni politici înțelepți, vizionari, vezi lideri populiști care se bat \ncu  pumnul  în  piept,  nu  doar  în  România,  riscând  destrămarea \nproiectului european.  \nAcum, când lumea întreagă se confruntă cu noi și noi crize de \nsănătate,  economice,  ecologice,  tensiuni  geopolitice,  România  vă \nasigur că va contribui din plin la proiectul viitorului Europei.  \nVom  avea  o  Uniune  mai  puternică,  mai  rezilientă,  mai \nconvergentă, mai solidară. Și când vorbim de viitor trebuie să știm \nlimpede că avem ca stat european și obligații, dar avem și drepturi. \nSunt speranțe puse în 2007 și unele dintre ele încă nematerializate.  \nVorbea colegul nostru de la UDMR despre aderarea la spațiul \nSchengen. \nDa, este un drept al României, îndeplinim de mult timp toate \ncriteriile și condițiile tehnice și îi rugăm pe partenerii europeni să țină \ncont de acest lucru și să ne sprijine în acest demers al României.  \nȘi adoptarea monedei euro este un alt proiect pentru care ne \npregătim și probabil că o să ne pregătim mai serios de acum încolo. \n                                                                                             70                                                                                          \n     \nDeși  în  acești  15  ani  au  existat  foarte  multe  provocări, \nRomânia rămâne în continuare, în ciuda celor pe care le-ați auzit mai \ndevreme, una dintre cele mai favorabile țări pentru construcția Uniunii \nEuropene. \nUn  sondaj  recent,  de  acum  două  zile,  arată  că  peste  75% \ndintre români susțin în continuare proiectul european. \nDa,  e  îmbucurător  că  noi,  românii,  credem  în  această \nconstrucție,  iar  eu,  ca  un  cetățean  proeuropean  convins,  cred  că  și \nEuropa își va onora la rândul său toate obligațiile față de România. \nVă mulțumesc, stimați colegi, pentru această oportunitate. \nMulțumesc, domnule ministru, Excelență, pentru îngăduință. \nO seară plăcută! (Aplauze.) \nDomnul Florin-Vasile Cîțu: \nMulțumim, doamnă senator. \nDoamnelor și domnilor,  \nAm încheiat intervențiile. \nMulțumindu-vă pentru participare, vă rog să-mi permiteți să \ndeclar închisă ședința solemnă – așa se voia – comună a Senatului și \nCamerei Deputaților. \nVă mulțumesc.  \n \nȘedința s-a încheiat la ora 19.43. \n \n \n \n "
    },
    "32": {
        "start_text": "Doamna Diana Iovanovici-Șoșoacă:",
        "start_index": -1,
        "end_text": "Domnul Florin-Vasile Cîțu:",
        "end_index": -1,
        "text": "                                                           1                                                                                          \n     \n02 februarie 2022 – ședință comună \n \n \nS U M A R \n \n1.  Alocuţiuni consacrate aniversării a 15 ani de  2. \nla aderarea României la Uniunea Europeană. \n \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \nS T E N O G R A M A \nședinței solemne comune \n a Camerei Deputaților și Senatului \nconsacrată aniversării a 15 ani \nde la aderarea României la Uniunea Europeană. \n \nȘedința a început la ora 17.37. \nLucrările şedinţei au fost conduse de domnul senator Florin-\nVasile Cîțu, președintele Senatului, asistat de domnul deputat Andrei-\nRăzvan Lupu, secretar al Camerei Deputaților, și de domnul senator \nIon-Narcis Mircescu, secretar al Senatului.  \nDin  prezidiu  a  făcut  parte  și  domnul  deputat  Ion-Marcel \nCiolacu, preşedintele Camerei Deputaţilor. \nDomnul Florin-Vasile Cîțu: \nStimați colegi, \nVă rog să luați loc, să începem. \nDomnule președinte al Camerei Deputaților, \nDomnule prim-ministru, \nDomnule  Jean-Yves  Le  Drian,  ministrul  pentru  Europa  și \nafaceri externe al Republicii Franceze, \nDistinși reprezentanți ai cultelor religioase, \nDoamnelor și domnilor senatori și deputați, \nDoamnelor şi domnilor miniștri, \n                                                                                             3                                                                                          \n     \nExcelențele  Voastre,  doamnelor  și  domnilor  ambasadori, \nreprezentanți ai misiunilor diplomatice, \nStimați invitați, \nOnorată asistență, \nVă  rog  să-mi  permiteţi  să  declar  deschisă  şedinţa  solemnă \ncomună  de  astăzi,  a  Senatului  și  Camerei  Deputaților,  dedicată \naniversării a 15 ani de la aderarea României la Uniunea Europeană. \nDoamnelor şi domnilor, \nVă  invit  să  ascultăm  Imnul  naţional  al  României  și  Imnul \nUniunii Europene! \n(Se intonează Imnul naţional „Deşteaptă-te, române!”. \nSe intonează Imnul Uniunii Europene.) \nDoamnelor și domnilor senatori și deputați, \nOnorați invitați, \nÎl  invit  la  tribună  pe  Excelența  Sa,  domnul  Jean-Yves  Le \nDrian,  ministrul  pentru  Europa  și  afaceri  externe  al  Republicii \nFranceze. \nDomnul  Jean-Yves  Le  Drian  (ministrul  pentru  Europa  și \nafaceri externe al Republicii Franceze): \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDoamnelor și domnilor miniștri, \nDoamnelor și domnilor deputați și senatori, \n15 ani după aderarea României la Uniunea Europeană. \n                                                                                             4                                                                                          \n     \nSunt  deosebit  de  fericit  să  fiu  astăzi  la  București  pentru  a \nsărbători împreună cu dumneavoastră acest eveniment care a fost un \nprogres pentru toți europenii, pentru că de 15 ani încoace Uniunea \nnoastră  este  mai  puternică  și  mai  completă  pentru  că  și \ndumneavoastră, România, faceți parte din ea. \nȘi nu spun acest lucru numai în numele prieteniei care unește \nnațiunile  noastre,  o  prietenie  înrădăcinată  în  istoria  culturală, \nintelectuală și politică pe care o împărtășim împreună. Prietenie care \nne amintește de tinerețea petrecută la Paris a părinților fondatori ai \nRomâniei  moderne  –  Alexandru  Ioan  Cuza,  Vasile  Alecsandri  sau \nchiar și Brătianu, familia Brătianu, tată și fiu. O prietenie care ni se \namintește de fiecare dată când pronunțăm numele lui Enescu, Brâncuși \nsau Cioran, care ne-au adus atât de mult cu toții. O prietenie care, \ndupă Revoluția Română, s-a exprimat prin numeroase manifestări de \nsolidaritate, de care eu îmi amintesc încă și acum, păstrez o amintire \nfoarte proaspătă a acestor manifestări. Și o prietenie care adeseori - și \neste o mare onoare pentru noi - se pronunță, se vorbește „en français” \n-  în  franceză,  această  limbă  care  a  fost  o  limbă  de  libertate  și  de \ncunoaștere  pentru  tinerii  români  care  au  studiat-o  în  anii  cei  mai \nsumbri  ai  istoriei  dumneavoastră  și  care  astăzi  vă  înscrie  pe  mulți \ndintre  dumneavoastră  într-o  comunitate  de  300  de  milioane  de \nfrancofoni de peste tot în lume. \nSpun acest lucru, de asemenea, pentru că Franța prezidează \nastăzi  Consiliul  Uniunii  Europene,  și  această  responsabilitate  ne \n                                                                                             5                                                                                          \n     \npermite  să  apreciem  atuurile,  avantajele  care  dau  putere  Europei \nnoastre. \nIncontestabil, economia dumneavoastră s-a poziționat treptat \npe sectoare de viitor, și angajarea dumneavoastră în Europa Apărării, \ninclusiv în Sahel, se numără printre toate aceste atuuri ale Europei. \nCând  v-ați  alăturat  Uniunii,  în  2007,  România  și-a  reluat \nlocul  care  îi  corespunde  în  inima  Europei  noastre.  A  fost  un  pas \nsuplimentar pe drumul care v-a permis să dați pagina, să lăsați în urma \ndumneavoastră  mai  multe  decenii  de  dictatură,  penurii  și  regim \narbitrar. A fost, de asemenea, un pas în plus pe drumul care, după un \nsecol de conflicte și despărțiri, ne-a condus împreună la reunificarea \nEuropei noastre. Și, într-adevăr, vorbesc despre reunificare. Am spus \nacest  lucru  la  Praga,  când  comemoram  revoluțiile  din  1989,  ca,  de \nexemplu, cea care a început pentru dumneavoastră la Timișoara, în \nstrigăte de libertate și dreptate. \nȘi  repet  în  fața  dumneavoastră  astăzi  -  decât  să  folosesc \ncuvântul „extindere”, care oarecum ne îndepărtează unii de ceilalți, eu \nprefer termenul „reunificare”, pentru că el ne apropie unii de ceilalți. \nMomentul istoric din 2007, pe care îl sărbătorim astăzi, a fost \npregătit de momentul istoric din 1989, când Europa noastră a putut, în \nsfârșit, să se regăsească pe sine însăși, când în sfârșit am început să \nvindecăm  împreună  această  rană  deschisă  în  1945  în  inima \ncontinentului european deja greu încercat și dezorientat de 3 decenii \nde  tragic  război  civil.  Când,  în  sfârșit,  Cortina  de  Fier  care  ne \n                                                                                             6                                                                                          \n     \ndespărțea  s-a  prăbușit,  s-a  prăbușit  și  noțiunea  total  artificială  de \n„Europa de Est”, care ne despărțea și ea, de asemenea. \nÎntr-adevăr, națiunile noastre sunt diferite, sunt diverse, dar \nnu  a  existat  dintotdeauna  decât  o  singură  Europă,  cea  pe  care \nîmpreună o numim „a noastră”, cea pe care ne-a înapoiat-o anul 1989. \nAceste două drumuri, în realitate, se confundă și nu fac decât \nunul  singur.  Este  calea  pe  care  ne-o  deschidem  noi,  în  calitate  de \neuropeni, înspre un orizont de progres care ne reunește. Un orizont de \nlibertate  și  de  democrație  ordonat  în  funcție  de  principiile \nfundamentale  ale  Uniunii  noastre  -  respectarea  statului  de  drept,  a \ndrepturilor  omului,  a  drepturilor  minorităților,  respectarea  libertății \npresei  și  libertăților  universitare.  Un  orizont  de  progres  social \nîmpărtășit, pentru că concetățenii așteaptă în mod legitim de la Europa \nca ea să fie prosperitatea în serviciul solidarității, în dimensiunea cea \nmai concretă a vieților lor. Și un orizont, de asemenea, de reunificare a \nmemoriilor noastre în toată diversitatea lor, ca să putem regăsi firul \nistoriei  europene  și  pentru  a  putea  scrie  împreună  noi  pagini  din \naceastă istorie. \nAcest orizont comun ne permite să mergem înainte, astăzi, \nîntr-o  lume  plină  de  amenințări  și  de  provocări  legate  de  mediu, \ntehnologice, economice și geopolitice, afirmând această suveranitate \neuropeană care astăzi, în fața noului context internațional, este cea mai \nbună  garanție  a  suveranităților  noastre  naționale,  pe  care  ea  le \nconsolidează fără să le știrbească. \n                                                                                             7                                                                                          \n     \nȚările  care,  cum  a  fost  cazul  în  România,  au  fost  supuse \njugului  funestei  doctrine  Brejnev  știu  că  suveranitatea  nu  poate  fi \nlimitată, ea există sau nu există, și dacă ni se confiscă, atunci trebuie \nsă o recucerim, așa cum ați făcut-o și dumneavoastră. \nÎn schimb, dacă hotărâm cu toții, împreună, putem să-i dăm o \nprelungire colectivă, pentru a o apăra mai bine, adică pentru a apăra \nmai bine capacitatea noastră de a ne face propriile alegeri și să nu ne \nsupunem strategiilor de dependență, de predare, de exploatare și de \ningerință,  care  conturează  astăzi  o  sălbăticire  îngrijorătoare  a  vieții \ninternaționale. \nAfirmând împreună suveranitatea noastră, împreună, cei 27, \nne acordăm mijloacele pentru a rezista acestei schimbări. \nSuveranitatea    europeană  este,  pur  și  simplu,  condiția \nposibilității  exercitării  depline  a  suveranităților  naționale  în  secolul \nXXI.  Acesta  este  sensul  pe  care  dorim  să-l  dăm  celei  de-a  13-a \npreședinții franceze a Consiliului UE, să declinăm, să afirmăm acest \nprincipiu imperativ politic și geopolitic de suveranitate europeană în \ntoate  domeniile,  împreună  cu  dumneavoastră  și  cu  toți  cei  27  de \nparteneri. Acesta este sensul marilor întâlniri pe care le pregătim  – \nSummitul  UE  -  Uniunea  Africană,  Forumul  ministerial  pentru \ncooperare  în  Indo-Pacific  și,  de  asemenea,  Summitul  privind  noul \nmodel european de creștere și, de asemenea, apărarea de către șefii de \nstat și de Guvern a Primei Cărți Albe a Apărării Europene, busola \nnoastră strategică. \n                                                                                             8                                                                                          \n     \nCe mă surprinde, uitându-mă la drumul pe care l-am parcurs \nîmpreună din 2007, este că proiectul nostru european este suficient de \nputernic  pentru  a  fi  atât  ceea  ce  ne  permite  să  vindecăm  rănile \nsecolului XX și, de asemenea, ne permite să intrăm în secolul XXI \nputernici, mulțumită identității noastre. \nȘi, bineînțeles, avem această dublă forță, și de aceea susținem \nperspectiva europeană a Balcanilor de Vest, care are un sens deplin, \navând în vedere trecutul și viitorul. \nPreședintele Macron a repetat acest lucru acum câteva zile, la \nParlamentul European de la Strassbourg - pentru noi, Balcanii de Vest \nîși au locul în Uniunea Europeană. \nIată  de  ce,  sub  președinție  franceză,  vom  organiza,  de \nasemenea, o conferință care va avea ca obiectiv să avansăm împreună \nînspre această nouă etapă a reunificării noastre europene, bazându-ne \nîn  special  pe  principiile  metodologiei  revizuite  a  negocierilor  de \nadeziune. \nIată  de  ce,  din  punctul  meu  de  vedere,  iată  ce  sărbătorim \nastăzi – un progres european. \nDar  actualitatea  ne  amintește  că  acest  imens  progres  se \nlovește astăzi de riscul unei regresiuni majore. \nUnii,  într-adevăr,  ar  vrea  să  ne  tragă  înapoi  înspre  lumea \nstabilită la Ialta, din care curajul și angajamentul dumneavoastră în \nconstrucția  europeană  ne-au  smuls.  Și  nu  vom  putea  accepta  acest \nlucru fără să renunțăm la tot ceea ce am construit împreună și la toate \nperspectivele de viitor pe care le-am adoptat. \n                                                                                             9                                                                                          \n     \nIată de ce, din punctul meu de vedere, una dintre cele mai \nmari provocări, căreia trebuie să-i răspundem astăzi, este să restabilim \no relație de stabilitate și de previzibilitate cu Rusia. Este o provocare \ncare se adresează unei întregi generații, dar este, în același timp, o \nprovocare urgentă, deoarece este din ce în ce mai clar, de mai mulți \nani, și cu atât mai mult astăzi, că vecinul nostru rus a hotărât să se \npoarte ca o putere care cauzează dezechilibre, refuzând să respecte \nmarile principii ale securității europene, pe care, amintesc, sunt fapte, \nRusia acceptase aceste principii, cu noi, la Helsinki, în '75, la Paris, în \n1990.  Ea  încearcă  astăzi  să  impună  o  logică  de  zone  de  influență \nfondată  pe  slăbirea  și  limitarea  suveranității  statelor  limitrofe  și \namenințând  anumiți  aliați  ai  noștri,  ai  NATO  și  parteneri  ai  UE  și \ndesfășurând manevre de ingerință chiar pe teritoriul Uniunii Europene \nși al NATO. \nPentru a găsi un nou echilibru cu vecinul nostru rus trebuie să \nformulăm  principii  cu  aliații  și  partenerii  noștri.  Și  tocmai  aceasta \nfacem. \nDar trebuie, de asemenea, ca noi, europenii, așa cum am început \ndeja să facem, trebuie să articulăm conținutul acestor principii, pentru \ncă această sarcină ne duce la chestiuni care nu afectează pe nimeni atât \nde  mult  ca  pe  noi  -  chestiunea  reunificării  continentului  nostru,  al \ncărui preț l-am amintit, chestiunea securității într-o lume de jocuri de \nputere și de raport de forțe care, în această lume, ia o cotitură înspre \nsălbăticire. Numai aceasta ne permite să rămânem actori ai destinului \nnostru, stăpâni pe destinul nostru, tocmai pentru că suntem uniți. \n                                                                                             10                                                                                          \n     \nȘi întrebarea care ni se pune astăzi este următoarea - cum să \nfacem față împreună? \nDin  punctul  meu  de  vedere,  răspunsul  se  declină  în  trei \npuncte. \nMai întâi, arătând că principiile fundamentale ale organizării \nsecurității  colective  în  Europa  nu  sunt  negociabile.  Mă  gândesc  la \nsuveranitatea  statelor,  care  trebuie  să  fie  pe  deplin  respectată, \ninviolabilitatea  frontierelor  și  integritatea  teritorială  a  statelor, \nlibertatea  pe  care  o  are  fiecare  stat,  să-și  hotărască  alianțele  și \norganizațiile la care dorește să adere și, în plus, la drepturile omului și \nlibertățile fundamentale, a căror aplicare este universală. \nNimic, astăzi, nu ar putea justifica slăbirea acestor principii \ncare se află în centrul, repet, Actului Final al Helsinki și al Cartei de la \nParis,  pe  care  Rusia  le-a  acceptat.  Tocmai  aceste  principii  sunt \namenințate astăzi de către Rusia. \nÎn ceea ce privește Ucraina, vreau să fiu deosebit de clar - \nRusia trebuie să fie conștientă de lovitura pe care și-ar da-o sie însăși \ndacă ar purta un nou atac împotriva acestei țări, pentru că europenii nu \nar accepta acest lucru, ne-am luat cu toții angajamentul solemn și încă \nde pe acum am început să pregătim sancțiunile masive pe care le-am \nadopta, fără să ezităm față de Rusia, dacă se va ajunge până acolo. \nPe  baza  acestor  principii,  responsabilitatea  noastră  este  să \nîncercăm să definim împreună cu Rusia termenii unui dialog exigent \nprivind reglementarea relației noastre de concurență strategică. Acest \ndialog este indispensabil, cu condiția ca el să fie purtat pe baza unei \n                                                                                             11                                                                                          \n     \nordini de zi pe care am hotărât-o noi, împreună, pentru că vedem că \nastăzi, fără reguli, o coabitare cu Rusia este o coabitare instabilă și \npericuloasă. \nPe termen scurt, prioritatea noastră trebuie să fie să căutăm \ncalea unei detensionări. Este efortul căruia ne consacrăm, în cadrul \nformatului Normandia, împreună cu Germania, pentru a obține gesturi \ncare să permită să ajungem la implementarea Acordurilor de la Minsk. \nAceste eforturi au fost reluate la Reuniunea de la Paris, acum câteva \nzile, și se vor continua. \nMai pe larg, de 20 de ani am asistat la distrugerea treptată a \ntuturor regulilor care încadrau concurența strategică, ceea ce ne-a dus \nîn fond la o lume care este cea a anilor '60, adică la o lume unde \ncompetiția militară și strategică riscă să se exprime în stare pură, fără \nnicio regulă, fără nicio constrângere. \nÎntr-adevăr, tratatele care ne legau nu mai există sau nu mai \nsunt în concordață cu realitățile militare contemporane. \nTrebuie, deci, fără să cedăm nimic din respectul pe care îl \ndatorăm  marilor  principii  menționate  adineauri,  trebuie,  deci,  să \nnegociem  regulile  adaptate  provocărilor  actuale,  că  e  vorba  de \narmamentele nucleare strategice, care fac obiectul unui dialog între \nRusia  și  Statele  Unite,  pe  care  și  noi  ne  coordonăm  strâns  cu \nWashingtonul,  sau  că  este  vorba  de  armamentele  convenționale, \nexercițiile militare sau mecanismele de previzibilitate ale activităților \nmilitare. \n                                                                                             12                                                                                          \n     \nÎn cadrul acestui dialog, europenii trebuie să poarte o viziune \nși  poziții  comune,  folosindu-se  de  mecanismele  de  coordonare \nexistente. \nȘi, în sfârșit, având în vedere că ne angajăm în acest dialog \ncu  Rusia  alături  de  aliații  noștri,  dar  și  în  calitate  de  europeni, \nîncercăm să facem să se audă un singur glas european de fiecare dată \ncând este vorba de securitatea europeană, reafirmând, în același timp, \nangajamentul  nostru  deplin  în  cadrul  NATO  și  al  politicii  sale  de \napărare și de descurajare. \nPrima  etapă  a  integrării  României  într-o  comunitate \neuroatlantică  de  solidaritate  și  responsabilitate  a  fost  aderarea  sa  la \nNATO,  în  2004.  Este  mândria  noastră  că  am  contribuit  la  această \nintegrare și, de asemenea, suntem mândri astăzi, în calitate de aliat, \npartener  european  și  țară  prietenă,  să  ne  aflăm  alături  de \ndumneavoastră  în  aceste  vremuri  când  contextul  de  securitate  se \ndegradează  la  frontierele  dumneavoastră,  și  ele  sunt  astăzi  și \nfrontierele noastre. \nAcesta este sensul anunțului făcut de președintele republicii, \nprivind  disponibilitatea  noastră,  să  contribuim  la  noi  măsuri  de \nreasigurare  în  beneficiul  României.  Acest  angajament  se  înscrie  în \ncontinuitatea acțiunii noastre pentru securitatea noastră comună, ca și \nmisiunile de poliție aeriană și în cadrul misiunilor eFP, prezențelor \navansate în Estonia și Lituania pe care Franța le va menține. \nSpun, de asemenea, că intransigența față de principii, atunci \ncând  stabilitatea  și  securitatea  continentului  nostru  se  află  în  joc, \n                                                                                             13                                                                                          \n     \ncăutarea unui dialog exigent cu Rusia, un angajament concret, atât în \nApărarea  Europeană,  cât  și  în  Alianța  Atlantică,  numai  astfel  vom \nputea să afirmăm ceea ce suntem în mod colectiv, adică o mare putere \ncapabilă să-și apere propriile interese și să se facă respectată, o putere \nde  echilibru  și  de  stabilitate  care  își  manifestă  atașamentul  față  de \nreguli. \nIată, dragi prieteni, ceea ce doream să vă spun la această a \n15-a aniversare a aderării României la Uniunea noastră. \nÎn numele istoriei europene care ne-a reunificat, în numele \nviitorului  de  suveranitate  pe  care  îl  putem  construi  împreună  și  în \nnumele  fermității  și  unității  pe  care  o  demonstrăm  astăzi  pentru  a \npăstra aceste cuceriri și pentru a apăra acest orizont, vă mulțumesc. \n(Aplauze.) \nDomnul Ion-Marcel Ciolacu: \nÎl  invit  la  tribună  pe  domnul  Florin  Cîțu,  președintele \nSenatului României. \nDomnul Florin-Vasile Cîțu: \n(Coboară la tribună.) \nDomnule președinte al Camerei Deputaților, \nDomnule prim-ministru, \nDomnule  Jean-Yves  Le  Drian,  ministrul  pentru  Europa  și \nafaceri externe al Republicii Franceze, \nDistinși reprezentanți ai cultelor religioase, \nDoamnelor și domnilor senatori și deputați, \n                                                                                             14                                                                                          \n     \nDoamnelor şi domnilor miniștri, \nExcelențele  Voastre,  doamnelor  și  domnilor  ambasadori  și \nreprezentanți ai misiunilor diplomatice, \nStimați invitați, \nOnorată asistență, \nIntrarea  în  Uniunea  Europeană  este  benefică  pentru  toți \nromânii, dar în același timp necesară, chiar dacă unii dintre noi au alte \nopinii. \nPoate prea des, în ultimii ani, unii politicieni s-au folosit sau \nau promovat negativ aderarea României la Uniunea Europeană. \nTotuși, este o realitate de necontestat faptul că aderarea la \nUniunea Europeană a adus bunăstare, libertate, securitatea României, \ncare  astăzi  este  mai  importantă  decât  oricând,  și  a  românilor, \nindiferent de forma ei, definită de Constituție, alimentară, financiară, \nsocială sau sanitară. \nCele mai mari câștiguri pentru România și români sunt cele 3 \nmari libertăți care nu au existat înainte de aderare – libera circulație a \npersoanelor, a mărfurilor și a capitalurilor. \nDacă ne uităm în jurul României, toate țările au luat o decizie \nimportantă. Noi am luat decizia că suntem o țară europeană. A fost \nprima dată în istoria României când a existat consens transpartinic, \ntoate partidele politice s-au pus de acord cu privire la drumul european \nal țării noastre. \nAceastă aderare a atins și a pătruns toate nivelurile societății \nromânești. \n                                                                                             15                                                                                          \n     \nNivelul politic - România face parte acum din marile familii \npolitice europene. \nTotuși, în România, unii politicieni au tendința să dea vina pe \nUniunea  Europeană  pentru  toate  nerealizările  lor,  pentru  lucruri  ca \ndistrugerea  industriei  și  pentru  faptul  că  nu  se  mai  cumpără  doar \nproduse românești, ci și produse străine. \nAdevărul este exact invers - aderarea la Uniunea Europeană a \ncreat calea pentru ca poporul român să vorbească și să aplice lucruri \nca: standarde internaționale, competență, profesionalism, meritocrație, \nevaluare, piață liberă, cu care am început să ne obișnuim la doar câțiva \nani după aderare. \nPentru mine și pentru Partidul Național Liberal, aderarea la \nUniunea  Europeană  a  constituit  un  prilej  prin  care  fundamentele \nliberale au avut ocazia să se afirme și să demonstreze că fac parte din \npolitica europeană. \nȘi, da, astăzi ia românească este una dintre cele mai apreciate \nproduse românești în Uniunea Europeană, iar Dacia Duster - care, nu \nștiu,  este  o  mașină  românească  făcută  de  o  firmă  franțuzească  sau \ninvers - este în topul preferințelor cumpărătorilor din Franța, Olanda și \nGermania. \nCel mai mare câștig al României și al românilor este că nu ne \nmai  bucurăm  doar  noi  de  produsele  românești  și  le-am  dat  ocazia \ntuturor să se bucure de acestea. \nÎn esență, lucrul important este că Uniunea Europeană ne-a \nadus împreună. Împreună cu marile națiuni cu tradiții din Europa, de \n                                                                                             16                                                                                          \n     \nla egal la egal. Ne-a permis practic să ne întoarcem într-un loc căruia \nRomânia i-a aparținut dintotdeauna. \nEuropa înseamnă că ne apărăm împreună, creștem împreună, \nfacem planuri pentru viitor împreună. \nA  permis  multor  români  care  nu-și  găseau  satisfacția \nprofesională  sau  materială  în  țară  să  o  facă  în  interiorul  familiei \nUniunii Europene, dar ei neuitând niciodată că sunt români. \nTinerii noștri, viitorul nostru, pot astăzi să se formeze și să \nstudieze ușor și liber oriunde în Europa. \nÎn ultimii 15 ani, România a progresat ca națiune europeană, \noportunitățile de muncă, de studiu, de investiții au crescut exponențial. \nDecalajul economic - așa cum s-a văzut și în cel mai recent \nraport al OECD  - și social, în comparație cu țările occidentale,  s-a \nmicșorat.  Am  devenit  o  societate  mai  atractivă  pentru  investitorii \nstrăini  și  pentru  marile  companii  internaționale,  iar  demnitatea, \nlibertatea,  drepturile  individuale  ale  omului  și  egalitatea  au  devenit \nvalori de necontestat. \nRomânia a contribuit în mod constant, prin acțiuni comune, la \nîmbunătățirea mecanismelor de dezvoltare ale UE și la perfecționarea \ninstrumentelor politice stabilite la nivel comunitar. \nPrin unitate și solidaritate, am gestionat una dintre cele mai \ndificile crize sanitare pe care UE le-a traversat încă de la fondarea \nComunității Europene. \nPrin reformele pe care și le-a asumat, România este astăzi un \nactor  european  care  poate  să  asigure  continuitate  în  susținerea \n                                                                                             17                                                                                          \n     \nstabilității și predictibilității sistemului fiscal. Continuă să faciliteze un \ndialog onest și echilibrat cu toți investitorii și să identifice soluții de \ndezvoltare economică pe termen mediu și lung. \nSuntem puternic angajați în asigurarea securității și stabilității \ngranițelor de est, iar evoluția complexă și imprevizibilă a situației din \nproximitatea țării noastre ne determină să ne consolidăm și postura de \nfurnizor important de securitate și stabilitate. \nDe aceea, vă spun foarte clar - viitorul României este strâns \nlegat de viitorul construcției europene. \nEforturile  noastre  trebuie  concentrate  pe  identificarea  unor \ndirecții care să faciliteze creșterea sustenabilă a calității vieții tuturor \ncetățenilor. \nÎn  același  timp,  viziunea  și  acțiunile  noastre  comune  la \nnivelul UE trebuie să fie calibrate schimbărilor ample care se produc \nchiar acum, sub ochii noștri, la nivel regional și european. \nPentru  mine  și  pentru  Partidul  Național  Liberal,  Uniunea \nEuropeană este singura opțiune. \nVă mulțumesc. (Aplauze.) \n(Revine la prezidiu.) \nÎl invit la tribună pe Excelența Sa, domnul Marcel Ciolacu, \npreședintele Camerei Deputaților. (Râsete. Aplauze. Vociferări.) \nDomnul Ion-Marcel Ciolacu: \nDomnule ministru pentru Europa și afaceri externe al Franței, \nExcelența Voastră, domnule președinte al Senatului,  \nDomnule prim-ministru,  \n                                                                                             18                                                                                          \n     \nDoamnelor și domnilor miniștri, \nStimați reprezentanți ai cultelor religioase, \nDoamnelor și domnilor europarlamentari,  \nStimați reprezentanți ai Corpului Diplomatic, \nDistinși invitați, \nDomnule prim-ministru Adrian Năstase,  \nDomnule prim-ministru Călin Popescu-Tăriceanu, (Aplauze.) \nCu mare bucurie vă urez un călduros bine ați venit la ședința \nsolemnă comună pentru aniversarea a 15 ani de la aderarea României \nla Uniunea Europeană! \nÎncă de la apariția statului român modern, poporul român a \nîmbrățișat, cu entuziasm și pasiune, cultura occidentală și, în special, \npe cea franceză.  \nÎn perioada pașoptiștilor, în cea a regalității, în timpul și între \ncele  două  Războaie  Mondiale,  alegerea  românilor  a  fost  mereu \nEuropa.  \nDupă o îndepărtare forțată în anii comunismului, anul 1989 a \nînsemnat  reafirmarea,  cu  toată  puterea  și  determinarea  unui  popor \ndornic de libertate, apartenenței la proiectul european.  \nA  urmat  un  drum  lung,  marcat  de  numeroase  decizii  și \nreforme dificile, dar care a culminat, în anul 2007, cu unul dintre cele \nmai  semnificative  momente  ale  istoriei  noastre  recente,  aderarea  la \nUniunea Europeană. Acel moment a fost o mare victorie a României, \ndar, în egală măsură, și o victorie a Europei.  \n                                                                                             19                                                                                          \n     \nÎn contextul prezenței la București a domnului ministru Le \nDrian, aș dori să remarc faptul că țara Domniei Sale a fost, în istorie, \nunul dintre marii susținători ai României. \nDe aceea, domnule ministru, vă mulțumesc pentru gestul de \nmare prietenie de a vă alătura în cadrul acestei ședinței solemne, mai \nales având în vedere agenda dumneavoastră atât de complexă în acest \nsemestru al președinției franceze a Consiliului Uniunii Europene.  \nDistinsă audiență, \nUniunea Europeană este un proiect în continuă dezvoltare, al \ncărei viitor îl conturăm împreună.  \nÎn  vremurile  bune  ne  bucurăm  de  prosperitate,  de  libera \ncirculație, de oportunitatea de a avea studii și cariere paneuropene, iar \nîn vremurile grele ne bucurăm de protecția și solidaritatea europeană.  \nMecanismul  european  de  redresare  și  reziliență,  și  din \nperspectiva României, PNRR, reprezintă o șansă extraordinară pentru \nalinierea economiei noastre la cele mai moderne standarde.  \nAcum traversăm un context geopolitic extrem de complicat. \nMai întâi criza pandemică, la care se adaugă evoluțiile deosebit de \nîngrijorătoare de la frontiera de est. \nDupă cum știți, România este un partener de încredere atât \ndin punct de vedere militar și al prezenței sale în NATO, cât și din \npostura de gardian al frontierelor externe ale Uniunii Europene, prin \nparticiparea la misiunile Frontex.  \nSuntem convinși că o vecinătate sigură, cu țări prospere și \nstabile, reprezintă cea mai bună cale spre propria pace.  \n                                                                                             20                                                                                          \n     \nSalut,  cu  acest  prilej,  acțiunile  care  vizează  avansarea \nparcursului european al statelor din Balcanii de Vest și intensificarea \ndialogului cu statele Parteneriatului Estic.  \nStimați oaspeți,  \nNe  aflăm  în  Anul  european  al  tineretului,  un  moment  de \nrecunoaștere  a  provocărilor  pe  care  le-au  avut  tinerii  pe  perioada \npandemiei. \nEste  un  moment  cu  atât  mai  bun  să  ne  amintim  că  tinerii \nnoștri  sunt  cei  care  vor  trăi  în  lumea  pe  care  noi  o  construim.  Ei \ntrebuie să se regăsească atât în valorile generoase care au condus la \ncrearea Uniunii, cât și în deciziile cele mai concrete care vor avea un \nimpact direct asupra vieții lor de zi cu zi.  \nLa  15  ani  de  la  aderarea  României  la  Uniunea  Europeană \navem nevoie de un nou pact politic, precum momentul Snagov, care să \ndea direcție României în Uniunea Europeană în perioada următoare – \no  nouă  agendă  europeană  pentru  țara  noastră,  care  să  asigure \ndezvoltarea României și folosirea oportunităților disponibile la nivel \neuropean în interesul românilor. \nDe  aceea,  închei  acest  discurs  cu  gândul  că  trebuie  să  le \noferim tinerilor noștri tot sprijinul de care au nevoie, pentru ca și ei să \nlupte la rândul lor pentru visul Europei unite.  \nVă mulțumesc. (Aplauze.) \nDomnul Florin-Vasile Cîțu: \nMulțumim. \n                                                                                             21                                                                                          \n     \nÎl invit la tribună pe Excelența Sa, domnul Nicolae  Ciucă, \nprim-ministrul României. \nDomnul Nicolae Ionel Ciucă (prim-ministrul României): \nDomnule președinte al Camerei Deputaților,  \nDomnule președinte al Senatului României, \nDomnule ministru Le Drian,  \nDistinși membri ai Parlamentului României, \nDistinși membri ai Guvernului, \nDistinși reprezentanți ai cultelor religioase, \nStimați membri ai Corpului diplomatic acreditat la București, \nDoamnelor și domnilor, \nȘedința solemnă de astăzi este un moment important de bilanț \nși perspectivă. Cei 15 ani de la  aderarea României au echivalat cu \ntransformări  semnificative  în  beneficiul  cetățenilor  noștri.  De \nasemenea,  a  fost  o  perioadă  în  care  am  înțeles  importanța  și  am \nsusținut o Uniune Europeană puternică, solidară, coezivă. România și-\na  dorit  să  intre  în  Uniune  și  a  fost  primită  ca  urmare  a  voinței \nromânilor  care  și-au  dorit  democrație,  libertate,  economie  de  piață \natunci  când  au  ieșit  în  stradă  pentru  a  răsturna  regimul  totalitar \ncomunist. \nUniunea Europeană se află astăzi într-un moment definitoriu \nal  existenței  sale,  dacă  privim  experiența  recentă  determinată  de \npandemia de COVID-19 sau ambițiile legate de tranziția ecologică și \ndigitală. Aș putea spune că este un moment important nu doar pentru \nrelansarea  proiectului  european  după  dificultățile  generate  de  criza \n                                                                                             22                                                                                          \n     \nsanitară,  ci  și  un  context  de  turnură  către  ceea  ce  va  trebui  să  fie \nEuropa  viitorului  -  conectată,  ecologică,  inovatoare.  Sunt  profund \nconvins  că  acest  semestru  al  Președinției  franceze  a  Consiliului \nUniunii  Europene  va  contribui  la  consolidarea  inițiativelor  noastre \ncomune  necesare  creșterii  rezilienței  Uniunii  Europene  și  pregătirii \nacesteia pentru economia viitorului. \nAnul acesta a debutat cu o serie de evoluții îngrijorătoare în \nvecinătatea Uniunii Europene. Suntem martorii unui narativ pe care îl \ncredeam o manifestare a secolelor trecute: sfere de influență, negarea \ndreptului suveran al statelor de a-și alege alianțele din care doresc să \nfacă parte. Aceste atitudini, declarații și posturi de forță ne confirmă, o \ndată în plus, două lucruri.  \nÎn  primul  rând,  stabilitatea,  prosperitatea  și  securitatea \nRomâniei  sunt  garantate  prin  apartenența  noastră  la  Uniunea \nEuropeană și la NATO.  \nÎn  al  doilea  rând,  unitatea  și  solidaritatea  europeană  și \ntransatlantică  sunt  unica  opțiune  viabilă  pentru  a  putea  gestiona \neficient  provocările  și  a  valorifica  oportunitățile.  Uniunea  și \nparteneriatele sunt răspunsul! \nUniunea Europeană a fost o opțiune fără echivoc a cetățenilor \nromâni, confirmată prin orientarea proeuropeană constantă a opiniei \npublice. Înainte de aderarea la UE, această opțiune europeană reflecta \ndorința românilor de a fi parte a spațiului de valori și prosperitate al \nUniunii. După aderare, europenismul României  a fost consolidat de \n                                                                                             23                                                                                          \n     \nexperimentarea  directă  de  către  cetățeni  a  beneficiilor  concrete  ale \napartenenței la Uniunea Europeană. \nExpertiza  și  finanțarea  europeană  și-au  pus  indisolubil \namprenta în aproape toate domeniile economice, fie că vorbim despre \nproiecte  de  reabilitare  și  infrastructură  la  nivel  local  sau  regional, \ndespre susținerea dezvoltării și modernizării agriculturii românești sau \ndespre  participarea  la  proiecte  de  cercetare.  Mai  mult  decât  atât, \nmilioane de români lucrează, învață ori își petrec vacanțele în alte țări \ndin  Uniunea  Europeană.  Majoritatea  exporturilor  românești  sunt \noperate  de  către  state  membre  ale  Uniunii  Europene.  Piața  Unică \nEuropeană  este  deschisă  antreprenorilor  români  care  beneficiază  de \nacces liber și sprijin acordat prin finanțările europene. Tinerii români \nparticipă intens în schimburile universitare finanțate prin programele \nErasmus. \nDupă aderarea la Uniunea Europeană, Produsul Intern Brut al \nRomâniei s-a triplat: 2006 - 342,7 miliarde lei; 2021 - 1.190 miliarde \nlei, iar PIB-ul pe cap de locuitor a devenit de aproape patru ori mai \nmare: 2006 - 16.170 lei; 2021 - 61.368 lei. \nÎn calitatea sa de membru al Uniunii Europene, România nu \neste  numai  beneficiar  al  prosperității  economice  generate  de  cadrul \neuropean,  ci  are  astăzi  șansa  de  a  contribui  direct  la  conturarea \npoliticilor europene și la construcția unui viitor al Uniunii.  \nDezbaterile  în  desfășurare  din  cadrul  Conferinței  privind \nviitorul Europei ne confirmă că cetățenii români, la fel ca majoritatea \n                                                                                             24                                                                                          \n     \ncetățenilor  europeni,  doresc  mai  multă  Europă  și  mai  multă \nconvergență în dezvoltarea sa. \nUnitatea  în  protejarea  valorilor  europene,  în  promovarea \nelementelor  fundamentale  ale  democrației  și  statului  de  drept  în \nUniune  și  în  vecinătatea  acesteia  este  esențială  pentru  a  răspunde \nașteptărilor cetățenilor. De asemenea, obiectivele vizând o Uniune mai \nputernică  pot  fi  atinse  doar  prin  manifestarea  unei  veritabile \nsolidarități și unități europene. \nDoamnelor și domnilor, \nLa 15 ani de la aderarea la Uniunea Europeană, avem o nouă \nperspectivă  determinantă  pentru  viitorul  României.  Avem \noportunitatea  de  a  recupera  în  dezvoltarea  de  infrastructură  care  să \nasigure conectarea fizică a României la rețelele de transport europene. \nAvem șansa unor progrese importante în sfera digitalizării, a educației \nși  pentru  oferirea  unor  servicii  de  sănătate  de  calitate.  Avem  și \nposibilitatea  de  a  avansa  către  decarbonizarea  economiei,  prin \ninvestiții  în  tehnologii  cu  emisii  reduse  de  CO .  Într-adevăr,  prin \n2\naceste reforme și investiții, România poate să garanteze o dezvoltare \nincluzivă, de care să beneficieze pe termen mediu și lung toți românii, \nindiferent dacă locuiesc în zonele urbane sau rurale, în oricare parte a \nRomâniei.  În  același  timp,  avem  datoria  să  ne  asigurăm  că  aceste \nschimbări  sunt  implementate  de  o  manieră  echilibrată  și  justă,  cu \nluarea în considerare a realităților și provocărilor cu care se confruntă \nastăzi cetățenii noștri. \n                                                                                             25                                                                                          \n     \nPentru  a  implementa  reforme  și  investiții,  România  va \nbeneficia, în perioada 2021-2027, de aproape 80 de miliarde de euro, \nprin  intermediul  celor  două  mari  instrumente  agreate  la  nivelul \nUniunii Europene: bugetul multianual pe 7 ani și Planul European de \nRedresare. \nTotodată, acțiunea României în plan european va continua să \nfie ghidată de respectul deplin pentru statul de drept, pentru principiile \nși valorile înscrise în Tratatele Uniunii Europene, ca piloni de bază ai \nUniunii, precum și pentru dreptul european, în general. \nParticiparea directă la Uniunea Europeană, în calitatea de stat \nmembru, ne-a reconfirmat și faptul că solidaritatea și unitatea sunt un \nparcurs  cu  dublu  sens.  Prin  exercitarea  Președinției  Consiliului \nUniunii Europene în 2019, România a confirmat că are  maturitatea \nnecesară  de  a  susține,  promova  și  ghida  Uniunea  în  atingerea \nobiectivelor  sale  strategice.  Declarația  de  la  Sibiu  a  reușit,  de \nasemenea,  să  contureze  liniile  strategice  pentru  evoluția  Uniunii, \nconfirmând  ambiția  pentru  a  avansa  proiectul  european.  În  egală \nmăsură,  pregătirea  pentru  aderarea  la  Spațiul  Schengen,  ca  și \nobiectivul  de  integrare  în  Zona  Euro,  sunt  contribuții  directe  la \naprofundarea integrării europene. \nRomânia continuă să rămână angajată în sprijinirea activă a \nobiectivului  de  consolidare  a  Uniunii  Europene.  Aceasta  este  și  o \nașteptare confirmată în cursul dezbaterilor recente la nivel național, în \ncontextul Conferinței privind viitorul Europei, care evidențiază nevoia \nde  unitate  și  convergență  în  Uniunea  Europeană.  Este  imperativ  să \n                                                                                             26                                                                                          \n     \nrăspundem așteptărilor cetățenilor prin inițiative și soluții concrete la \nnivel european. \nAcest lucru mă determină să reamintesc aprecierile europene \nale lui Robert Schuman, părintele fondator al Europei unite și ministru \nde  externe  al  Republicii  Franceze:  „Lecțiile  dure  de  istorie  m-au \nînvățat  să  mă  feresc  de  improvizațiile  pripite,  de  proiectele  prea \nambițioase, dar m-au învățat și că, atunci când o judecată obiectivă, \nmatură,  bazată  pe  realitatea  faptelor  și  a  interesului  superior  al \noamenilor  ne  conduce  la  inițiative  noi,  chiar  revoluționare,  este \nimportant  –  chiar  dacă  acestea  contravin  obiceiurilor  consacrate, \nantagonismelor seculare și vechilor rutine – să rămânem fermi și să \nperseverăm”. \nDoamnelor și domnilor, \nForța Uniunii Europene și a României, ca stat membru, este \ndeterminată  și  de  capacitatea  sa  de  a-și  proiecta  valorile  și  de  a \nconsolida  parteneriatele  în  vecinătatea  sa.  Ca  stat  care  valorifică \nexperiența propriei aderări la Uniune, suntem pregătiți să acționăm în \ncontinuare  pentru  a  transmite  mai  departe  valorile  și  principiile \neuropene în vecinătatea noastră, către partenerii noștri care au făcut o \nopțiune  strategică  solidă,  pe  calea  reformelor  și  a  proceselor  de \nmodernizare europeană. \nÎn  egală  măsură,  sunt  convins  că  Uniunea  Europeană  și \nstatele  sale  membre  trebuie  să  continue  să  lucreze  cu  partenerii \nstrategici – state și organizații cu care avem în comun valori și cu care \nîmpărtășim  obiectivul  unei  societăți  echitabile  și  durabile, \n                                                                                             27                                                                                          \n     \nfundamentată  pe  democrație,  drepturile  omului,  stat  de  drept  și \neconomie  de  piață.  Avem  nevoie  de  aceste  parteneriate,  inclusiv \npentru a capacita Uniunea să proiecteze mai departe modelul său de \ndezvoltare, care a generat prosperitate și stabilitate mai mult de 50 de \nani și care continuă să rămână valid. \nÎn concluzie, parcurgem momente istorice din toate punctele \nde  vedere:  tehnologic,  social,  securitar.  Traversăm  provocări  fără \nprecedent, fie că vorbim de pandemie sau de impactul transformărilor \ndigitale. Prezentul necesită o atenție particulară, pentru că ne definește \nviitorul.  În  același  timp,  trebuie  să  învățăm  din  erorile  trecutului \npentru a creiona un viitor mai bun, iar Uniunea Europeană are forța \nintrinsecă de a asigura o perspectivă de creștere și stabilitate pentru \ngenerațiile  viitoare.  Pentru  aceasta  avem  nevoie  de  aportul  tuturor \nstatelor membre ale Uniunii Europene, de unitate și de solidaritate. \nÎnsă, mai cu seamă, este nevoie de păstrarea valorilor democratice ale \nUniunii, care sunt fundamentul păcii, securității și prosperității noastre \ncomune.  Acest  lucru  nu  trebuie  uitat.  Valorile  Uniunii  trebuie  să \nreprezinte  punctul  de  gravitație  al  acțiunilor  noastre  prezente  și \nviitoare. \nAș dori să închei acest mesaj cu reflecția unui mare promotor \nromân al unității europene. Politicianul și diplomatul Grigore Gafencu \nscria în jurnalul său din 1941-1943, la un moment de mare răscruce \npentru continentul nostru: „Europa e trecutul nostru; ea trebuie să fie \nși viitorul. Ea cuprinde o idee de unitate, după cum cuprinde o idee de \ndiversitate și de echilibru”.  \n                                                                                             28                                                                                          \n     \nVă mulțumesc. (Aplauze.) \nDomnul Florin-Vasile Cîțu: \nMulțumesc, domnule prim-ministru. \nDoamnelor și domnilor senatori și deputați, \nOnorați invitați, \nPotrivit celor convenite, în această ședință solemnă vor avea \nintervenții reprezentanți ai grupurilor parlamentare reunite, în limita a \n10  minute  pentru  fiecare  grup  parlamentar,  iar  deputaților  și \nsenatorilor  neafiliați  li  se  alocă  3  minute,  cu  o  singură  intervenție \nprintr-un reprezentant comun. \nDau  cuvântul,  din  partea  Grupului  parlamentar  al  PSD, \ndomnului senator Angel Tîlvăr. \nDomnul Angel Tîlvăr: \nVă mulțumesc.  \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDoamnelor și domnilor senatori și deputați, \nDomnule ministru pentru Europa și afaceri externe,  \nDomnilor miniștri,  \nStimați reprezentanți ai cultelor religioase,  \nDoamnelor și domnilor europarlamentari, \nStimați reprezentanți ai Corpului diplomatic,  \nDistinși invitați, \n                                                                                             29                                                                                          \n     \nMarcăm astăzi unul dintre cele  mai importante evenimente \ndin  istoria  României,  eveniment  care  a  produs  schimbări  ample  la \nnivelul  societății  românești,  în  ansamblu,  dar  mai  ales  la  nivelul \nfiecăruia dintre noi, aderarea la Uniunea Europeană. \nOpțiunea  firească  de  a  se  îndrepta  spre  Occident,  afirmată \nîncă din 1989, se bazează pe dorința poporului român de a construi o \ndemocrație funcțională și de a-și asigura prosperitatea. \nProcesul de aderare nu a fost unul ușor. A început în 1993, \ncând a fost semnat acordul de asociere la Uniunea Europeană. \nÎn 1995, România a depus oficial cererea de aderare, iar în \n1999, Consiliul European, la Helsinki, a decis începerea negocierilor \npentru ca, după semnarea Tratatului de aderare, în 2005, România să \ndevină stat membru al Uniunii Europene, la 1 ianuarie 2007. \nAm menționat acest parcurs pentru că el a avut la bază un \nacord  larg  al  clasei  politice  românești,  o  situație  de  convergență, \nexprimând voința românilor. \nDoamnelor și domnilor, \nAderarea României la Uniunea Europeană a fost un obiectiv \nasumat de întreaga clasă politică, a fost o dovadă a responsabilității, a \ncapacității de a coopera și de a acționa unitar în vederea atingerii unui \nobiectiv de interes național. \nAderarea  a  fost  un  pas  important.  El  a  însemnat \nimplementarea  de  reforme  necesare  țării  noastre,  dar,  cred  eu, \nimportant  este  procesul  continuu  al  integrării,  al  recuperării \n                                                                                             30                                                                                          \n     \ndecalajului de dezvoltare, al racordării complete a României la spațiul \neuropean.  \nÎn  acești  15  ani,  România  a  făcut  pași  evidenți  în  această \ndirecție. Poate viteza nu a fost cea dorită, ne-am mai poticnit, am mai \ngreșit,  dar  pașii  înainte  sunt  evidenți.  România  se  află  astăzi  într-o \npoziție mai bună decât acum 15 ani. Sunt multe date care ne trimit la \naceastă afirmație. Dar ceea ce contează însă este ca românii să simtă și \nsă  conștientizeze  evoluția  și  beneficiile  care  vin  ca  urmare  a \napartenenței la Uniunea Europeană. \nAvem de lucru în continuare pentru a reduce decalajele de \ndezvoltare dintre regiuni, atât în interiorul țării, cât și dintre România \nși  alte  țări  membre,  așa  cum  sunt  multe  de  îmbunătățit  în  ceea  ce \nprivește utilizarea instrumentelor financiare europene. \nImpactul  pozitiv  al  aderării  la  Uniune  rămâne  unul \nperceptibil, fie prin proiectele pe care România le implementează, cu \nfinanțare europeană, fie prin beneficiile pe care sistemul de valori și \nlibertăți europene le aduc.  \nTotuși, toți acești ani au dus la modernizarea României, la \nîmbunătățirea capacității instituționale și administrative, la dezvoltarea \neconomică și, nu în ultimul rând, la consolidarea democrației. \nDoamnelor și domnilor, \nProcesul de integrare a însemnat și o participare consistentă \nla  mecanismele  decizionale  europene  și  vreau  să  reamintesc \nexercitarea  de  către  țara  noastră,  pentru  prima  dată,  a  președinției \nrotative  a  Consiliului  Uniunii  Europene,  din  ianuarie  până  în  iunie \n                                                                                             31                                                                                          \n     \n2019. Spun asta pentru că România trebuie să rămână proactivă în \nconturarea agendei europene. \nPentru  că,  după  15  ani,  țara  noastră  are,  cred  eu, \ninstrumentele necesare pentru a deveni inițiator de măsuri și politici de \ndezvoltare economică. \nRomânia are nevoie de Uniunea Europeană, așa cum Uniunea \nEuropeană  are nevoie de România, iar provocările ultimei perioade \ndovedesc  că  viitorul  României  este  strâns  legat  de  viitorul  Uniunii \nEuropene.  \nSper  ca  reflecția  asupra  proiectului  european,  generată  de \nconferința privind viitorul Europei, să ne permită să ne exprimăm în \ndomenii  care  merită  toată  atenția:  schimbări  climatice,  sănătate, \nsecuritate  comună,  transformare  digitală,  democrație,  migrație, \neducație, cultură, tineret, sport și rolul parlamentelor naționale. \nDoamnelor și domnilor,  \nRomânia  este  un  stat  european  responsabil  și  implicat  în \ncontextul în care avem nevoie de o Uniune întărită în interior, dar și în \nplan global, pentru că o Uniune Europeană  puternică este  esențială \npentru  prosperitatea  și  stabilitatea  regională.  Criza  actuală  de \nsecuritate din vecinătate confirmă acest lucru. \nConsider că Uniunea Europeană poate fi  mai puternică, de \naceea  ușa  Uniunii  Europene  trebuie  să  rămână  deschisă  pentru \npartenerii care împărtășesc valorile noastre comune. \nTotodată,  Uniunea  Europeană  are  vocația  de  a  proiecta  în \njurul său stabilitate, democrație, dezvoltare economică și prosperitate. \n                                                                                             32                                                                                          \n     \nLucrurile pe care le-am adus în atenția dumneavoastră cred că \nvorbesc  despre  o  realitate  care  încurajează  susținerea  proiectului \neuropean.  Această  realitate  trebuie  întărită  și  dezvoltată  în \npermanență,  zi  de  zi,  mai  ales  în  contextul  presiunilor  la  care  este \nsupusă în prezent Uniunea Europeană, a tendințelor distructive care-i \namenință unitatea și a încercărilor permanente de destabilizare. \nAlături de NATO sau Parteneriatul Strategic cu Statele Unite \nale Americii, apartenența României la Uniunea Europeană este o șansă \nde dezvoltare, și acest lucru trebuie afirmat și transpus în beneficii \npentru români. \nÎnchei  în  spiritul  dezideratului  exprimat  de  Jean  Monnet: \n„Continuați, continuați! Nu există alt viitor pentru popoarele Europei \ndecât în Uniune”. \nVă mulțumesc foarte mult. (Aplauze.) \nDomnul Florin-Vasile Cîțu: \nMulțumim, domnule senator. \nDin partea Grupurilor parlamentare ale PNL, domnul deputat \nIonuț-Marian Stroe. \nDomnul Ionuț-Marian Stroe: \nDomnule președinte al Senatului, \nDomnule președinte al Camerei Deputaților, \nDomnule prim-ministru Nicolae Ciucă, \nDomnule ministru Jean-Yves Le Drian, \nStimați invitați, \n                                                                                             33                                                                                          \n     \nExcelențele  Dumneavoastră,  doamnelor  și  domnilor \nambasadori, \nDragi colegi din Executiv și din Parlament, \nRomânia este Uniunea Europeană. \n Este o afirmație atât de simplă, dar care, după 15 ani, vedem \nși simțim, în viața de zi cu zi, înseamnă mult mai mult decât ne-am fi \nputut imagina atunci. \nEuropa a fost „acasă” pentru noi, românii, întotdeauna, chiar \ndacă aspirațiile noastre europene s-au împlinit abia în anul 2007. \nTocmai  de  aceea,  în  astfel  de  momente  precum  cel  al \nintegrării, deciziile au venit normal, natural pentru că sunt lucruri care \nne definesc ca nație, pentru că sunt lucruri care ne aparțin, pentru că \nsunt lucruri pe care cu toții ni le-am dorit. \nEuropa este aici, iar progresul României este în acești 15 ani \nevident, chiar dacă sunt - și trebuie să o spunem și să o recunoaștem - \nîncă foarte multe lucruri de făcut. \nFie  că  trăiești  într-un  oraș  modernizat  grație  fondurilor \neuropene, fie că tinerii studiază într-o universitate modernă sau mergi \nla o competiție sportivă, pe unul dintre stadioanele modernizate, fie că \nmergi  pe  o  autostradă,  pe  un  drum  reabilitat,  într-o  stațiune  cu \nobiective turistice realizate din bani europeni, ori într-o comună cu \nșcoli modernizate, în localități unde au fost introduse rețele de apă și \ncanalizare  sau  fie  că  întâlnești  antreprenori  care  au  putut  să  își \ndezvolte afaceri sau să-și instruiască angajații, vei afla atunci că foarte \n                                                                                             34                                                                                          \n     \nmulte  dintre  ele  au  fost  posibile  pentru  că  banii,  proiectele  și \nprogramele europene au funcționat în România. \nChiar și așa, bineînțeles, am fi putut avea o absorbție mult \nmai  mare  și,  cu  siguranță,  rezultatele  ar  fi  putut  fi  sau  ar  fi  putut \ndeveni spectaculoase. \nDin  fericire  pentru  noi,  dragi  colegi,  timpul  nu  este  încă \npierdut. \nLa fel cum vei afla, vorbind cu orice român, că libertatea de a \ncircula, de a călători și - un lucru foarte important - libertatea de a \nmunci în spațiul european, acest drept, au devenit pentru noi, românii, \nnormalități. Ne-am bucurat de ele, beneficiem de ele. \nÎn cei 15 ani de apartenență la Uniunea Europeană, România \ns-a bucurat de cea mai mare ascensiune economică din istoria ei. În \n2006, PIB-ul abia se apropia de 100 de miliarde de euro, iar în 2021 \nam făcut deja un salt de două ori și jumătate, ajungând la un PIB de \n240 de miliarde de euro. \nÎn  veniturile  românilor  vedem  aceeași  creștere.  În  2007, \nsalariul mediu abia atingea 300 de euro. Astăzi, în schimb, am ajuns la \nborna de 600 de euro. \nUniunea Europeană a fost în acești 15 ani un partener generos \nși  corect  cu  țara  noastră.  Am  primit  finanțări  din  partea  Uniunii \nEuropene de aproape 3 ori mai mult decât am contribuit - un plus de \n40 de miliarde de euro. \nPutem să ne uităm, de exemplu, la agricultură, unul dintre \ndomeniile care a avut cel mai mult de câștigat – pe lângă banii din \n                                                                                             35                                                                                          \n     \nproiecte, aproape 11 miliarde de euro au intrat direct în buzunarele \nfermierilor printr-un mecanism simplu și ușor de accesat, subvenția. \nPrin programele adresate tinerilor - Erasmus - zeci de mii de \ntineri din România au reușit să se formeze ca specialiști în universități \nde top din Europa. \nLa început, una dintre cele  mai importante priorități a fost \nreforma  justiției  și  lupta  anti-corupție.  Am  ajuns  astăzi  la  rezultate \npalpabile, chiar dacă sunt încă necesare anumite corecturi și reforme. \nPandemia, dragi colegi, ne-a arătat  și ea cât de importantă \neste solidaritatea europeană în momente de criză. Solidaritate care s-a \ntradus  în  acces  rapid  la  medicamente,  la  echipamente  medicale  și, \nbineînțeles, la vaccin. \nȘi poate cel mai important, privind acum spre viitor, avem \nacces pentru următorii ani la cel mai mare program de finanțare pentru \ndezvoltare - PNRR. \nTrebuie  să  facem  tot  ceea  ce  este  în  puterea  și  pasiunea \nnoastră, bineînțeles, pentru a împlini și a ne împlini noi, românii, în \nEuropa și pentru a deveni o forță, de ce nu? (Aplauze.) \nHai  să  lămurim  puțin  lucrurile...  (Aplauze.  Vociferări.)    - \nnimeni nu ne dă teme pentru a ne... (Aplauze. Vociferări.) \nHai să ne lămurim - nimeni nu ne dă teme în Europa și noi \nsuntem singurii responsabili de reușita noastră. \nRomânia  trebuie  să  aibă  curajul  de  a  deveni  influentă  în \ndeciziile europene, de a-și asuma proiecte ambițioase care să aducă un \nviitor mai sigur, mai bun și mai curat generațiilor viitoare. \n                                                                                             36                                                                                          \n     \nPe  lângă  prioritățile  clare  -  modernizarea  localităților,  a \neconomiei românești - țara trebuie să privească înainte, să investească \nîntr-un viitor sustenabil. \nTranziția  verde,  digitalizarea,  securitatea  energetică  sunt \nsubiecte  care  nu  trebuie  pierdute  din  vedere  și  care  fac  parte, \nbineînțeles, din proiectul nostru de viitor. \nAceastă nouă generație, sută la sută europeană, și cea care a \nreușit acum 15 ani integrarea în Uniune nu pot intra în conflict sau \nîntr-o  competiție,  este  absolut  necesar  să  colaboreze  pentru  că \nRomânia trebuie să fie parte a viitorului secol european. Depinde doar \nde noi. \nLa mulți ani României europene! (Aplauze.) \nDomnul Florin-Vasile Cîțu: \nMulțumesc, domnule deputat. \nDin partea Grupurilor parlamentare ale USR, domnul deputat  \nIlie Dan Barna. \nDomnul Ilie Dan Barna: \nExcelența Voastră, domnule ministru pentru Europa și afaceri \nexterne al Republicii Franceze, \nDomnilor prea excelenți președinți ai Camerei Deputaților și \nSenatului, \n(Râsete. Aplauze.) \nDomnule premier, \nDomnilor miniștri și doamnelor miniștri, \n                                                                                             37                                                                                          \n     \nStimați colegi, \nDragi invitați, \nVă  provoc  astăzi  la  un  exercițiu  de  imaginație  –  să  ne \nînchipuim  cum  ar  fi  fost  România  fără  structurile  europene  și \neuroatlantice. \nVă  invit  să  vă  uitați  la  ce  se  întâmplă  cu  statele  din  jurul \nnostru care au ratat acest tren. \nNiciuna  dintre  țările  din  regiune  care  au  ratat  aderarea  nu \npoate să spună astăzi că a avut o strategie înțeleaptă. Toate aceste țări \nse zbat astăzi în incertitudine și nesiguranță. \nRomânia, din fericire, la momentul acela, nu a ezitat. \nMai corect spus, de fapt, românii nu au ezitat. Pentru că statul \nnostru a tratat adesea integrarea neconvins și neentuziast, mai mult ca \nslogan decât ca angajament ferm. \nȘi, chiar dacă această ședință solemnă e cumva, ca o lecție la \nclasă, în care, având inspecție, fiecare vorbește frumos și politicos, ca \nsă  arătăm  ce  clasă  bună  suntem,  cred  că  o  imagine  realistă  despre \nacești  15  ani  ar  fi,  de  asemenea,  utilă  pentru  România  și  pentru \nEuropa. \nȘi o să punctez câteva lucruri. \nSpun  asta  pentru  că  politicienii  de  rit  vechi,  în  momentul \nintegrării, au înțeles că o lupă uriașă va veni asupra României, care va \nface foarte vizibile și nepotismul și corupția și incompetența. Și, din \nacest moment, în loc să aderăm cu premianții din centrul Europei, în \n                                                                                             38                                                                                          \n     \n2004, am reușit acest lucru alături de Bulgaria, doar în 2007. Dar a \nfost un lucru excelent. \nÎnsă  am  aderat  cu  tinicheaua  MCV  de  coadă.  Pentru  că \nreprezentanții  noștri,  ai  statului  român,  nu  au  fost  în  stare  să  dea \ngaranții că România va avea cu adevărat un stat de drept funcțional. \nAstăzi, astăzi, 15 ani mai târziu, încă suportăm această rușine. \nȘi, mai grav, dacă ne uităm la acțiunile Guvernului nostru, \nvedem că nu sunt semne că vom scăpa prea curând de această tinichea \nși nici de perspectiva de a intra în Schengen nu... ne îngrijorăm. \nInclusiv în această onorată adunare încă mai sunt oameni care \ncred și încearcă să ne convingă că „Secția Specială” de investigare și \nșantajare  a  magistraților  este  ceva  ce  poate  fi  păstrat,  în  ciuda \navertismentelor Comisiei Europene și a Comisiei de la Veneția. \nNu!  Nu,  dragi  colegi  și  invitați!  „Secția  Specială”  nu  face \ndecât  să  prelungească  MCV  și,  odată  cu  el,  imaginea  aceasta \npăcătoasă, dar reală, că în sânul clasei politice românești, inclusiv la \nvârful  ei,  nu  există  nici  voința  și  nici  putința  de  a  consolida  cu \nadevărat statul de drept în România, așa, european, cum îl pretindem. \nDoamnelor și domnilor, \nLa 15 ani de la aderarea la Uniunea Europeană, scopul nostru \nastăzi  ar  fi  trebuit  să  fie  o  integrare  mai  profundă  într-un  bloc \ncomunitar care, ne place sau nu, a început de ani de zile să vorbească \ndespre o Europă cu mai multe viteze. Și, în loc să mărim viteza, părem \ncă dorim cu tot dinadinsul să intrăm în marșarier. Nu e o metaforă, e \npurul adevăr pe care îl trăiesc cetățenii noștri. \n                                                                                             39                                                                                          \n     \nUitați-vă la exemplul cu eforturile de aderare la moneda euro! \nÎn  2016,  îndeplineam  4  din  cele  5  criterii  de  convergență. \nAstăzi, abia mai îndeplinim unul din ele. Iar șansa ca termenul anunțat \nde actualul ministru de finanțe - 2029 - să fie unul real este ridicol de \nmică. \nAproape  toate  Guvernele  care  s-au  succedat  de  la  aderare \nîncoace au preferat să pice în capcana ieftină a scandalurilor ieftine și \nzilnice, a scandalurilor populiste și au abandonat viziunea pe termen \nlung. \nO responsabilitate colectivă - să nu uităm din când în când să \nmai privim și dincolo de ziua de azi - lipsește cu desăvârșire. \nDacă nu ne înțelegem între noi pe aceste obiective importante \nnu rămâne prea multă speranță pentru România. \nV-o  spun  cu  toată  responsabilitatea  că  e  timpul  să  ne \nîntoarcem la obiective majore, să ne definim clar ce proiect de țară are \naceastă  generație.  Pentru  că  dacă  nu  o  facem,  o  să  ne  pierdem  în \ncontinuare inginerii și muncitorii și medicii, care aleg să meargă acolo \nunde Uniunea Europeană chiar funcționează. \nPentru mulți dintre compatrioții noștri - și o știți fiecare foarte \nbine  -  România  e  locul  în  care  se  mimează  reguli.  E  locul  acelui \npârdalnic „Merge și așa!”, țara în care dezastrul  este așteptat să se \nîntâmple. Oamenii, pe bună dreptate, s-au săturat și nu mai îndrăznesc \nsă mai spere. \nPlecarea fiecăruia dintre românii care aleg să trăiască în altă \nparte, indiferent de pregătirea sau aspirațiile lor, este un vot de blam la \n                                                                                             40                                                                                          \n     \nadresa administrațiilor publice - și centrale și locale - și avem astăzi \nmilioane de voturi de blam. \nAminteam  de  proiectul  de  țară.  Da,  aderarea  la  Uniunea \nEuropeană a fost un astfel de proiect reușit. Din păcate, ultimul mare \nproiect reușit. \nApoi,  ni  s-au  prezentat  diverse  propuneri,  pe  care  ne  tot \nchinuim  să  le  transformăm  în  reușite.  „România  Educată”  e  unul \ndintre ele. \nCât de ridicoli putem fi să vorbim de o Românie educată într-\no țară în care plagiatul a devenit aproape un standard! O țară în care \npână și femeia de serviciu trebuie să fie membră de partid ca să-și \npăstreze jobul! Sau la managementul Deltei numim persoane care nu \nau nicio legătură cu domeniul! \nTrebuie să înțelegem că din nou, din nou ni se oferă o mare \nșansă.  Mă  refer  la  PNRR,  la  acest  Plan  Național  de  Redresare  și \nReziliență. La cele 30 de miliarde pentru a avea autostrăzi, spitale, \nșcoli și o modernizare a administrației, care a intrat în secolul XXI cu \ndosar cu șină. \nSunt  deja  destule  semnale  de  alarmă  însă  cu  privire  la \njaloanele pe care ne-am angajat să le atingem. Și folosesc acest prilej \npentru  a  atrage  atenția  că  orice  ratare  se  calculează  în  bani  pentru \ndezvoltarea României. Și nu în puțini bani! \nDoamnelor și domnilor, \nEuropa  a  avut  și  încă  are  încredere  în  noi.  Prezența \nministrului  de  externe  al  Republicii  Franceze  este  un  foarte  bun \n                                                                                             41                                                                                          \n     \nargument. Încă ne mai acordă încredere. Una dintre dovezi este exact \nacest PNRR despre care am vorbit. \nRomânii însă nu mai au răbdare. Și vedem asta din sondaje în \ncare  încrederea  în  Uniunea  Europeană  crește,  iar  încrederea  în \ninstituțiile naționale stagnează sau scade. \nRomânii sunt sceptici când se uită spre această clădire de care \nsuntem atât de mândri și, dacă nu  schimbăm ceva repede, în curând și \nalții își vor pierde răbdarea și încrederea. \nCum să pretindem că avem un sistem educațional, de sănătate \nfuncțional când avem elevi de clasa a opta care nu înțeleg ce citesc? \nCum să pretindem că avem un climat economic cinstit când \nîn Parlament se pregătește să se pună ștampila pe un tun imobiliar așa \ncum este Romexpo? \nCum să pretindem că e stat de drept când judecătorii cinstiți \nsunt dați afară din Magistratură, sub pretexte ridicole? \nCum  să  pretindem  că  practicăm  democrația  când  sunt  unii \noameni din partide care amenință femei politicieni în cel mai josnic \nmod posibil? (Vociferări.) \nSă mai spun că avem aici colegi, în sală, care cred că e o idee \nbună să se asocieze cu indivizi care ne țin predici despre înțelepciunea \ndictaturii rusești? (Vociferări.) \nSe  întreabă  unii  cât  am  câștigat  de  pe  urma  aderării  la \nUniunea Europeană. \nPremierul a prezentat câteva cifre. \n                                                                                             42                                                                                          \n     \nÎn 2007, PIB-ul României era 120 de miliarde. Astăzi, la 15 \nani  după,  e  240.  Practic,  o  dublare  a  ceea  ce  înseamnă  beneficiul \nnostru, ca stat. \nDoamnelor și domnilor, \nAderarea la Uniunea Europeană a fost cel mai bun lucru care \ni s-a întâmplat României în ultimii 30 de ani. \nÎnsă,  doamnelor  și  domnilor,  dacă  ținem  seama  doar  de \ndrepturi, nu și de obligații, nu ar trebui să ne mirăm că vocea noastră \nlipsește din conversațiile mari. Nu ar trebui să ne mirăm că discuțiile \ndespre război și pace se poartă mai mult pe lângă noi, fără noi. \nNu e vina niciunei conspirații, ci doar a noastră. Când te ții de \ncuvânt doar pe jumătate, nu poți avea pretenția să fii luat în serios \nfoarte mult. \nȘi  s-a  promis  românilor  și  lumii  că  România  va  fi  o  țară \nprosperă și democratică. Am reușit doar parțial și foarte puțin. \nUniunea Salvați România este de la înființare un partid ferm, \npro-occidental,  pro-european  și  pro-democratic,  și  atunci  când  ne \nauziți  criticându-vă,  vă  asigur  că  asta  se  întâmplă  pentru  că  ne-am \nsăturat, alături de miile de români, ca dezvoltarea să se facă în ritm de \nmelc. Vrem ca România să se dezvolte rapid și în folosul cetățenilor. \nO  Românie  înscrisă  cu  încăpățânare  pe  drumul  acesta \neuropean folosește și cetățenilor ei și Europei. \nDragi colegi, \nTrăim de prea multă vreme întrebându-ne ca Ilie Moromete - \n„Niculae, unde mergem noi, domnule?”. \n                                                                                             43                                                                                          \n     \nHaideți  să  nu  ne  mai  întrebăm  și  să  trecem  la  acele  fapte \ndespre care doar vorbim! La faptele pentru care ne-am angajat atunci \ncând am aderat la Uniunea Europeană. \nPeste alți 15 ani, sper să nu mai căutăm România la coada \nclasamentelor țărilor dezvoltate din Europa! Le suntem datori cu acest \nlucru generațiilor actuale și generațiilor viitoare! \nVă mulțumesc. (Aplauze.) \nDomnul Florin-Vasile Cîțu: \nDin partea Grupurilor parlamentare AUR, timpul alocat - 10 \nminute, domnul senator Sorin Lavric. \nDomnul Sorin Lavric: \nVă mulțumesc, domnule președinte. \nDragi colegi, \nDomnule prim-ministru, \nDomnilor miniștri, \nÎntr-adevăr, suntem la o ședință solemnă, însă vă mărturisesc \ncă  e  o  mică  tortură  ca  să  vedem  atâția  politicieni  cum  vin  și \nrostogolesc aici, citind de pe hârtii, niște texte atât de convenționale, \nde protocolare și, firesc, plicticoase. \nDacă  v-aș  întreba  pe  fiecare  dintre  dumneavoastră  ce  ați \nreținut din ce s-a vorbit până acum, când tot timpul ați stat cu ochii în \ntelefon, mă îndoiesc că puteți să-mi spuneți. \nEu  sper  să  nu  vă  spun  niște  clișee,  așa  cum  au  făcut \nantevorbitorii mei. \n                                                                                             44                                                                                          \n     \nSingurul care a dat impresia că nu este un robot, rostogolind \ndiscursuri terne, a fost domnul Barna. \nȘi  sper  ca  dânsului  și  dumneavoastră  să  vă  răspund  la \nîntrebarea - unde mergem, încotro ne îndreptăm? \nȘi am să încerc să vă descriu lapidar viziunea Partidului AUR \nîn privința Uniunii Europene și a locului României în această Uniune. \nCu atât mai mult cu cât știți foarte bine că a devenit un laitmotiv ca \ndespre  cei  de  la  AUR  să  se  spună  că  sunt  eurosceptici,  că  sunt \nantioccidentali, că ni s-a cuibărit în cap ideea ROExit-ului, că trebuie \nmusai ca România să iasă din Uniunea Europeană. \nȘi,  firește,  ca  tacâmul  să  fie  complet,  domnul  Barna,  cu \n„înțelepciunea rusească” - noi, ce la AUR, suntem rusofili și, firește, \nputiniști. \nȚin să vă spulber toate aceste temeri și să vă spun din capul \nlocului - AUR este un partid pro-european, în mod răspicat... (Râsete. \nAplauze.) \nPăi, lăsați-mă să vă argumentez! (Vociferări.) \nEste un partid devotat valorilor... (Vociferări.) ...europene... \n(Râsete.) ...nici nu ne trece prin cap... (Vociferări.) ...să fim adepții \nROExit-ului pe care ni-l imputați atâta și cu atât mai putin... (Râsete.) \n...puțin... (Râsete.) ...nu putem să fim... (Râsete.) ...putiniști... (Râsete.)  \n...de vreme ce suntem în NATO. Știm prea bine că de fiecare dată \ncând am avut de-a face cu rușii lucrurile s-au sfârșit prost pentru noi. \nSuntem  în  tabăra  NATO  și  suntem  loiali  partenerilor  noștri.  Nici \nvorbă de a privi cu simpatie către Rusia. (Aplauze.) \n                                                                                             45                                                                                          \n     \nDa, locul României este în Uniunea Europeană, nu există altă \ndirecție,  este  singura  opțiune.  Dar  noi  când  spunem  „Uniunea \nEuropeană” ne gândim la acel proiect inițial pe care părinții fondatori \nai Uniunii Europene l-au avut în minte - este vorba de o coaliție, de un \nclub select de națiuni creștine și de state suverane. \nNiciun  antevorbitor...  (Aplauze.)  ...vorbind  despre  unitatea \nEuropei  și  despre  solidaritatea  Europei,  n-a  vorbit  despre  națiuni \ncreștine și despre state suverane. Nu s-a vorbit decât despre unitatea \nEuropei și atât. \nNu! AUR împărtășește proiectul inițial al părinților fondatori \n- al lui Adenauer, al lui Schuman, al lui Monnet - și anume o uniune \neuropeană  alcătuită  din  națiuni  creștine  și  state  suverane.  Este \nesențial... (Aplauze.) ... acest lucru. (Aplauze.) \nTocmai de aceea  suntem pro-europeni, domnule Barna sau \ndomnule Bulai,  chiar dacă vă stârnesc râsul!  Suntem pro-europeani \nîntr-o asemenea Uniune Europeană. \nFără suveranitatea statelor și fără religia creștină, Europa se \nduce de-a berbeleacul. \nVă  amintesc  simbolul  Uniunii  Europene.  Simbolul  Uniunii \nEuropene este cununa, diadema de 12 stele. Acele 12 stele nu se referă \nla  numărul  statelor,  că  suntem  27  de  state  în  Uniunea  Europeană. \nAcele stele se referă la cei 12 Apostoli și, în același timp, la Cununa \nMaicii Domnului. (Aplauze.) \n                                                                                             46                                                                                          \n     \nPărinții  fondatori  ai  Uniunii  Europene  erau  catolici \npracticanți. Ei credeau în Uniunea Europeană și erau încredințați că \nreligia creștină va fi un liant al Uniunii Europene. \nAcest  simbol  a  fost  votat,  a  fost  adoptat  de  către  părinții \nfondatori pe care i-am pomenit, pe 8 decembrie 1955. Pe 8 decembrie \n1955, când au votat, ei s-au gândit la această zi - de ce? - pentru că în \ncalendarul catolic, 8 Decembrie este Ziua Zămislirii Maicii Domnului. \nNu  ștergeți  din  memoria  românilor  acest  act  fondator  cu \nrezonanță creștină pentru că este esențial! \nVă spuneam că vă argumentez de ce nu suntem eurosceptici, \nba dimpotrivă, suntem pro-europeni și de ce suntem devotați valorilor \neuropene. \nCând  spunem  valori  europene  ne  referim  la  acel  canon \nvaloric  care  este  axat  pe  adevăr,  frumos  și  bine,  care  sunt  valori \ngrecești, iar acest canon valoric care a fost consacrat și verificat de-a \nlungul mileniilor stă pe 3 temelii, pe 3 piloni - filosofia greacă, dreptul \nroman și religia creștină. (Aplauze.) \nO Europă din care scoateți... (Aplauze.) ...aceste 3 temelii... \n(Aplauze.) ...nu va mai fi Europa pe care o gândim noi, cei de la AUR. \nPentru noi, progresul în Uniunea Europeană înseamnă să dăm \nviață  proiectului  și  valorilor  pe  care  le-au  avut  în  minte  părinții \nfondatori. Este esențial acest lucru. Asta înseamnă progres pentru noi. \nÎn  schimb,  dacă  progres  înseamnă  atingerea  unei  uniuni \neuropene înțelese ca un stat suprafederal, cu o singură capitală, cu un \n                                                                                             47                                                                                          \n     \nsingur  Parlament  și  cu  un  singur  președinte,  noi  nu  împărtășim  o \nasemenea idee. \nAmintiți-vă, vă rog, de precursorul doamnei Ursula von der \nLeyen!  Vă  mai  amintiți  de  el?  Jean-Claude  Juncker,  acel  grotesc \ndrăgălaș  președinte  al  Comisiei  Europene.  Vă  amintiți  când  se \nîmpleticea,  mort  de  beat,  și  era  ținut  de  colegi,  pentru  că,  nu,  se \nclătina? \nDacă Uniunea Europeană va fi privită ca un stat suprafederal, \ndestinul ei va fi destinul împleticirii lui Jean-Claude Juncker. (Râsete. \nAplauze.) \nPentru  noi,  singurul  viitor  este  cel  al  Uniunii  Europene \nînțelese  ca  un  club  select  de  națiuni  creștine  și  de  state  suverane. \nAltfel nu se poate, vom avea destinul acestui sinistru și foarte prost \npolitician care a condus, din păcate, Uniunea Europeană, mai mulți \nani. \nCred că am fost destul de limpede. \nÎn privința putinismului pe care ni-l tot imputați, v-am spus, \nde  vreme  ce  suntem  în  NATO  și  în  tabăra  aceasta,  suntem  loiali \npartenerilor noștri, nu se pune problema de a privi cu simpatie tendința \nimperialistă rusească. \nȘi nu ne  mai bănuiți că avem în spate cine știe ce agenții \nvenite de la Moscova! \nÎnchei  spunându-vă:  trăiască  România  într-o  Uniune  a \nnațiunilor creștine și a statelor suverane! \nVă mulțumesc. (Aplauze.) \n                                                                                             48                                                                                          \n     \nVoci din sală: \nBravo! Bravo! (Aplauze.) \nDomnul Florin-Vasile Cîțu: \nMulțumim pentru scuze și explicații. \nUrmează domnul deputat Daniel-Gheorghe Rusu. \nDomnul Daniel-Gheorghe Rusu: \nDomnule ministru francez pentru Europa și afaceri externe, \nDomnule prim-ministru al României, \nDomnilor miniștri, \nDomnilor președinți, \nStimați reprezentanți ai cultelor religioase, \nStimați invitați, \nStimați colegi senatori și deputați care ați mai rămas în sală, \nDrag popor român din Europa și de pretutindeni, \nVreau să vă transmit un salut sincer din partea Grupului pe \ncare îl reprezint și mai ales din partea unuia dintre președinți, care, cu \nregret, nu a putut să fie astăzi aici, domnul George Simion, dar a ținut \nsă vă salute, prin intermediul meu, și să vă roage să transmiteți, la \nrândul  dumneavoastră,  domnule  ministru,  un  salut  sincer  către \nDomnia Sa, Éric Zemmour, cel mai bun președinte pe care Franța îl va \navea din luna iunie încolo! (Râsete. Vociferări. Aplauze.) \nRespect  pentru  demnitatea  umană,  toleranță,  solidaritate, \nnediscriminare, libertate, democrație, egalitate, stat de drept, drepturile \nomului - sunt valori care au stat la baza constituirii Uniunii Europene \n                                                                                             49                                                                                          \n     \nși care sunt împărtășite de toate statele Uniunii Europene și așa ne \ndorim să și rămână. \nPoate unii cred că aderarea la Uniunea Europeană a venit așa, \nde la sine, pur și simplu. \nGreșit,  domnilor!  De  fapt,  a  fost  voința  poporului  român, \nsătul de comunismul umilitor și josnic al ultimelor zeci de ani și a \nunor lideri ai României, de a duce și de a îndrepta țara noastră către \nVest. \nA  fost  Cererea  oficială  de  aderare  la  Uniunea  Europeană, \nsemnată în iunie 1995, a fost Planul de la Snagov, lansat în anul 2000, \na fost Summitul din 1999 de la Helsinki și altele. Dar înainte de asta a \nfost  gândirea  strategică  a  unor  lideri  europeni  și  români,  în  orice \nlumină s-ar afla ei astăzi. \nUnde este România după 15 ani de la aderarea la Uniunea \nEuropeană?  Ce  am  câștigat?  Ce  am  pierdut?  Sau  încotro  mergem? \nSunt întrebări legitime pe care orice cetățean al Uniunii Europene de \nbună-credință și le poate pune. \nPIB-ul și bugetul țării, este adevărat, sunt duble, dacă nu mai \nmari, față de 2007, anul aderării. \nBanii  pentru  agricultură,  pentru  proiecte  de  infrastructură, \nsănătate, educație s-au dublat, la rândul lor. \nÎnsă  foarte  mulți  oameni  -  i-am  văzut  chiar  și  săptămâna \ntrecută, în Europa -, sunt nemulțumiți, deși țările în care locuiesc le \nconferă și le oferă o protecție socială deosebită, ei se simt părăsiți de \n                                                                                             50                                                                                          \n     \nGuvernul nostru și de oamenii noștri de stat. Ei trimit acasă către 3-4 \nmiliarde de euro, mai mult decât investițiile străine în România. \nSalariul mediu s-a dublat, puterea de cumpărare a românilor a \ncrescut până la un moment dat. \nDar noi toți ar trebui să fim mândri că facem parte dintr-o \nEuropă unită, în care drepturile să ne fie respectate. La fel, și valorile \ncreștine și morale. Să ne mândrim că facem parte dintr-o Europă a \npopoarelor  care  să  se  respecte  reciproc,  în  care  libera  exprimare  a \nopiniilor fiecăruia dintre noi să fie luată în considerare ca un lucru bun \nși constructiv, și nu ca un afront menit să dezbine  ceea ce  alții au \nreușit să clădească. \nRenunțând la metafore, trebuie să vă spun răspicat că cei 15 \nani  de  apartenență  la  Uniunea  Europeană  ne-au  adus  foarte  multe \navantaje, atât României, cât și poporului român, dar totuși, din varii \nmotive,  nu  am  reușit  să  facem  saltul  preconizat  pentru  a  avea  o \nadministrație  reală  și  prosperă,  o  dezvoltare  durabilă,  fără  decalaje \nîntre nivelul nostru de trai și nivelul de trai al concetățenilor noștri \neuropeni. \nNe dorim să stăm drept, să fim respectați și consultați în mod \negal, ca membrii celorlalte țări, la masa tratativelor și a negocierilor și \nnu  am  vrea  să  credem  vreodată  că  suntem  considerați  o  țară  și  un \npopor de o categorie inferioară. \nNu în ultimul rând, aș dori să reiterez faptul că Alianța pentru \nUnirea Românilor este o construcție politică pro-europeană și așa va \nrămâne atâta timp cât această relație a Uniunii Europene și a României \n                                                                                             51                                                                                          \n     \nse  bazează  pe  respect  reciproc  între  membrii  ei  și  atâta  timp  cât \nvalorile creștine și morale, precum și pilonii pe care a fost construită \naceastă fortăreață a națiunilor rămân ca temelie în gândirea și acțiunea \nliderilor ei. \nNe iubim poporul, iubim România și ne mândrim că facem \nparte din Europa. \nLa  mulți  ani...,  (Aplauze.)  ...România...,  (Aplauze.)  ...într-o \nEuropă... (Aplauze.) ...a tuturor... (Aplauze.) ...românilor... (Aplauze.)  \n...și a tuturor europenilor! (Aplauze.) \nMulțumesc. (Aplauze.) \nDomnul Florin-Vasile Cîțu: \nDin  partea  Grupurilor  parlamentare  ale  UDMR,  domnul \ndeputat Csoma Botond. \nDomnul Csoma Botond: \nDoamnelor și domnilor, \nStimați colegi,  \nStimate colege, \nStimați invitați, \nS-au  împlinit  15  ani  de  la  aderarea  României  la  Uniunea \nEuropeană. După 1990, intrarea în Alianța Nord-Atlantică și aderarea \nla Uniunea Europeană au fost obiectivele esențiale ale țării noastre. \nAderarea la Uniunea Europeană a însemnat pentru România o \nrecunoaștere, dincolo de granițele estului, un pas important pe drumul \n                                                                                             52                                                                                          \n     \nunei dezvoltări durabile și deschiderea spre un nou model social, spre \nnoi perspective în beneficiul tuturor cetățenilor acestei țări. \nAu trecut 15 ani în care am fost martorii unor transformări \nmajore. Au fost 15 ani de dezvoltare și de consolidare – dezvoltare și \nconsolidare  a  democrației,  firește!  -,  dar  trebuie  să  vă  spun  că  au \nexistat și anumite puncte nevralgice. Și aici m-aș referi în principal la \nanumite aspecte privind drepturile minorităților naționale din această \nțară. \nCel mai mare avantaj al aderării, în sens material, firește, au \nfost fondurile europene, menite să contribuie la dezvoltarea țării și la \nrecuperarea decalajelor față de statele cu vechime ale Uniunii, însă - \ntrebuie să spunem și chestia asta - România nu a reușit întotdeauna să \natragă  toate  sumele  alocate  de  Bruxelles,  situându-se  pe  ultimele \nlocuri între țările Uniunii la acest capitol. \nUn alt avantaj al cetățenilor din România este libera circulație \nîn spațiul UE, dar, în același timp, acest fapt a însemnat și plecarea a \nmilioane de cetățeni români să lucreze în alte țări europene. \nCa orice membru al Uniunii Europene, România are drepturi, \ndar și obligații, față de toți cetățenii ei, însă nu întotdeauna au fost \nrespectate aceste obligații asumate. \nRomânia încă așteaptă intrarea în spațiul Schengen, deziderat \ncare, în acest moment, se situează la nivelul de promisiuni. \nCu toate acestea, însă, după 15 ani, România susține ferm că \nnu  există  alternativă  la  această  Uniune  politică  și  economică.  Însă \ntotul evoluează și într-o direcție pentru care și noi,  cetățenii țărilor \n                                                                                             53                                                                                          \n     \nmembre, suntem responsabili. De aceea, când vorbim despre viitorul \nUniunii Europene, este nevoie de un dialog amplu și de implicare. \nPentru că, stimați colegi, trăim vremuri complicate. Pandemia \nde  coronavirus  ne-a  afectat  grav,  ne-a  dat  multe  lecții,  însă  datoria \nnoastră  este  să  învățăm  din  faptul  că  Uniunea  Europeană,  țările \nmembre, nu au fost suficient de pregătite și nu am avut un răspuns \nprompt în fața acestei situații fără precedent. \nTrebuie  să  învățăm  și  din  lecțiile  trecutului  cu  privire  la \nistoria și dezvoltarea Uniunii Europene. În fața provocărilor vechi și \nnoi,  pe  baza  unor  valori  democratice  solide  și  libertăți  comune, \nUniunea Europeană trebuie să sprijine statele membre acolo unde este \nnevoie  și  cât  este  nevoie,  cu  delimitarea  clară  a  competențelor \nexercitate în comun și a competențelor ce revin fiecărui stat membru. \nCooperarea statelor  membre  ale UE trebuie să rămână una \npragmatică, orientată spre dezvoltarea comună a societăților noastre și \nîntărirea poziției Uniunii pe scena globală. \nPoate ne-am fi descurcat mult mai bine pe plan global dacă \nam fi avut o politică externă mai bine coagulată. Și poate am fi putut \nsă evităm o serie de pericole dacă am avea o armată europeană de \nanvergură. \nUDMR  salută  președinția  franceză  la  Consiliul  Uniunii \nEuropene  și  în  special  eforturile  depuse  de  Franța  în  vederea \nconsolidării  și  dezvoltării  proiectului  armatei  europene,  un  proiect \ndificil, dar, credem noi, în același timp foarte necesar. \nStimați colegi, \n                                                                                             54                                                                                          \n     \nSunt câteva lecții pe care trebuie să le învățăm, avem nevoie \nde o colaborare mai strânsă între actorii politici, atât pe plan intern, cât \nși în cadrul forului comunitar. \nÎntr-adevăr, este mult mai ușor să explici ce nu este Uniunea \nEuropeană, decât ceea ce este. Dacă vă amintiți, fostul președinte al \nComisiei Europene, Jacques Delors, a denumit Uniunea Europeană, \naceastă construcție, „un obiect politic neidentificat”. Avem deci în față \no construcție originală, fără precedent și fără corespondent în lume. \nUniunea  Europeană  trece  dincolo  de  cadrul  de  concepte  politice \ntradiționale. Ea este o valoare unică, iar noi,  ce îi suntem cetățeni, \ntrebuie să o apreciem și să ne străduim să o dezvoltăm. \nCa  stat  membru  al  Uniunii  Europene,  trebuie  să  putem \nasigura calitatea vieții cetățenilor noștri și, în acest sens, trebuie să ne \nasigurăm că deținem suficientă putere economică și strategii care să \nfie concretizate în planuri concrete, în planuri de acțiune cu termene \nclare.  Astfel,  rolul  actorilor  economici  este  foarte  important  și, \nadăugând  politici  sociale  viabile  și  strategii  de  dezvoltare  durabilă, \nimplementarea responsabilă a acestora, cu siguranță se vor înregistra \nrezultate. Iar rezultatele se măsoară în siguranța, bunăstarea și nivelul \nde trai al cetățenilor noștri și, în același timp, putem asigura un viitor \nsigur generațiilor următoare. \nAcum, când tendințele extremiste se accentuează - și trebuie \nsă vorbim și despre acest fenomen, stimați colegi,  - iar la frontiera \nestică a Uniunii sunt încercări de a declanșa un conflict armat, credem \ncă este nevoie de mai multă unitate și de dialog. \n                                                                                             55                                                                                          \n     \nÎn ceea ce privește creșterea tot mai vizibilă a partidelor de \nextremă dreapta, trebuie să ne punem câteva întrebări, stimați colegi: \ncare  sunt  motivele  pentru  care  oamenii  sunt  deschiși  la  asemenea \nretorici?  Unde  a  greșit,  eventual  –  poate  că  a  greșit  –  și  Uniunea \nEuropeană? Este oare departe de cetățeni, pare netransparentă? \nUnde am greșit noi, politicienii? \nCred că la aceste întrebări trebuie să ne gândim și trebuie să \nîncercăm să formulăm un răspuns cât de cât concludent și bazat pe \nargumente. \nRomânia și-a exprimat ferm poziția în regiune prin susținerea \nunei Uniuni Europene stabile atât din punct de vedere economic, cât și \ngeopolitic. \nReiterez, Uniunea Europeană reprezintă o valoare unică, iar \nnoi,  cetățenii  săi,  avem  datoria  să  o  păstrăm  și  să  contribuim  la \ndezvoltarea ei. Avem datoria morală să o apărăm, ca să nu cadă pradă \ncelor ce vor să o distrugă, deși susțin altceva. \nÎnsă  toate  acestea  nu  înseamnă  că  nu  ne  putem  strădui  să \nîmbunătățim Uniunea noastră. Și noi, cetățenii europeni, ne dorim o \nUniune  Europeană  tot  mai  perfectă,  mai  apropiată  de  cetățeni,  și, \nsigur, mai implicată în viața noastră cotidiană. \nRomânia, prin obligațiile asumate odată cu aderarea la UE \nacum  15  ani,  își  propune  să  contribuie  la  consolidarea  acestei \nconstrucții  europene  și  să  contribuie  la  protejarea  ei  în  fața  tuturor \npericolelor  ce  apar  pe  parcurs.  O  putem  face  noi,  cetățenii,  noi, \ndecidenții, și o putem face noi, cetățenii europeni. \n                                                                                             56                                                                                          \n     \nVă mulțumesc, stimați colegi, pentru atenție. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  Grupului  parlamentar  al  minorităților  naționale, \ndomnul deputat Ovidiu Victor Ganț. \nDomnul Ovidiu Victor Ganț: \nVă mulțumesc frumos. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule  ministru pentru Europa și al afacerilor externe al \nRepublicii Franceze,  \nDoamnă, domnilor miniștri, \nDoamnelor și domnilor ambasadori, \nStimați invitați, \nDoamnelor și domnilor senatori și deputați,  \nAm  avut  inițiativa  organizării  acestei  ședințe  festive  de \nsărbătorire a 15 ani de la aderarea României la Uniunea Europeană, \npentru că acest eveniment reprezintă în opinia noastră, a deputaților \ndin Grupul parlamentar al minorităților naționale, un moment crucial \nîn istoria României. El este șansa unică de a reînnoda relația noastră \nde apartenență ca națiune la lumea occidentală, o năzuință istorică, \nmanifestată  permanent,  începând  cu  secolul  al  XIX-lea  în  Țările \nRomâne. Principalii intelectuali și politicieni români ai acelui secol au \n                                                                                             57                                                                                          \n     \nstudiat  la  universități  franceze,  germane,  austriece  sau  italiene, \npromovând  ulterior  în  țară,  în  mod  asiduu,  valorile  civilizației \noccidentale. \nLa  sfârșitul  anilor  ʾ30,  tot  acest  proces  de  integrare  și \ndezvoltare a României ca parte a spațiului de valori europene a fost \ncurmat brusc de instaurarea succesivă a fascismului și comunismului, \ndublată de pierderea unei părți a teritoriului național și impunerea unui \nfel  de  a  gândi  străin  de  orice  tradiție  de  la  noi.  A  fost  o  perioadă \nîntunecată  din  istoria  noastră,  atunci  când  am  avut  parte  doar  de \ndictaturi de tip fascist și comunist, cu tot reculul pe care acestea l-au \nadus în plan uman, social și economic. \nDin  fericire,  național-comunismul  a  luat  sfârșit  datorită \nRevoluției  din  decembrie  1989  și  sacrificiului  pe  care  l-au  făcut \ncetățenii țării noastre atunci, indiferent de apartenența lor etnică sau \nreligioasă, creștini, evrei sau musulmani. \nA urmat o perioadă foarte grea, marcată de crize sociale și \neconomice - mineriade, falimentul economiei socialiste, hiperinflație -\npe care am depășit-o cu greu, dar care s-a terminat prin două realizări \nmajore:  intrarea  în  NATO  și  Uniunea  Europeană.  Au  fost  două \nmomente  de  consens  național,  de  altfel  foarte  rare  în  politica \nromânească. Să reamintim faptul că Tratatul de aderare la Uniunea \nEuropeană  a  fost  ratificat  în  unanimitate  de  către  Parlamentul \nRomâniei.  În  ceea  ce  ne  privește,  am  susținut  activ  demersul,  prin \nrelațiile pe care le avem cu țările membre de care suntem legați prin \nlimbă și cultură. \n                                                                                             58                                                                                          \n     \nAstfel s-a deschis calea spre o democrație de tip occidental și \no dezvoltare economico-socială fără precedent. \nȘi  perioada  de  preaderare,  de  adoptare  a  legislației,  de \npreluare  a  aquis-ului  comunitar  și  de  transformare  instituțională \ntrebuie  amintită  ca  fiind  un  efort  comun  al  tuturor  forțelor  politice \nproeuropene  și  evident  al  Parlamentului  României,  ca  expresie  a \nsuveranității  națiunii  române.  Ne-am  asumat  toate  prevederile  din \ntratatul de aderare, inclusiv ceea ce scrie în art. 148 din Constituția \nRomâniei,  alin.  (2):  „Ca  urmare  a  aderării,  prevederile  tratatelor \nconstitutive  ale  Uniunii  Europene,  precum  și  celelalte  reglementări \ncomunitare  cu  caracter  obligatoriu,  au  prioritate  față  de  dispozițiile \ncontrare  din  legile  interne,  cu  respectarea  prevederilor  actului  de \naderare”.  \nPentru că niciodată aici nu s-au reliefat două aspecte, doresc \nsă  o  fac  eu  astăzi,  pentru  că  le-am  trăit  în  mod  nemijlocit.  Regret \nabsența domnului profesor doctor Vasile Pușcaș, negociatorul șef al \nRomâniei, care a reușit, împreună cu echipa sa, să finalizeze la timp \nnegocierile  de  aderare  în  decembrie  2004  și  doresc  să-i  mulțumesc \npublic pentru această realizare, care a permis semnarea tratatului de \naderare în timp util, pentru respectarea termenului de 1 ianuarie 2007. \nAl  doilea  aspect  pe  care  doresc  să-l  amintesc  este  munca \nechipei  de  observatori  la  Parlamentul  European,  într-un  efort \ntranspartinic, dar și multietnic al delegației noastre. \nA fost o onoare deosebită pentru mine faptul că, desemnat \nfiind de către Grupul parlamentar al minorităților naționale, am făcut \n                                                                                             59                                                                                          \n     \nparte  din  delegație,  alături  de  alți  parlamentari  români,  care  își \ncontinuă și astăzi activitatea parlamentară: doamnele senator Roberta \nAnastase și Gabriela Crețu și domnii senatori Vasile Dîncu și Titus \nCorlățean.  Împreună  am  reușit  să  combatem  prejudecăți  și  să \nschimbăm  opinii  asupra  aderării  țării  noastre,  inclusiv  votul  unor \nîntregi delegații naționale din grupurile noastre politice asupra acestui \nsubiect, de la avizul conform, unde a fost împotrivă, la ultimul raport \nMoscovici,  unde  a  fost  pentru.  Am  convingerea  că  sunt  în \nasentimentul colegilor mei, foști observatori, față de cele afirmate.  \nMomentul  aderării  la  1  ianuarie  2007  a  fost  sărbătorit  la \nBucurești  împreună  cu  ministrul  federal  de  externe  al  Germaniei, \nFrank-Walter Steinmeier, astăzi președinte federal, care asigura la data \nrespectivă  președinția  Consiliului  Uniunii  Europene.  Din  păcate, \nseparat:  într-un  loc  cu  președintele  României,  în  alt  loc  cu  prim-\nministrul de atunci. Un semn de rău augur pentru ce avea să urmeze \natât  în  politica  internă,  cât  și  în  ceea  ce  privește  demersul  politic \neuropean al României. \nPoate că acum, la 15 ani după, vom înțelege ce mare rău îl \nreprezintă permanentele disensiuni și crize politice. \nMă  bucur  să  sărbătorim  astăzi  15  ani  de  la  aderare,  în \nprezența  ministrului  de  externe  al  Franței,  domnul  Jean-Yves  Le \nDrian, într-un arc peste timp simbolic și doresc să-i mulțumesc în mod \ndeosebit  pentru  efortul  de  a  fi  alături  de  noi.  Vedem  în  prezența \nDomniei Sale un nou gest de prietenie al Franței față de România.  \nDoamnelor și domnilor, \n                                                                                             60                                                                                          \n     \nReconcilierea  franco-germană  reprezintă  fundamentul \nUniunii  Europene  de  astăzi.  Cred  că  Robert  Schuman  și  Konrad \nAdenauer  ar  fi  mândri  de  cele  realizate,  însă  ar  exprima  și  unele \nnemulțumiri legate de Uniunea Europeană. \nDespre acestea din urmă doresc să vă vorbesc. Am pierdut \nrecent un membru, Marea Britanie, care într-un demers unilateral a \ndecis  să  ne  părăsească  -  lucru  pe  care  îl  regret.  Avem  tot  felul  de \nexcepții și opt out-uri pentru anumiți membri. Nu se respectă întocmai \ntratatele,  birocrația  rămâne  sufocantă,  uneori  există  un  tratament \ndiferențiat aplicat unor state membre sau opinii grav divergente între \nanumite state membre, în chestiunea valorilor fundamentale care stau \nla baza construcției europene. \nDoresc  să  fac  apel  la  solidaritate  și  echitate  în  interiorul \nUniunii  Europene,  foarte  bune  exemple  fiind  lupta  împotriva \npandemiei și finanțarea planurilor naționale de redresare și reziliență \nale statelor membre. \nTotuși, cred că a venit timpul să punem capăt discriminării la \ncare este supusă România, prin neacceptarea în spațiul Schengen, deși \nam  investit  sute  de  milioane  de  euro  în  aplicarea  sistemului  și  în \npofida faptului că din 2011 satisfacem criteriile de aderare. Această \nstare de fapt nu face decât să scadă încrederea cetățenilor români în \nUniunea  Europeană,  afectând  libera  circulație  a  persoanelor  și  a \nbunurilor. \nTotodată  pledăm  ca  pe  baza  unor  rezultate  concrete  – \nsubliniez, pe baza unor rezultate concrete – pe care le va obține țara \n                                                                                             61                                                                                          \n     \nnoastră în perioada următoare să se încheie aplicarea mecanismului de \ncooperare  și  verificare.  În  ceea  ce  ne  privește,  vom  susține  orice \nmăsură legislativă necesară în acest sens. \nSper să ne facem și noi treaba în plan intern și să ducem la \nbun  sfârșit  reformele  anunțate:  modificarea  Constituției,  reforma \nadministrativă,  în  sensul  aplicării  în  mod  real  a  principiului \nsubsidiarității și al unei descentralizări mult clamate în anii din urmă, \ndezvoltarea infrastructurii rutiere și feroviare, a celei din sănătate și \nînvățământ, a digitalizării etc. \nNe  dorim,  totodată,  ca  procesul  de  extindere  al  Uniunii \nEuropene în Balcanii de Vest să fie dinamizat, permițând oamenilor \ndin regiune să se bucure de șansa de a fi cetățeni ai Uniunii Europene, \ndiminuând în același timp influențe externe nefaste asupra regiunii.  \nSperăm că președinția Franței a Consiliului Uniunii Europene \nsă ne ajute în rezolvarea unei părți din aceste probleme, respectiv să \naducă progrese importante la aceste capitole. \nConform unui sondaj recent, încrederea cetățenilor români în \nUniunea Europeană este în continuare la una din cele mai înalte cote \ndin statele membre, iar în ceea ce privește încrederea lor în alte state \nde pe mapamond Germania este pe locul întâi, iar Franța pe locul trei. \nDoamnelor și domnilor, \nÎn concluzie, avem convingerea că apartenența României la \nUniunea Europeană este garanția pentru noi de a beneficia de pace, \ndemocrație  și  bunăstare  și  deci  Grupul  parlamentar  al  minorităților \n                                                                                             62                                                                                          \n     \nnaționale  va  continua  să  susțină  necondiționat  demersurile \nproeuropene ale României. \nVă mulțumesc frumos pentru atenție. (Aplauze.) \nDomnul Florin-Vasile Cîțu: \nMulțumim, domnule deputat. \nTot  din  partea  Grupului  parlamentar  al  minorităților \nnaționale, domnul Silviu Vexler.  \nDomnul Silviu Vexler: \nDoamnelor și domnilor, \nAm  învățat  și  am  crezut  întotdeauna  în  faptul  că  Uniunea \nEuropeană este construită pe șase valori fundamentale: respect pentru \ndemnitatea  umană,  libertate,  democrație,  egalitate,  stat  de  drept, \nrespectarea drepturilor omului, inclusiv cele ale minorităților. \nȘi  îmi  aduc  aminte,  în  acest  moment,  înmormântarea \ndoamnei  Simone  Veil,  prima  femeie  președinte  a  Parlamentului \nEuropean,  reprezentând  Franța,  supraviețuitor  al  lagărelor  de  la \nAuschwitz și Bergen-Belsen, și  mai ales un fragment din cuvintele \nspuse de președintele Macron, respectiv că este aici „pentru a exprima \no imensă recunoștință, în numele poporului francez, pentru unul din \ncei mai iubiți copii ai săi”. \nTotuși, în acest moment deosebit, aniversar, și care ar trebui \nsă fie vesel, domnule ministru Le Drian, doamnă ambasador Auer, îmi \ncer scuze și regret că a trebuit să fiți martor la declarațiile mistico-\nreligioase  ale  unui  coleg  care  atunci  când  nu  elogiază  criminali  de \n                                                                                             63                                                                                          \n     \nrăzboi și nu neagă Holocaustul, încearcă să șteargă din viziunea unei \nEurope moderne existența comunităților musulmane și evreiești. \nDomnule  senator  Lavric,  cu  toată  dorința  dumneavoastră, \nregret! \nSuntem aici și vom continua să fim aici, cu aceeași demnitate \ncu  care  am  contribuit  întotdeauna  la  construirea  și  modernizarea \nUniunii Europene. \nÎmi cer scuze pentru această intervenție! \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  deputaților  și  senatorilor  neafiliați,  doamna \nsenator Diana Șoșoacă. (Rumoare.) \nDoamna Diana Iovanovici-Șoșoacă: \nVă  mulțumesc.  (Este  îmbrăcată  în  ie  și  poartă  drapelul \nRomâniei pe umeri.) \nNu  credeam  că  arborarea  steagului  României  vă  va  stârni \natâtea  râsete!  Este  rușinos,  dar  ce  poți  să  îi  ceri  unui  astfel  de \nParlament?! \nMi  s-a  părut  inoportună  intervenția  domnului  Vexler,  în \ncondițiile în care nici măcar nu i s-a pronunțat numele! Mă fac și eu \navocatul domnului Lavric, pro bono, de data asta! \n                                                                                             64                                                                                          \n     \nSuntem la o aniversare de 15 ani și am auzit aici discursuri \ncare  mi-au  adus  aminte  de  Congresul  al  XIV-lea  al  Partidului \nComunist Român. \nMă așteptam la ceva mai mult din partea dumneavoastră, mai \nales că unii aveți vreo trei-patru legislaturi pe aici, deci ați putea cel \npuțin să învățați să nu mai citiți de pe hârtie, ci să și aveți un pic de \ninspirație pentru a purta discursuri. \nNu am auzi însă... elogii, bunăstare, deci trăim într-adevăr în \nlumi paralele. \nPoporul român trăiește într-o lume pe care dumneavoastră nu \no vedeți. Uniunea Europeană s-a format - și era bine cum s-a format - \npentru a avea o dezvoltare economică bună, să existe bunăstare, pentru \na concura Statele Unite ale Americii. Din păcate, după 15 ani în care \nni se spune că suntem parteneri egali ai statelor Uniunii Europene, nu \navem acces în Schengen. În schimb, avem firme austriece care ne-au \npreluat cam tot ce înseamnă petrol, gaz, bogății, avem firme franceze \ncare ne-au luat alte bogății, avem firme italiene care ne-au luat alte \nbogății. Nu e prost cine le ia, e prost cine le dă! În toți acești 15 ani, \nRomânia a pierdut cel mai mult. Da, într-adevăr, avem posibilitatea să \nne plimbăm în afara granițelor țării, dar, - ce să vezi?! - avem peste 10 \nmilioane de români în afara granițelor țării. Suntem țara cu cea mai \nmare migrație pe timp de pace, iar românii noștri sunt discriminați în \nUniunea Europeană! Nu am văzut ambasadele României că se luptă \npentru români și n-am văzut nici UE că se luptă pentru români, care \nsunt cetățeni egali în drepturi cu ceilalți cetățeni ai statelor europene. \n                                                                                             65                                                                                          \n     \nMai mult decât atât, în ultimii doi ani suntem siderați, mai \nales noi, juriștii, să vedem cum drepturile și libertățile fundamentale, \natât  din  Carta  drepturilor  omului,  dar  și  din  Carta  europeană  a \ndrepturilor  fundamentale  ale  Uniunii  Europene,  sunt  încălcate  cu \nobstinație! Se încalcă orice drept, în numele unui interes colectiv s-au \nanulat drepturile personale, ceea ce nu poate fi admis, pentru că asta \nfăceau comuniștii. \nNe-am  întors  în  timp,  iar  Uniunea  Europeană,  dacă  nu  se \ntrezește, va rămâne fără foarte multe state pentru că, îmi pare rău să o \nspun, nu că o doresc eu, eu încă mai cred că Uniunea Europeană poate \nsă se trezească și să revină la ceea ce a început. Dar 60% din români \nîși doresc ROExit. Atenție foarte mare! Și aveți grijă că anul acesta, \ndoamnelor  de  la  PNL  care  doriți  să  fiți  judecător  la  Curtea \nConstituțională și trageți sfori pentru acest lucru, pentru că vi s-a cerut \nsă anulați Constituția României în favoarea dreptului european. Așa \nceva... îi spun Uniunii Europene: „Pe aici nu se trece!”. Constituția \nRomâniei este cea mai de preț lege. În Constituție se află drepturi și \nlibertăți fundamentale europene. Respectăm dreptul european - dreptul \neuropean  poate  fi  cel  mult  complementar  -,  dar  nu  să  fie  superior \nConstituției României! \nMai mult decât atât, ...(Vociferări.) \nLăsați,  doamnă,  că  n-o  să  vă  aleagă  nimeni  la  Curtea \nConstituțională! \nMai mult decât atât... \n                                                                                             66                                                                                          \n     \nDoamna  Scântei,  lăsați,  că  știm...  Știți,  cu  milionul  ăla  de \neuro într-un an! \nVreau  să-i  amintesc  Uniunii  Europene  ce  înseamnă  aceste \nmotive de pe o ie românească. (Arată pe ia pe care o poartă.)  \nDa, fă-ți cruce! Poate așa vei deveni creștin, domnule! \nAceste  motive  sunt  milenare.  Aici,  pe  pământul  acesta \nromânesc,  s-au  descoperit  plăcuțele  de  la  Tărtăria,  primul  scris  din \nlume. Nici nu se inventase civilizația sumeriană! (Râsete.) \nAici... \nAșa este! Râdeți! Prostul râde când nu știe! \nPuneți mâna pe carte și citiți, că ați făcut de râs Parlamentul \nRomâniei!  \nPentru  România  steagul  României  este  acesta!  (Arată \ndrapelul.) Alt steag nu există! Pentru acest tricolor s-a murit! Și să-i \nmai  aducem  aminte  Uniunii  Europene  de  cruciadele  creștine,  când \ndomnitorii români stăteau aici de pavăză, astfel încât țările Europei să \nse dezvolte și să-și înalțe catedrale, unde acum ori sunt închise, ori \nsunt baruri și restaurante! \nUniunea Europeană trebuie să se trezească!  \nUitați-vă cum Ursula von der Leyen este într-un dosar penal \npentru contracte cu Pfizer! \nAți adus vaccinarea obligatorie ca unic drept și unică condiție \npentru a trăi! \nDomnul Florin-Vasile Cîțu: \nDoamnă senator, vă rog să vă îndreptați către sfârșit... \n                                                                                             67                                                                                          \n     \nDoamna Diana Iovanovici-Șoșoacă: \nO să mă îndrept către sfârșit, sfârșitul dumneavoastră! \nDomnul Florin-Vasile Cîțu: \nCele 10 milioane de români din străinătate vă mulțumesc. \nDoamna Diana Iovanovici-Șoșoacă: \nȘi voiam să vă mai spun un lucru. Pentru toți cei din Uniunea \nEuropeană care solicitați să ne vaccinăm și nu ne mai lăsați nici să \nrespirăm decât dacă ne vaccinăm: Dumnezeu nu este vaccinat și nu va \nfi niciodată! \nTrăiască România liberă și suverană! (Aplauze.) \nDomnul Florin-Vasile Cîțu: \nDin  partea  Grupului  parlamentar  al  PNL,  doamna  senator \nAlina Gorghiu. \nDoamna Alina-Ștefania Gorghiu: \nBună seara, stimați colegi! \nStimați invitați, \nÎntotdeauna  populismul  are  un  nume!  Dar  vă  asigur  că \nultimele minute vor fi ale unui discurs proeuropean, onest și autentic. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule ministru Le Drian,  \nStimată doamnă ambasador a Republicii Franceze,  \nStimați colegi, \n                                                                                             68                                                                                          \n     \n1 ianuarie 2007 a fost, într-adevăr, un moment de excepție \npentru noi toți și sunt, așa cum spuneau toți colegii mei, 15 ani  de \nUniune Europeană pentru România. \nCa națiune europeană, am aderat la un proiect politic care are \nla bază valori precum demnitatea, statul de drept, libertatea, egalitatea, \ntoleranța și, poate cel mai important dintre toate acestea, respectarea \ndrepturilor omului. Mult mai recent, spiritul Declarației de la Sibiu, \nadoptată în mai 2019, în România, a consfințit ceea ce este Europa de \nastăzi - o uniune a valorilor și a libertăților. \nStimați colegi senatori,  \nStimați colegi deputați, \nRezultatele  la  care  au  ajuns  statele  membre  ale  Uniunii \nEuropene, datorită integrării europene, vorbesc de la sine. Și pentru \nRomânia acest lucru a însemnat o creștere de aproape trei ori a PIB-\nului României, o creștere de patru ori a PIB-ului pe cap de locuitor, \nam beneficiat de fonduri europene pentru dezvoltare cu peste 46 de \nmiliarde  de  euro  mai  mult  decât  a  contribuit  România  la  bugetul \nUniunii, iar expresia „din fonduri europene” aduce multă mândrie și \ncertifică un lucru necesar și bine făcut. \nA fi european înseamnă însă multe lucruri, unele extrem de \nsimple, unele însă ceva mai complicate și provocatoare. \nCertificatul verde este un proiect european. \nDrepturile minorităților, de orice fel ar fi aceste minorități, și \ntoleranța, sunt valori europene. \nLa fel și respingerea discriminării și a excluziunii sociale. \n                                                                                             69                                                                                          \n     \nRespectarea  principiului  supremației  dreptului  european  în \ndomeniile stabilite prin tratate și cedarea de suveranitate, da, sunt, de \nasemenea,  principii  de  bază  ale  ideii  unității  europene.  La  fel  și \nrespectarea deplină a deciziilor Curții de Justiție a Uniunii Europene. \nNu poți, stimați colegi, să fii astăzi european o zi și a doua zi \nsă-ți  dai  haina  jos,  deși  mai  vedem  lucrul  acesta  în  discursuri  din \npricina populismului. Și atunci, în loc de oameni politici de stat, în loc \nde oameni politici înțelepți, vizionari, vezi lideri populiști care se bat \ncu  pumnul  în  piept,  nu  doar  în  România,  riscând  destrămarea \nproiectului european.  \nAcum, când lumea întreagă se confruntă cu noi și noi crize de \nsănătate,  economice,  ecologice,  tensiuni  geopolitice,  România  vă \nasigur că va contribui din plin la proiectul viitorului Europei.  \nVom  avea  o  Uniune  mai  puternică,  mai  rezilientă,  mai \nconvergentă, mai solidară. Și când vorbim de viitor trebuie să știm \nlimpede că avem ca stat european și obligații, dar avem și drepturi. \nSunt speranțe puse în 2007 și unele dintre ele încă nematerializate.  \nVorbea colegul nostru de la UDMR despre aderarea la spațiul \nSchengen. \nDa, este un drept al României, îndeplinim de mult timp toate \ncriteriile și condițiile tehnice și îi rugăm pe partenerii europeni să țină \ncont de acest lucru și să ne sprijine în acest demers al României.  \nȘi adoptarea monedei euro este un alt proiect pentru care ne \npregătim și probabil că o să ne pregătim mai serios de acum încolo. \n                                                                                             70                                                                                          \n     \nDeși  în  acești  15  ani  au  existat  foarte  multe  provocări, \nRomânia rămâne în continuare, în ciuda celor pe care le-ați auzit mai \ndevreme, una dintre cele mai favorabile țări pentru construcția Uniunii \nEuropene. \nUn  sondaj  recent,  de  acum  două  zile,  arată  că  peste  75% \ndintre români susțin în continuare proiectul european. \nDa,  e  îmbucurător  că  noi,  românii,  credem  în  această \nconstrucție,  iar  eu,  ca  un  cetățean  proeuropean  convins,  cred  că  și \nEuropa își va onora la rândul său toate obligațiile față de România. \nVă mulțumesc, stimați colegi, pentru această oportunitate. \nMulțumesc, domnule ministru, Excelență, pentru îngăduință. \nO seară plăcută! (Aplauze.) \nDomnul Florin-Vasile Cîțu: \nMulțumim, doamnă senator. \nDoamnelor și domnilor,  \nAm încheiat intervențiile. \nMulțumindu-vă pentru participare, vă rog să-mi permiteți să \ndeclar închisă ședința solemnă – așa se voia – comună a Senatului și \nCamerei Deputaților. \nVă mulțumesc.  \n \nȘedința s-a încheiat la ora 19.43. \n \n \n \n "
    },
    "33": {
        "start_text": "Domnul Florin-Vasile Cîțu:",
        "start_index": -1,
        "end_text": "Doamna Alina-Ștefania Gorghiu:",
        "end_index": -1,
        "text": "                                                                 1                                                                                          \n     \n02 februarie 2022 – ședință comună \n \n \nS U M A R \n \n1.  Alocuţiuni consacrate aniversării a 15 ani de  2. \nla aderarea României la Uniunea Europeană. \n \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \nS T E N O G R A M A \nședinței solemne comune \n a Camerei Deputaților și Senatului \nconsacrată aniversării a 15 ani \nde la aderarea României la Uniunea Europeană. \n \nȘedința a început la ora 17.37. \nLucrările şedinţei au fost conduse de domnul senator Florin-\nVasile Cîțu, președintele Senatului, asistat de domnul deputat Andrei-\nRăzvan Lupu, secretar al Camerei Deputaților, și de domnul senator \nIon-Narcis Mircescu, secretar al Senatului.  \nDin  prezidiu  a  făcut  parte  și  domnul  deputat  Ion-Marcel \nCiolacu, preşedintele Camerei Deputaţilor. \nDomnul Florin-Vasile Cîțu: \nStimați colegi, \nVă rog să luați loc, să începem. \nDomnule președinte al Camerei Deputaților, \nDomnule prim-ministru, \nDomnule  Jean-Yves  Le  Drian,  ministrul  pentru  Europa  și \nafaceri externe al Republicii Franceze, \nDistinși reprezentanți ai cultelor religioase, \nDoamnelor și domnilor senatori și deputați, \nDoamnelor şi domnilor miniștri, \n                                                                                             3                                                                                          \n     \nExcelențele  Voastre,  doamnelor  și  domnilor  ambasadori, \nreprezentanți ai misiunilor diplomatice, \nStimați invitați, \nOnorată asistență, \nVă  rog  să-mi  permiteţi  să  declar  deschisă  şedinţa  solemnă \ncomună  de  astăzi,  a  Senatului  și  Camerei  Deputaților,  dedicată \naniversării a 15 ani de la aderarea României la Uniunea Europeană. \nDoamnelor şi domnilor, \nVă  invit  să  ascultăm  Imnul  naţional  al  României  și  Imnul \nUniunii Europene! \n(Se intonează Imnul naţional „Deşteaptă-te, române!”. \nSe intonează Imnul Uniunii Europene.) \nDoamnelor și domnilor senatori și deputați, \nOnorați invitați, \nÎl  invit  la  tribună  pe  Excelența  Sa,  domnul  Jean-Yves  Le \nDrian,  ministrul  pentru  Europa  și  afaceri  externe  al  Republicii \nFranceze. \nDomnul  Jean-Yves  Le  Drian  (ministrul  pentru  Europa  și \nafaceri externe al Republicii Franceze): \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDoamnelor și domnilor miniștri, \nDoamnelor și domnilor deputați și senatori, \n15 ani după aderarea României la Uniunea Europeană. \n                                                                                             4                                                                                          \n     \nSunt  deosebit  de  fericit  să  fiu  astăzi  la  București  pentru  a \nsărbători împreună cu dumneavoastră acest eveniment care a fost un \nprogres pentru toți europenii, pentru că de 15 ani încoace Uniunea \nnoastră  este  mai  puternică  și  mai  completă  pentru  că  și \ndumneavoastră, România, faceți parte din ea. \nȘi nu spun acest lucru numai în numele prieteniei care unește \nnațiunile  noastre,  o  prietenie  înrădăcinată  în  istoria  culturală, \nintelectuală și politică pe care o împărtășim împreună. Prietenie care \nne amintește de tinerețea petrecută la Paris a părinților fondatori ai \nRomâniei  moderne  –  Alexandru  Ioan  Cuza,  Vasile  Alecsandri  sau \nchiar și Brătianu, familia Brătianu, tată și fiu. O prietenie care ni se \namintește de fiecare dată când pronunțăm numele lui Enescu, Brâncuși \nsau Cioran, care ne-au adus atât de mult cu toții. O prietenie care, \ndupă Revoluția Română, s-a exprimat prin numeroase manifestări de \nsolidaritate, de care eu îmi amintesc încă și acum, păstrez o amintire \nfoarte proaspătă a acestor manifestări. Și o prietenie care adeseori - și \neste o mare onoare pentru noi - se pronunță, se vorbește „en français” \n-  în  franceză,  această  limbă  care  a  fost  o  limbă  de  libertate  și  de \ncunoaștere  pentru  tinerii  români  care  au  studiat-o  în  anii  cei  mai \nsumbri  ai  istoriei  dumneavoastră  și  care  astăzi  vă  înscrie  pe  mulți \ndintre  dumneavoastră  într-o  comunitate  de  300  de  milioane  de \nfrancofoni de peste tot în lume. \nSpun acest lucru, de asemenea, pentru că Franța prezidează \nastăzi  Consiliul  Uniunii  Europene,  și  această  responsabilitate  ne \n                                                                                             5                                                                                          \n     \npermite  să  apreciem  atuurile,  avantajele  care  dau  putere  Europei \nnoastre. \nIncontestabil, economia dumneavoastră s-a poziționat treptat \npe sectoare de viitor, și angajarea dumneavoastră în Europa Apărării, \ninclusiv în Sahel, se numără printre toate aceste atuuri ale Europei. \nCând  v-ați  alăturat  Uniunii,  în  2007,  România  și-a  reluat \nlocul  care  îi  corespunde  în  inima  Europei  noastre.  A  fost  un  pas \nsuplimentar pe drumul care v-a permis să dați pagina, să lăsați în urma \ndumneavoastră  mai  multe  decenii  de  dictatură,  penurii  și  regim \narbitrar. A fost, de asemenea, un pas în plus pe drumul care, după un \nsecol de conflicte și despărțiri, ne-a condus împreună la reunificarea \nEuropei noastre. Și, într-adevăr, vorbesc despre reunificare. Am spus \nacest  lucru  la  Praga,  când  comemoram  revoluțiile  din  1989,  ca,  de \nexemplu, cea care a început pentru dumneavoastră la Timișoara, în \nstrigăte de libertate și dreptate. \nȘi  repet  în  fața  dumneavoastră  astăzi  -  decât  să  folosesc \ncuvântul „extindere”, care oarecum ne îndepărtează unii de ceilalți, eu \nprefer termenul „reunificare”, pentru că el ne apropie unii de ceilalți. \nMomentul istoric din 2007, pe care îl sărbătorim astăzi, a fost \npregătit de momentul istoric din 1989, când Europa noastră a putut, în \nsfârșit, să se regăsească pe sine însăși, când în sfârșit am început să \nvindecăm  împreună  această  rană  deschisă  în  1945  în  inima \ncontinentului european deja greu încercat și dezorientat de 3 decenii \nde  tragic  război  civil.  Când,  în  sfârșit,  Cortina  de  Fier  care  ne \n                                                                                             6                                                                                          \n     \ndespărțea  s-a  prăbușit,  s-a  prăbușit  și  noțiunea  total  artificială  de \n„Europa de Est”, care ne despărțea și ea, de asemenea. \nÎntr-adevăr, națiunile noastre sunt diferite, sunt diverse, dar \nnu  a  existat  dintotdeauna  decât  o  singură  Europă,  cea  pe  care \nîmpreună o numim „a noastră”, cea pe care ne-a înapoiat-o anul 1989. \nAceste două drumuri, în realitate, se confundă și nu fac decât \nunul  singur.  Este  calea  pe  care  ne-o  deschidem  noi,  în  calitate  de \neuropeni, înspre un orizont de progres care ne reunește. Un orizont de \nlibertate  și  de  democrație  ordonat  în  funcție  de  principiile \nfundamentale  ale  Uniunii  noastre  -  respectarea  statului  de  drept,  a \ndrepturilor  omului,  a  drepturilor  minorităților,  respectarea  libertății \npresei  și  libertăților  universitare.  Un  orizont  de  progres  social \nîmpărtășit, pentru că concetățenii așteaptă în mod legitim de la Europa \nca ea să fie prosperitatea în serviciul solidarității, în dimensiunea cea \nmai concretă a vieților lor. Și un orizont, de asemenea, de reunificare a \nmemoriilor noastre în toată diversitatea lor, ca să putem regăsi firul \nistoriei  europene  și  pentru  a  putea  scrie  împreună  noi  pagini  din \naceastă istorie. \nAcest orizont comun ne permite să mergem înainte, astăzi, \nîntr-o  lume  plină  de  amenințări  și  de  provocări  legate  de  mediu, \ntehnologice, economice și geopolitice, afirmând această suveranitate \neuropeană care astăzi, în fața noului context internațional, este cea mai \nbună  garanție  a  suveranităților  noastre  naționale,  pe  care  ea  le \nconsolidează fără să le știrbească. \n                                                                                             7                                                                                          \n     \nȚările  care,  cum  a  fost  cazul  în  România,  au  fost  supuse \njugului  funestei  doctrine  Brejnev  știu  că  suveranitatea  nu  poate  fi \nlimitată, ea există sau nu există, și dacă ni se confiscă, atunci trebuie \nsă o recucerim, așa cum ați făcut-o și dumneavoastră. \nÎn schimb, dacă hotărâm cu toții, împreună, putem să-i dăm o \nprelungire colectivă, pentru a o apăra mai bine, adică pentru a apăra \nmai bine capacitatea noastră de a ne face propriile alegeri și să nu ne \nsupunem strategiilor de dependență, de predare, de exploatare și de \ningerință,  care  conturează  astăzi  o  sălbăticire  îngrijorătoare  a  vieții \ninternaționale. \nAfirmând împreună suveranitatea noastră, împreună, cei 27, \nne acordăm mijloacele pentru a rezista acestei schimbări. \nSuveranitatea    europeană  este,  pur  și  simplu,  condiția \nposibilității  exercitării  depline  a  suveranităților  naționale  în  secolul \nXXI.  Acesta  este  sensul  pe  care  dorim  să-l  dăm  celei  de-a  13-a \npreședinții franceze a Consiliului UE, să declinăm, să afirmăm acest \nprincipiu imperativ politic și geopolitic de suveranitate europeană în \ntoate  domeniile,  împreună  cu  dumneavoastră  și  cu  toți  cei  27  de \nparteneri. Acesta este sensul marilor întâlniri pe care le pregătim  – \nSummitul  UE  -  Uniunea  Africană,  Forumul  ministerial  pentru \ncooperare  în  Indo-Pacific  și,  de  asemenea,  Summitul  privind  noul \nmodel european de creștere și, de asemenea, apărarea de către șefii de \nstat și de Guvern a Primei Cărți Albe a Apărării Europene, busola \nnoastră strategică. \n                                                                                             8                                                                                          \n     \nCe mă surprinde, uitându-mă la drumul pe care l-am parcurs \nîmpreună din 2007, este că proiectul nostru european este suficient de \nputernic  pentru  a  fi  atât  ceea  ce  ne  permite  să  vindecăm  rănile \nsecolului XX și, de asemenea, ne permite să intrăm în secolul XXI \nputernici, mulțumită identității noastre. \nȘi, bineînțeles, avem această dublă forță, și de aceea susținem \nperspectiva europeană a Balcanilor de Vest, care are un sens deplin, \navând în vedere trecutul și viitorul. \nPreședintele Macron a repetat acest lucru acum câteva zile, la \nParlamentul European de la Strassbourg - pentru noi, Balcanii de Vest \nîși au locul în Uniunea Europeană. \nIată  de  ce,  sub  președinție  franceză,  vom  organiza,  de \nasemenea, o conferință care va avea ca obiectiv să avansăm împreună \nînspre această nouă etapă a reunificării noastre europene, bazându-ne \nîn  special  pe  principiile  metodologiei  revizuite  a  negocierilor  de \nadeziune. \nIată  de  ce,  din  punctul  meu  de  vedere,  iată  ce  sărbătorim \nastăzi – un progres european. \nDar  actualitatea  ne  amintește  că  acest  imens  progres  se \nlovește astăzi de riscul unei regresiuni majore. \nUnii,  într-adevăr,  ar  vrea  să  ne  tragă  înapoi  înspre  lumea \nstabilită la Ialta, din care curajul și angajamentul dumneavoastră în \nconstrucția  europeană  ne-au  smuls.  Și  nu  vom  putea  accepta  acest \nlucru fără să renunțăm la tot ceea ce am construit împreună și la toate \nperspectivele de viitor pe care le-am adoptat. \n                                                                                             9                                                                                          \n     \nIată de ce, din punctul meu de vedere, una dintre cele mai \nmari provocări, căreia trebuie să-i răspundem astăzi, este să restabilim \no relație de stabilitate și de previzibilitate cu Rusia. Este o provocare \ncare se adresează unei întregi generații, dar este, în același timp, o \nprovocare urgentă, deoarece este din ce în ce mai clar, de mai mulți \nani, și cu atât mai mult astăzi, că vecinul nostru rus a hotărât să se \npoarte ca o putere care cauzează dezechilibre, refuzând să respecte \nmarile principii ale securității europene, pe care, amintesc, sunt fapte, \nRusia acceptase aceste principii, cu noi, la Helsinki, în '75, la Paris, în \n1990.  Ea  încearcă  astăzi  să  impună  o  logică  de  zone  de  influență \nfondată  pe  slăbirea  și  limitarea  suveranității  statelor  limitrofe  și \namenințând  anumiți  aliați  ai  noștri,  ai  NATO  și  parteneri  ai  UE  și \ndesfășurând manevre de ingerință chiar pe teritoriul Uniunii Europene \nși al NATO. \nPentru a găsi un nou echilibru cu vecinul nostru rus trebuie să \nformulăm  principii  cu  aliații  și  partenerii  noștri.  Și  tocmai  aceasta \nfacem. \nDar trebuie, de asemenea, ca noi, europenii, așa cum am început \ndeja să facem, trebuie să articulăm conținutul acestor principii, pentru \ncă această sarcină ne duce la chestiuni care nu afectează pe nimeni atât \nde  mult  ca  pe  noi  -  chestiunea  reunificării  continentului  nostru,  al \ncărui preț l-am amintit, chestiunea securității într-o lume de jocuri de \nputere și de raport de forțe care, în această lume, ia o cotitură înspre \nsălbăticire. Numai aceasta ne permite să rămânem actori ai destinului \nnostru, stăpâni pe destinul nostru, tocmai pentru că suntem uniți. \n                                                                                             10                                                                                          \n     \nȘi întrebarea care ni se pune astăzi este următoarea - cum să \nfacem față împreună? \nDin  punctul  meu  de  vedere,  răspunsul  se  declină  în  trei \npuncte. \nMai întâi, arătând că principiile fundamentale ale organizării \nsecurității  colective  în  Europa  nu  sunt  negociabile.  Mă  gândesc  la \nsuveranitatea  statelor,  care  trebuie  să  fie  pe  deplin  respectată, \ninviolabilitatea  frontierelor  și  integritatea  teritorială  a  statelor, \nlibertatea  pe  care  o  are  fiecare  stat,  să-și  hotărască  alianțele  și \norganizațiile la care dorește să adere și, în plus, la drepturile omului și \nlibertățile fundamentale, a căror aplicare este universală. \nNimic, astăzi, nu ar putea justifica slăbirea acestor principii \ncare se află în centrul, repet, Actului Final al Helsinki și al Cartei de la \nParis,  pe  care  Rusia  le-a  acceptat.  Tocmai  aceste  principii  sunt \namenințate astăzi de către Rusia. \nÎn ceea ce privește Ucraina, vreau să fiu deosebit de clar - \nRusia trebuie să fie conștientă de lovitura pe care și-ar da-o sie însăși \ndacă ar purta un nou atac împotriva acestei țări, pentru că europenii nu \nar accepta acest lucru, ne-am luat cu toții angajamentul solemn și încă \nde pe acum am început să pregătim sancțiunile masive pe care le-am \nadopta, fără să ezităm față de Rusia, dacă se va ajunge până acolo. \nPe  baza  acestor  principii,  responsabilitatea  noastră  este  să \nîncercăm să definim împreună cu Rusia termenii unui dialog exigent \nprivind reglementarea relației noastre de concurență strategică. Acest \ndialog este indispensabil, cu condiția ca el să fie purtat pe baza unei \n                                                                                             11                                                                                          \n     \nordini de zi pe care am hotărât-o noi, împreună, pentru că vedem că \nastăzi, fără reguli, o coabitare cu Rusia este o coabitare instabilă și \npericuloasă. \nPe termen scurt, prioritatea noastră trebuie să fie să căutăm \ncalea unei detensionări. Este efortul căruia ne consacrăm, în cadrul \nformatului Normandia, împreună cu Germania, pentru a obține gesturi \ncare să permită să ajungem la implementarea Acordurilor de la Minsk. \nAceste eforturi au fost reluate la Reuniunea de la Paris, acum câteva \nzile, și se vor continua. \nMai pe larg, de 20 de ani am asistat la distrugerea treptată a \ntuturor regulilor care încadrau concurența strategică, ceea ce ne-a dus \nîn fond la o lume care este cea a anilor '60, adică la o lume unde \ncompetiția militară și strategică riscă să se exprime în stare pură, fără \nnicio regulă, fără nicio constrângere. \nÎntr-adevăr, tratatele care ne legau nu mai există sau nu mai \nsunt în concordață cu realitățile militare contemporane. \nTrebuie, deci, fără să cedăm nimic din respectul pe care îl \ndatorăm  marilor  principii  menționate  adineauri,  trebuie,  deci,  să \nnegociem  regulile  adaptate  provocărilor  actuale,  că  e  vorba  de \narmamentele nucleare strategice, care fac obiectul unui dialog între \nRusia  și  Statele  Unite,  pe  care  și  noi  ne  coordonăm  strâns  cu \nWashingtonul,  sau  că  este  vorba  de  armamentele  convenționale, \nexercițiile militare sau mecanismele de previzibilitate ale activităților \nmilitare. \n                                                                                             12                                                                                          \n     \nÎn cadrul acestui dialog, europenii trebuie să poarte o viziune \nși  poziții  comune,  folosindu-se  de  mecanismele  de  coordonare \nexistente. \nȘi, în sfârșit, având în vedere că ne angajăm în acest dialog \ncu  Rusia  alături  de  aliații  noștri,  dar  și  în  calitate  de  europeni, \nîncercăm să facem să se audă un singur glas european de fiecare dată \ncând este vorba de securitatea europeană, reafirmând, în același timp, \nangajamentul  nostru  deplin  în  cadrul  NATO  și  al  politicii  sale  de \napărare și de descurajare. \nPrima  etapă  a  integrării  României  într-o  comunitate \neuroatlantică  de  solidaritate  și  responsabilitate  a  fost  aderarea  sa  la \nNATO,  în  2004.  Este  mândria  noastră  că  am  contribuit  la  această \nintegrare și, de asemenea, suntem mândri astăzi, în calitate de aliat, \npartener  european  și  țară  prietenă,  să  ne  aflăm  alături  de \ndumneavoastră  în  aceste  vremuri  când  contextul  de  securitate  se \ndegradează  la  frontierele  dumneavoastră,  și  ele  sunt  astăzi  și \nfrontierele noastre. \nAcesta este sensul anunțului făcut de președintele republicii, \nprivind  disponibilitatea  noastră,  să  contribuim  la  noi  măsuri  de \nreasigurare  în  beneficiul  României.  Acest  angajament  se  înscrie  în \ncontinuitatea acțiunii noastre pentru securitatea noastră comună, ca și \nmisiunile de poliție aeriană și în cadrul misiunilor eFP, prezențelor \navansate în Estonia și Lituania pe care Franța le va menține. \nSpun, de asemenea, că intransigența față de principii, atunci \ncând  stabilitatea  și  securitatea  continentului  nostru  se  află  în  joc, \n                                                                                             13                                                                                          \n     \ncăutarea unui dialog exigent cu Rusia, un angajament concret, atât în \nApărarea  Europeană,  cât  și  în  Alianța  Atlantică,  numai  astfel  vom \nputea să afirmăm ceea ce suntem în mod colectiv, adică o mare putere \ncapabilă să-și apere propriile interese și să se facă respectată, o putere \nde  echilibru  și  de  stabilitate  care  își  manifestă  atașamentul  față  de \nreguli. \nIată, dragi prieteni, ceea ce doream să vă spun la această a \n15-a aniversare a aderării României la Uniunea noastră. \nÎn numele istoriei europene care ne-a reunificat, în numele \nviitorului  de  suveranitate  pe  care  îl  putem  construi  împreună  și  în \nnumele  fermității  și  unității  pe  care  o  demonstrăm  astăzi  pentru  a \npăstra aceste cuceriri și pentru a apăra acest orizont, vă mulțumesc. \n(Aplauze.) \nDomnul Ion-Marcel Ciolacu: \nÎl  invit  la  tribună  pe  domnul  Florin  Cîțu,  președintele \nSenatului României. \nDomnul Florin-Vasile Cîțu: \n(Coboară la tribună.) \nDomnule președinte al Camerei Deputaților, \nDomnule prim-ministru, \nDomnule  Jean-Yves  Le  Drian,  ministrul  pentru  Europa  și \nafaceri externe al Republicii Franceze, \nDistinși reprezentanți ai cultelor religioase, \nDoamnelor și domnilor senatori și deputați, \n                                                                                             14                                                                                          \n     \nDoamnelor şi domnilor miniștri, \nExcelențele  Voastre,  doamnelor  și  domnilor  ambasadori  și \nreprezentanți ai misiunilor diplomatice, \nStimați invitați, \nOnorată asistență, \nIntrarea  în  Uniunea  Europeană  este  benefică  pentru  toți \nromânii, dar în același timp necesară, chiar dacă unii dintre noi au alte \nopinii. \nPoate prea des, în ultimii ani, unii politicieni s-au folosit sau \nau promovat negativ aderarea României la Uniunea Europeană. \nTotuși, este o realitate de necontestat faptul că aderarea la \nUniunea Europeană a adus bunăstare, libertate, securitatea României, \ncare  astăzi  este  mai  importantă  decât  oricând,  și  a  românilor, \nindiferent de forma ei, definită de Constituție, alimentară, financiară, \nsocială sau sanitară. \nCele mai mari câștiguri pentru România și români sunt cele 3 \nmari libertăți care nu au existat înainte de aderare – libera circulație a \npersoanelor, a mărfurilor și a capitalurilor. \nDacă ne uităm în jurul României, toate țările au luat o decizie \nimportantă. Noi am luat decizia că suntem o țară europeană. A fost \nprima dată în istoria României când a existat consens transpartinic, \ntoate partidele politice s-au pus de acord cu privire la drumul european \nal țării noastre. \nAceastă aderare a atins și a pătruns toate nivelurile societății \nromânești. \n                                                                                             15                                                                                          \n     \nNivelul politic - România face parte acum din marile familii \npolitice europene. \nTotuși, în România, unii politicieni au tendința să dea vina pe \nUniunea  Europeană  pentru  toate  nerealizările  lor,  pentru  lucruri  ca \ndistrugerea  industriei  și  pentru  faptul  că  nu  se  mai  cumpără  doar \nproduse românești, ci și produse străine. \nAdevărul este exact invers - aderarea la Uniunea Europeană a \ncreat calea pentru ca poporul român să vorbească și să aplice lucruri \nca: standarde internaționale, competență, profesionalism, meritocrație, \nevaluare, piață liberă, cu care am început să ne obișnuim la doar câțiva \nani după aderare. \nPentru mine și pentru Partidul Național Liberal, aderarea la \nUniunea  Europeană  a  constituit  un  prilej  prin  care  fundamentele \nliberale au avut ocazia să se afirme și să demonstreze că fac parte din \npolitica europeană. \nȘi, da, astăzi ia românească este una dintre cele mai apreciate \nproduse românești în Uniunea Europeană, iar Dacia Duster - care, nu \nștiu,  este  o  mașină  românească  făcută  de  o  firmă  franțuzească  sau \ninvers - este în topul preferințelor cumpărătorilor din Franța, Olanda și \nGermania. \nCel mai mare câștig al României și al românilor este că nu ne \nmai  bucurăm  doar  noi  de  produsele  românești  și  le-am  dat  ocazia \ntuturor să se bucure de acestea. \nÎn esență, lucrul important este că Uniunea Europeană ne-a \nadus împreună. Împreună cu marile națiuni cu tradiții din Europa, de \n                                                                                             16                                                                                          \n     \nla egal la egal. Ne-a permis practic să ne întoarcem într-un loc căruia \nRomânia i-a aparținut dintotdeauna. \nEuropa înseamnă că ne apărăm împreună, creștem împreună, \nfacem planuri pentru viitor împreună. \nA  permis  multor  români  care  nu-și  găseau  satisfacția \nprofesională  sau  materială  în  țară  să  o  facă  în  interiorul  familiei \nUniunii Europene, dar ei neuitând niciodată că sunt români. \nTinerii noștri, viitorul nostru, pot astăzi să se formeze și să \nstudieze ușor și liber oriunde în Europa. \nÎn ultimii 15 ani, România a progresat ca națiune europeană, \noportunitățile de muncă, de studiu, de investiții au crescut exponențial. \nDecalajul economic - așa cum s-a văzut și în cel mai recent \nraport al OECD  - și social, în comparație cu țările occidentale,  s-a \nmicșorat.  Am  devenit  o  societate  mai  atractivă  pentru  investitorii \nstrăini  și  pentru  marile  companii  internaționale,  iar  demnitatea, \nlibertatea,  drepturile  individuale  ale  omului  și  egalitatea  au  devenit \nvalori de necontestat. \nRomânia a contribuit în mod constant, prin acțiuni comune, la \nîmbunătățirea mecanismelor de dezvoltare ale UE și la perfecționarea \ninstrumentelor politice stabilite la nivel comunitar. \nPrin unitate și solidaritate, am gestionat una dintre cele mai \ndificile crize sanitare pe care UE le-a traversat încă de la fondarea \nComunității Europene. \nPrin reformele pe care și le-a asumat, România este astăzi un \nactor  european  care  poate  să  asigure  continuitate  în  susținerea \n                                                                                             17                                                                                          \n     \nstabilității și predictibilității sistemului fiscal. Continuă să faciliteze un \ndialog onest și echilibrat cu toți investitorii și să identifice soluții de \ndezvoltare economică pe termen mediu și lung. \nSuntem puternic angajați în asigurarea securității și stabilității \ngranițelor de est, iar evoluția complexă și imprevizibilă a situației din \nproximitatea țării noastre ne determină să ne consolidăm și postura de \nfurnizor important de securitate și stabilitate. \nDe aceea, vă spun foarte clar - viitorul României este strâns \nlegat de viitorul construcției europene. \nEforturile  noastre  trebuie  concentrate  pe  identificarea  unor \ndirecții care să faciliteze creșterea sustenabilă a calității vieții tuturor \ncetățenilor. \nÎn  același  timp,  viziunea  și  acțiunile  noastre  comune  la \nnivelul UE trebuie să fie calibrate schimbărilor ample care se produc \nchiar acum, sub ochii noștri, la nivel regional și european. \nPentru  mine  și  pentru  Partidul  Național  Liberal,  Uniunea \nEuropeană este singura opțiune. \nVă mulțumesc. (Aplauze.) \n(Revine la prezidiu.) \nÎl invit la tribună pe Excelența Sa, domnul Marcel Ciolacu, \npreședintele Camerei Deputaților. (Râsete. Aplauze. Vociferări.) \nDomnul Ion-Marcel Ciolacu: \nDomnule ministru pentru Europa și afaceri externe al Franței, \nExcelența Voastră, domnule președinte al Senatului,  \nDomnule prim-ministru,  \n                                                                                             18                                                                                          \n     \nDoamnelor și domnilor miniștri, \nStimați reprezentanți ai cultelor religioase, \nDoamnelor și domnilor europarlamentari,  \nStimați reprezentanți ai Corpului Diplomatic, \nDistinși invitați, \nDomnule prim-ministru Adrian Năstase,  \nDomnule prim-ministru Călin Popescu-Tăriceanu, (Aplauze.) \nCu mare bucurie vă urez un călduros bine ați venit la ședința \nsolemnă comună pentru aniversarea a 15 ani de la aderarea României \nla Uniunea Europeană! \nÎncă de la apariția statului român modern, poporul român a \nîmbrățișat, cu entuziasm și pasiune, cultura occidentală și, în special, \npe cea franceză.  \nÎn perioada pașoptiștilor, în cea a regalității, în timpul și între \ncele  două  Războaie  Mondiale,  alegerea  românilor  a  fost  mereu \nEuropa.  \nDupă o îndepărtare forțată în anii comunismului, anul 1989 a \nînsemnat  reafirmarea,  cu  toată  puterea  și  determinarea  unui  popor \ndornic de libertate, apartenenței la proiectul european.  \nA  urmat  un  drum  lung,  marcat  de  numeroase  decizii  și \nreforme dificile, dar care a culminat, în anul 2007, cu unul dintre cele \nmai  semnificative  momente  ale  istoriei  noastre  recente,  aderarea  la \nUniunea Europeană. Acel moment a fost o mare victorie a României, \ndar, în egală măsură, și o victorie a Europei.  \n                                                                                             19                                                                                          \n     \nÎn contextul prezenței la București a domnului ministru Le \nDrian, aș dori să remarc faptul că țara Domniei Sale a fost, în istorie, \nunul dintre marii susținători ai României. \nDe aceea, domnule ministru, vă mulțumesc pentru gestul de \nmare prietenie de a vă alătura în cadrul acestei ședinței solemne, mai \nales având în vedere agenda dumneavoastră atât de complexă în acest \nsemestru al președinției franceze a Consiliului Uniunii Europene.  \nDistinsă audiență, \nUniunea Europeană este un proiect în continuă dezvoltare, al \ncărei viitor îl conturăm împreună.  \nÎn  vremurile  bune  ne  bucurăm  de  prosperitate,  de  libera \ncirculație, de oportunitatea de a avea studii și cariere paneuropene, iar \nîn vremurile grele ne bucurăm de protecția și solidaritatea europeană.  \nMecanismul  european  de  redresare  și  reziliență,  și  din \nperspectiva României, PNRR, reprezintă o șansă extraordinară pentru \nalinierea economiei noastre la cele mai moderne standarde.  \nAcum traversăm un context geopolitic extrem de complicat. \nMai întâi criza pandemică, la care se adaugă evoluțiile deosebit de \nîngrijorătoare de la frontiera de est. \nDupă cum știți, România este un partener de încredere atât \ndin punct de vedere militar și al prezenței sale în NATO, cât și din \npostura de gardian al frontierelor externe ale Uniunii Europene, prin \nparticiparea la misiunile Frontex.  \nSuntem convinși că o vecinătate sigură, cu țări prospere și \nstabile, reprezintă cea mai bună cale spre propria pace.  \n                                                                                             20                                                                                          \n     \nSalut,  cu  acest  prilej,  acțiunile  care  vizează  avansarea \nparcursului european al statelor din Balcanii de Vest și intensificarea \ndialogului cu statele Parteneriatului Estic.  \nStimați oaspeți,  \nNe  aflăm  în  Anul  european  al  tineretului,  un  moment  de \nrecunoaștere  a  provocărilor  pe  care  le-au  avut  tinerii  pe  perioada \npandemiei. \nEste  un  moment  cu  atât  mai  bun  să  ne  amintim  că  tinerii \nnoștri  sunt  cei  care  vor  trăi  în  lumea  pe  care  noi  o  construim.  Ei \ntrebuie să se regăsească atât în valorile generoase care au condus la \ncrearea Uniunii, cât și în deciziile cele mai concrete care vor avea un \nimpact direct asupra vieții lor de zi cu zi.  \nLa  15  ani  de  la  aderarea  României  la  Uniunea  Europeană \navem nevoie de un nou pact politic, precum momentul Snagov, care să \ndea direcție României în Uniunea Europeană în perioada următoare – \no  nouă  agendă  europeană  pentru  țara  noastră,  care  să  asigure \ndezvoltarea României și folosirea oportunităților disponibile la nivel \neuropean în interesul românilor. \nDe  aceea,  închei  acest  discurs  cu  gândul  că  trebuie  să  le \noferim tinerilor noștri tot sprijinul de care au nevoie, pentru ca și ei să \nlupte la rândul lor pentru visul Europei unite.  \nVă mulțumesc. (Aplauze.) \nDomnul Florin-Vasile Cîțu: \nMulțumim. \n                                                                                             21                                                                                          \n     \nÎl invit la tribună pe Excelența Sa, domnul Nicolae  Ciucă, \nprim-ministrul României. \nDomnul Nicolae Ionel Ciucă (prim-ministrul României): \nDomnule președinte al Camerei Deputaților,  \nDomnule președinte al Senatului României, \nDomnule ministru Le Drian,  \nDistinși membri ai Parlamentului României, \nDistinși membri ai Guvernului, \nDistinși reprezentanți ai cultelor religioase, \nStimați membri ai Corpului diplomatic acreditat la București, \nDoamnelor și domnilor, \nȘedința solemnă de astăzi este un moment important de bilanț \nși perspectivă. Cei 15 ani de la  aderarea României au echivalat cu \ntransformări  semnificative  în  beneficiul  cetățenilor  noștri.  De \nasemenea,  a  fost  o  perioadă  în  care  am  înțeles  importanța  și  am \nsusținut o Uniune Europeană puternică, solidară, coezivă. România și-\na  dorit  să  intre  în  Uniune  și  a  fost  primită  ca  urmare  a  voinței \nromânilor  care  și-au  dorit  democrație,  libertate,  economie  de  piață \natunci  când  au  ieșit  în  stradă  pentru  a  răsturna  regimul  totalitar \ncomunist. \nUniunea Europeană se află astăzi într-un moment definitoriu \nal  existenței  sale,  dacă  privim  experiența  recentă  determinată  de \npandemia de COVID-19 sau ambițiile legate de tranziția ecologică și \ndigitală. Aș putea spune că este un moment important nu doar pentru \nrelansarea  proiectului  european  după  dificultățile  generate  de  criza \n                                                                                             22                                                                                          \n     \nsanitară,  ci  și  un  context  de  turnură  către  ceea  ce  va  trebui  să  fie \nEuropa  viitorului  -  conectată,  ecologică,  inovatoare.  Sunt  profund \nconvins  că  acest  semestru  al  Președinției  franceze  a  Consiliului \nUniunii  Europene  va  contribui  la  consolidarea  inițiativelor  noastre \ncomune  necesare  creșterii  rezilienței  Uniunii  Europene  și  pregătirii \nacesteia pentru economia viitorului. \nAnul acesta a debutat cu o serie de evoluții îngrijorătoare în \nvecinătatea Uniunii Europene. Suntem martorii unui narativ pe care îl \ncredeam o manifestare a secolelor trecute: sfere de influență, negarea \ndreptului suveran al statelor de a-și alege alianțele din care doresc să \nfacă parte. Aceste atitudini, declarații și posturi de forță ne confirmă, o \ndată în plus, două lucruri.  \nÎn  primul  rând,  stabilitatea,  prosperitatea  și  securitatea \nRomâniei  sunt  garantate  prin  apartenența  noastră  la  Uniunea \nEuropeană și la NATO.  \nÎn  al  doilea  rând,  unitatea  și  solidaritatea  europeană  și \ntransatlantică  sunt  unica  opțiune  viabilă  pentru  a  putea  gestiona \neficient  provocările  și  a  valorifica  oportunitățile.  Uniunea  și \nparteneriatele sunt răspunsul! \nUniunea Europeană a fost o opțiune fără echivoc a cetățenilor \nromâni, confirmată prin orientarea proeuropeană constantă a opiniei \npublice. Înainte de aderarea la UE, această opțiune europeană reflecta \ndorința românilor de a fi parte a spațiului de valori și prosperitate al \nUniunii. După aderare, europenismul României  a fost consolidat de \n                                                                                             23                                                                                          \n     \nexperimentarea  directă  de  către  cetățeni  a  beneficiilor  concrete  ale \napartenenței la Uniunea Europeană. \nExpertiza  și  finanțarea  europeană  și-au  pus  indisolubil \namprenta în aproape toate domeniile economice, fie că vorbim despre \nproiecte  de  reabilitare  și  infrastructură  la  nivel  local  sau  regional, \ndespre susținerea dezvoltării și modernizării agriculturii românești sau \ndespre  participarea  la  proiecte  de  cercetare.  Mai  mult  decât  atât, \nmilioane de români lucrează, învață ori își petrec vacanțele în alte țări \ndin  Uniunea  Europeană.  Majoritatea  exporturilor  românești  sunt \noperate  de  către  state  membre  ale  Uniunii  Europene.  Piața  Unică \nEuropeană  este  deschisă  antreprenorilor  români  care  beneficiază  de \nacces liber și sprijin acordat prin finanțările europene. Tinerii români \nparticipă intens în schimburile universitare finanțate prin programele \nErasmus. \nDupă aderarea la Uniunea Europeană, Produsul Intern Brut al \nRomâniei s-a triplat: 2006 - 342,7 miliarde lei; 2021 - 1.190 miliarde \nlei, iar PIB-ul pe cap de locuitor a devenit de aproape patru ori mai \nmare: 2006 - 16.170 lei; 2021 - 61.368 lei. \nÎn calitatea sa de membru al Uniunii Europene, România nu \neste  numai  beneficiar  al  prosperității  economice  generate  de  cadrul \neuropean,  ci  are  astăzi  șansa  de  a  contribui  direct  la  conturarea \npoliticilor europene și la construcția unui viitor al Uniunii.  \nDezbaterile  în  desfășurare  din  cadrul  Conferinței  privind \nviitorul Europei ne confirmă că cetățenii români, la fel ca majoritatea \n                                                                                             24                                                                                          \n     \ncetățenilor  europeni,  doresc  mai  multă  Europă  și  mai  multă \nconvergență în dezvoltarea sa. \nUnitatea  în  protejarea  valorilor  europene,  în  promovarea \nelementelor  fundamentale  ale  democrației  și  statului  de  drept  în \nUniune  și  în  vecinătatea  acesteia  este  esențială  pentru  a  răspunde \nașteptărilor cetățenilor. De asemenea, obiectivele vizând o Uniune mai \nputernică  pot  fi  atinse  doar  prin  manifestarea  unei  veritabile \nsolidarități și unități europene. \nDoamnelor și domnilor, \nLa 15 ani de la aderarea la Uniunea Europeană, avem o nouă \nperspectivă  determinantă  pentru  viitorul  României.  Avem \noportunitatea  de  a  recupera  în  dezvoltarea  de  infrastructură  care  să \nasigure conectarea fizică a României la rețelele de transport europene. \nAvem șansa unor progrese importante în sfera digitalizării, a educației \nși  pentru  oferirea  unor  servicii  de  sănătate  de  calitate.  Avem  și \nposibilitatea  de  a  avansa  către  decarbonizarea  economiei,  prin \ninvestiții  în  tehnologii  cu  emisii  reduse  de  CO .  Într-adevăr,  prin \n2\naceste reforme și investiții, România poate să garanteze o dezvoltare \nincluzivă, de care să beneficieze pe termen mediu și lung toți românii, \nindiferent dacă locuiesc în zonele urbane sau rurale, în oricare parte a \nRomâniei.  În  același  timp,  avem  datoria  să  ne  asigurăm  că  aceste \nschimbări  sunt  implementate  de  o  manieră  echilibrată  și  justă,  cu \nluarea în considerare a realităților și provocărilor cu care se confruntă \nastăzi cetățenii noștri. \n                                                                                             25                                                                                          \n     \nPentru  a  implementa  reforme  și  investiții,  România  va \nbeneficia, în perioada 2021-2027, de aproape 80 de miliarde de euro, \nprin  intermediul  celor  două  mari  instrumente  agreate  la  nivelul \nUniunii Europene: bugetul multianual pe 7 ani și Planul European de \nRedresare. \nTotodată, acțiunea României în plan european va continua să \nfie ghidată de respectul deplin pentru statul de drept, pentru principiile \nși valorile înscrise în Tratatele Uniunii Europene, ca piloni de bază ai \nUniunii, precum și pentru dreptul european, în general. \nParticiparea directă la Uniunea Europeană, în calitatea de stat \nmembru, ne-a reconfirmat și faptul că solidaritatea și unitatea sunt un \nparcurs  cu  dublu  sens.  Prin  exercitarea  Președinției  Consiliului \nUniunii Europene în 2019, România a confirmat că are  maturitatea \nnecesară  de  a  susține,  promova  și  ghida  Uniunea  în  atingerea \nobiectivelor  sale  strategice.  Declarația  de  la  Sibiu  a  reușit,  de \nasemenea,  să  contureze  liniile  strategice  pentru  evoluția  Uniunii, \nconfirmând  ambiția  pentru  a  avansa  proiectul  european.  În  egală \nmăsură,  pregătirea  pentru  aderarea  la  Spațiul  Schengen,  ca  și \nobiectivul  de  integrare  în  Zona  Euro,  sunt  contribuții  directe  la \naprofundarea integrării europene. \nRomânia continuă să rămână angajată în sprijinirea activă a \nobiectivului  de  consolidare  a  Uniunii  Europene.  Aceasta  este  și  o \nașteptare confirmată în cursul dezbaterilor recente la nivel național, în \ncontextul Conferinței privind viitorul Europei, care evidențiază nevoia \nde  unitate  și  convergență  în  Uniunea  Europeană.  Este  imperativ  să \n                                                                                             26                                                                                          \n     \nrăspundem așteptărilor cetățenilor prin inițiative și soluții concrete la \nnivel european. \nAcest lucru mă determină să reamintesc aprecierile europene \nale lui Robert Schuman, părintele fondator al Europei unite și ministru \nde  externe  al  Republicii  Franceze:  „Lecțiile  dure  de  istorie  m-au \nînvățat  să  mă  feresc  de  improvizațiile  pripite,  de  proiectele  prea \nambițioase, dar m-au învățat și că, atunci când o judecată obiectivă, \nmatură,  bazată  pe  realitatea  faptelor  și  a  interesului  superior  al \noamenilor  ne  conduce  la  inițiative  noi,  chiar  revoluționare,  este \nimportant  –  chiar  dacă  acestea  contravin  obiceiurilor  consacrate, \nantagonismelor seculare și vechilor rutine – să rămânem fermi și să \nperseverăm”. \nDoamnelor și domnilor, \nForța Uniunii Europene și a României, ca stat membru, este \ndeterminată  și  de  capacitatea  sa  de  a-și  proiecta  valorile  și  de  a \nconsolida  parteneriatele  în  vecinătatea  sa.  Ca  stat  care  valorifică \nexperiența propriei aderări la Uniune, suntem pregătiți să acționăm în \ncontinuare  pentru  a  transmite  mai  departe  valorile  și  principiile \neuropene în vecinătatea noastră, către partenerii noștri care au făcut o \nopțiune  strategică  solidă,  pe  calea  reformelor  și  a  proceselor  de \nmodernizare europeană. \nÎn  egală  măsură,  sunt  convins  că  Uniunea  Europeană  și \nstatele  sale  membre  trebuie  să  continue  să  lucreze  cu  partenerii \nstrategici – state și organizații cu care avem în comun valori și cu care \nîmpărtășim  obiectivul  unei  societăți  echitabile  și  durabile, \n                                                                                             27                                                                                          \n     \nfundamentată  pe  democrație,  drepturile  omului,  stat  de  drept  și \neconomie  de  piață.  Avem  nevoie  de  aceste  parteneriate,  inclusiv \npentru a capacita Uniunea să proiecteze mai departe modelul său de \ndezvoltare, care a generat prosperitate și stabilitate mai mult de 50 de \nani și care continuă să rămână valid. \nÎn concluzie, parcurgem momente istorice din toate punctele \nde  vedere:  tehnologic,  social,  securitar.  Traversăm  provocări  fără \nprecedent, fie că vorbim de pandemie sau de impactul transformărilor \ndigitale. Prezentul necesită o atenție particulară, pentru că ne definește \nviitorul.  În  același  timp,  trebuie  să  învățăm  din  erorile  trecutului \npentru a creiona un viitor mai bun, iar Uniunea Europeană are forța \nintrinsecă de a asigura o perspectivă de creștere și stabilitate pentru \ngenerațiile  viitoare.  Pentru  aceasta  avem  nevoie  de  aportul  tuturor \nstatelor membre ale Uniunii Europene, de unitate și de solidaritate. \nÎnsă, mai cu seamă, este nevoie de păstrarea valorilor democratice ale \nUniunii, care sunt fundamentul păcii, securității și prosperității noastre \ncomune.  Acest  lucru  nu  trebuie  uitat.  Valorile  Uniunii  trebuie  să \nreprezinte  punctul  de  gravitație  al  acțiunilor  noastre  prezente  și \nviitoare. \nAș dori să închei acest mesaj cu reflecția unui mare promotor \nromân al unității europene. Politicianul și diplomatul Grigore Gafencu \nscria în jurnalul său din 1941-1943, la un moment de mare răscruce \npentru continentul nostru: „Europa e trecutul nostru; ea trebuie să fie \nși viitorul. Ea cuprinde o idee de unitate, după cum cuprinde o idee de \ndiversitate și de echilibru”.  \n                                                                                             28                                                                                          \n     \nVă mulțumesc. (Aplauze.) \nDomnul Florin-Vasile Cîțu: \nMulțumesc, domnule prim-ministru. \nDoamnelor și domnilor senatori și deputați, \nOnorați invitați, \nPotrivit celor convenite, în această ședință solemnă vor avea \nintervenții reprezentanți ai grupurilor parlamentare reunite, în limita a \n10  minute  pentru  fiecare  grup  parlamentar,  iar  deputaților  și \nsenatorilor  neafiliați  li  se  alocă  3  minute,  cu  o  singură  intervenție \nprintr-un reprezentant comun. \nDau  cuvântul,  din  partea  Grupului  parlamentar  al  PSD, \ndomnului senator Angel Tîlvăr. \nDomnul Angel Tîlvăr: \nVă mulțumesc.  \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDoamnelor și domnilor senatori și deputați, \nDomnule ministru pentru Europa și afaceri externe,  \nDomnilor miniștri,  \nStimați reprezentanți ai cultelor religioase,  \nDoamnelor și domnilor europarlamentari, \nStimați reprezentanți ai Corpului diplomatic,  \nDistinși invitați, \n                                                                                             29                                                                                          \n     \nMarcăm astăzi unul dintre cele  mai importante evenimente \ndin  istoria  României,  eveniment  care  a  produs  schimbări  ample  la \nnivelul  societății  românești,  în  ansamblu,  dar  mai  ales  la  nivelul \nfiecăruia dintre noi, aderarea la Uniunea Europeană. \nOpțiunea  firească  de  a  se  îndrepta  spre  Occident,  afirmată \nîncă din 1989, se bazează pe dorința poporului român de a construi o \ndemocrație funcțională și de a-și asigura prosperitatea. \nProcesul de aderare nu a fost unul ușor. A început în 1993, \ncând a fost semnat acordul de asociere la Uniunea Europeană. \nÎn 1995, România a depus oficial cererea de aderare, iar în \n1999, Consiliul European, la Helsinki, a decis începerea negocierilor \npentru ca, după semnarea Tratatului de aderare, în 2005, România să \ndevină stat membru al Uniunii Europene, la 1 ianuarie 2007. \nAm menționat acest parcurs pentru că el a avut la bază un \nacord  larg  al  clasei  politice  românești,  o  situație  de  convergență, \nexprimând voința românilor. \nDoamnelor și domnilor, \nAderarea României la Uniunea Europeană a fost un obiectiv \nasumat de întreaga clasă politică, a fost o dovadă a responsabilității, a \ncapacității de a coopera și de a acționa unitar în vederea atingerii unui \nobiectiv de interes național. \nAderarea  a  fost  un  pas  important.  El  a  însemnat \nimplementarea  de  reforme  necesare  țării  noastre,  dar,  cred  eu, \nimportant  este  procesul  continuu  al  integrării,  al  recuperării \n                                                                                             30                                                                                          \n     \ndecalajului de dezvoltare, al racordării complete a României la spațiul \neuropean.  \nÎn  acești  15  ani,  România  a  făcut  pași  evidenți  în  această \ndirecție. Poate viteza nu a fost cea dorită, ne-am mai poticnit, am mai \ngreșit,  dar  pașii  înainte  sunt  evidenți.  România  se  află  astăzi  într-o \npoziție mai bună decât acum 15 ani. Sunt multe date care ne trimit la \naceastă afirmație. Dar ceea ce contează însă este ca românii să simtă și \nsă  conștientizeze  evoluția  și  beneficiile  care  vin  ca  urmare  a \napartenenței la Uniunea Europeană. \nAvem de lucru în continuare pentru a reduce decalajele de \ndezvoltare dintre regiuni, atât în interiorul țării, cât și dintre România \nși  alte  țări  membre,  așa  cum  sunt  multe  de  îmbunătățit  în  ceea  ce \nprivește utilizarea instrumentelor financiare europene. \nImpactul  pozitiv  al  aderării  la  Uniune  rămâne  unul \nperceptibil, fie prin proiectele pe care România le implementează, cu \nfinanțare europeană, fie prin beneficiile pe care sistemul de valori și \nlibertăți europene le aduc.  \nTotuși, toți acești ani au dus la modernizarea României, la \nîmbunătățirea capacității instituționale și administrative, la dezvoltarea \neconomică și, nu în ultimul rând, la consolidarea democrației. \nDoamnelor și domnilor, \nProcesul de integrare a însemnat și o participare consistentă \nla  mecanismele  decizionale  europene  și  vreau  să  reamintesc \nexercitarea  de  către  țara  noastră,  pentru  prima  dată,  a  președinției \nrotative  a  Consiliului  Uniunii  Europene,  din  ianuarie  până  în  iunie \n                                                                                             31                                                                                          \n     \n2019. Spun asta pentru că România trebuie să rămână proactivă în \nconturarea agendei europene. \nPentru  că,  după  15  ani,  țara  noastră  are,  cred  eu, \ninstrumentele necesare pentru a deveni inițiator de măsuri și politici de \ndezvoltare economică. \nRomânia are nevoie de Uniunea Europeană, așa cum Uniunea \nEuropeană  are nevoie de România, iar provocările ultimei perioade \ndovedesc  că  viitorul  României  este  strâns  legat  de  viitorul  Uniunii \nEuropene.  \nSper  ca  reflecția  asupra  proiectului  european,  generată  de \nconferința privind viitorul Europei, să ne permită să ne exprimăm în \ndomenii  care  merită  toată  atenția:  schimbări  climatice,  sănătate, \nsecuritate  comună,  transformare  digitală,  democrație,  migrație, \neducație, cultură, tineret, sport și rolul parlamentelor naționale. \nDoamnelor și domnilor,  \nRomânia  este  un  stat  european  responsabil  și  implicat  în \ncontextul în care avem nevoie de o Uniune întărită în interior, dar și în \nplan global, pentru că o Uniune Europeană  puternică este  esențială \npentru  prosperitatea  și  stabilitatea  regională.  Criza  actuală  de \nsecuritate din vecinătate confirmă acest lucru. \nConsider că Uniunea Europeană poate fi  mai puternică, de \naceea  ușa  Uniunii  Europene  trebuie  să  rămână  deschisă  pentru \npartenerii care împărtășesc valorile noastre comune. \nTotodată,  Uniunea  Europeană  are  vocația  de  a  proiecta  în \njurul său stabilitate, democrație, dezvoltare economică și prosperitate. \n                                                                                             32                                                                                          \n     \nLucrurile pe care le-am adus în atenția dumneavoastră cred că \nvorbesc  despre  o  realitate  care  încurajează  susținerea  proiectului \neuropean.  Această  realitate  trebuie  întărită  și  dezvoltată  în \npermanență,  zi  de  zi,  mai  ales  în  contextul  presiunilor  la  care  este \nsupusă în prezent Uniunea Europeană, a tendințelor distructive care-i \namenință unitatea și a încercărilor permanente de destabilizare. \nAlături de NATO sau Parteneriatul Strategic cu Statele Unite \nale Americii, apartenența României la Uniunea Europeană este o șansă \nde dezvoltare, și acest lucru trebuie afirmat și transpus în beneficii \npentru români. \nÎnchei  în  spiritul  dezideratului  exprimat  de  Jean  Monnet: \n„Continuați, continuați! Nu există alt viitor pentru popoarele Europei \ndecât în Uniune”. \nVă mulțumesc foarte mult. (Aplauze.) \nDomnul Florin-Vasile Cîțu: \nMulțumim, domnule senator. \nDin partea Grupurilor parlamentare ale PNL, domnul deputat \nIonuț-Marian Stroe. \nDomnul Ionuț-Marian Stroe: \nDomnule președinte al Senatului, \nDomnule președinte al Camerei Deputaților, \nDomnule prim-ministru Nicolae Ciucă, \nDomnule ministru Jean-Yves Le Drian, \nStimați invitați, \n                                                                                             33                                                                                          \n     \nExcelențele  Dumneavoastră,  doamnelor  și  domnilor \nambasadori, \nDragi colegi din Executiv și din Parlament, \nRomânia este Uniunea Europeană. \n Este o afirmație atât de simplă, dar care, după 15 ani, vedem \nși simțim, în viața de zi cu zi, înseamnă mult mai mult decât ne-am fi \nputut imagina atunci. \nEuropa a fost „acasă” pentru noi, românii, întotdeauna, chiar \ndacă aspirațiile noastre europene s-au împlinit abia în anul 2007. \nTocmai  de  aceea,  în  astfel  de  momente  precum  cel  al \nintegrării, deciziile au venit normal, natural pentru că sunt lucruri care \nne definesc ca nație, pentru că sunt lucruri care ne aparțin, pentru că \nsunt lucruri pe care cu toții ni le-am dorit. \nEuropa este aici, iar progresul României este în acești 15 ani \nevident, chiar dacă sunt - și trebuie să o spunem și să o recunoaștem - \nîncă foarte multe lucruri de făcut. \nFie  că  trăiești  într-un  oraș  modernizat  grație  fondurilor \neuropene, fie că tinerii studiază într-o universitate modernă sau mergi \nla o competiție sportivă, pe unul dintre stadioanele modernizate, fie că \nmergi  pe  o  autostradă,  pe  un  drum  reabilitat,  într-o  stațiune  cu \nobiective turistice realizate din bani europeni, ori într-o comună cu \nșcoli modernizate, în localități unde au fost introduse rețele de apă și \ncanalizare  sau  fie  că  întâlnești  antreprenori  care  au  putut  să  își \ndezvolte afaceri sau să-și instruiască angajații, vei afla atunci că foarte \n                                                                                             34                                                                                          \n     \nmulte  dintre  ele  au  fost  posibile  pentru  că  banii,  proiectele  și \nprogramele europene au funcționat în România. \nChiar și așa, bineînțeles, am fi putut avea o absorbție mult \nmai  mare  și,  cu  siguranță,  rezultatele  ar  fi  putut  fi  sau  ar  fi  putut \ndeveni spectaculoase. \nDin  fericire  pentru  noi,  dragi  colegi,  timpul  nu  este  încă \npierdut. \nLa fel cum vei afla, vorbind cu orice român, că libertatea de a \ncircula, de a călători și - un lucru foarte important - libertatea de a \nmunci în spațiul european, acest drept, au devenit pentru noi, românii, \nnormalități. Ne-am bucurat de ele, beneficiem de ele. \nÎn cei 15 ani de apartenență la Uniunea Europeană, România \ns-a bucurat de cea mai mare ascensiune economică din istoria ei. În \n2006, PIB-ul abia se apropia de 100 de miliarde de euro, iar în 2021 \nam făcut deja un salt de două ori și jumătate, ajungând la un PIB de \n240 de miliarde de euro. \nÎn  veniturile  românilor  vedem  aceeași  creștere.  În  2007, \nsalariul mediu abia atingea 300 de euro. Astăzi, în schimb, am ajuns la \nborna de 600 de euro. \nUniunea Europeană a fost în acești 15 ani un partener generos \nși  corect  cu  țara  noastră.  Am  primit  finanțări  din  partea  Uniunii \nEuropene de aproape 3 ori mai mult decât am contribuit - un plus de \n40 de miliarde de euro. \nPutem să ne uităm, de exemplu, la agricultură, unul dintre \ndomeniile care a avut cel mai mult de câștigat – pe lângă banii din \n                                                                                             35                                                                                          \n     \nproiecte, aproape 11 miliarde de euro au intrat direct în buzunarele \nfermierilor printr-un mecanism simplu și ușor de accesat, subvenția. \nPrin programele adresate tinerilor - Erasmus - zeci de mii de \ntineri din România au reușit să se formeze ca specialiști în universități \nde top din Europa. \nLa început, una dintre cele  mai importante priorități a fost \nreforma  justiției  și  lupta  anti-corupție.  Am  ajuns  astăzi  la  rezultate \npalpabile, chiar dacă sunt încă necesare anumite corecturi și reforme. \nPandemia, dragi colegi, ne-a arătat  și ea cât de importantă \neste solidaritatea europeană în momente de criză. Solidaritate care s-a \ntradus  în  acces  rapid  la  medicamente,  la  echipamente  medicale  și, \nbineînțeles, la vaccin. \nȘi poate cel mai important, privind acum spre viitor, avem \nacces pentru următorii ani la cel mai mare program de finanțare pentru \ndezvoltare - PNRR. \nTrebuie  să  facem  tot  ceea  ce  este  în  puterea  și  pasiunea \nnoastră, bineînțeles, pentru a împlini și a ne împlini noi, românii, în \nEuropa și pentru a deveni o forță, de ce nu? (Aplauze.) \nHai  să  lămurim  puțin  lucrurile...  (Aplauze.  Vociferări.)    - \nnimeni nu ne dă teme pentru a ne... (Aplauze. Vociferări.) \nHai să ne lămurim - nimeni nu ne dă teme în Europa și noi \nsuntem singurii responsabili de reușita noastră. \nRomânia  trebuie  să  aibă  curajul  de  a  deveni  influentă  în \ndeciziile europene, de a-și asuma proiecte ambițioase care să aducă un \nviitor mai sigur, mai bun și mai curat generațiilor viitoare. \n                                                                                             36                                                                                          \n     \nPe  lângă  prioritățile  clare  -  modernizarea  localităților,  a \neconomiei românești - țara trebuie să privească înainte, să investească \nîntr-un viitor sustenabil. \nTranziția  verde,  digitalizarea,  securitatea  energetică  sunt \nsubiecte  care  nu  trebuie  pierdute  din  vedere  și  care  fac  parte, \nbineînțeles, din proiectul nostru de viitor. \nAceastă nouă generație, sută la sută europeană, și cea care a \nreușit acum 15 ani integrarea în Uniune nu pot intra în conflict sau \nîntr-o  competiție,  este  absolut  necesar  să  colaboreze  pentru  că \nRomânia trebuie să fie parte a viitorului secol european. Depinde doar \nde noi. \nLa mulți ani României europene! (Aplauze.) \nDomnul Florin-Vasile Cîțu: \nMulțumesc, domnule deputat. \nDin partea Grupurilor parlamentare ale USR, domnul deputat  \nIlie Dan Barna. \nDomnul Ilie Dan Barna: \nExcelența Voastră, domnule ministru pentru Europa și afaceri \nexterne al Republicii Franceze, \nDomnilor prea excelenți președinți ai Camerei Deputaților și \nSenatului, \n(Râsete. Aplauze.) \nDomnule premier, \nDomnilor miniștri și doamnelor miniștri, \n                                                                                             37                                                                                          \n     \nStimați colegi, \nDragi invitați, \nVă  provoc  astăzi  la  un  exercițiu  de  imaginație  –  să  ne \nînchipuim  cum  ar  fi  fost  România  fără  structurile  europene  și \neuroatlantice. \nVă  invit  să  vă  uitați  la  ce  se  întâmplă  cu  statele  din  jurul \nnostru care au ratat acest tren. \nNiciuna  dintre  țările  din  regiune  care  au  ratat  aderarea  nu \npoate să spună astăzi că a avut o strategie înțeleaptă. Toate aceste țări \nse zbat astăzi în incertitudine și nesiguranță. \nRomânia, din fericire, la momentul acela, nu a ezitat. \nMai corect spus, de fapt, românii nu au ezitat. Pentru că statul \nnostru a tratat adesea integrarea neconvins și neentuziast, mai mult ca \nslogan decât ca angajament ferm. \nȘi, chiar dacă această ședință solemnă e cumva, ca o lecție la \nclasă, în care, având inspecție, fiecare vorbește frumos și politicos, ca \nsă  arătăm  ce  clasă  bună  suntem,  cred  că  o  imagine  realistă  despre \nacești  15  ani  ar  fi,  de  asemenea,  utilă  pentru  România  și  pentru \nEuropa. \nȘi o să punctez câteva lucruri. \nSpun  asta  pentru  că  politicienii  de  rit  vechi,  în  momentul \nintegrării, au înțeles că o lupă uriașă va veni asupra României, care va \nface foarte vizibile și nepotismul și corupția și incompetența. Și, din \nacest moment, în loc să aderăm cu premianții din centrul Europei, în \n                                                                                             38                                                                                          \n     \n2004, am reușit acest lucru alături de Bulgaria, doar în 2007. Dar a \nfost un lucru excelent. \nÎnsă  am  aderat  cu  tinicheaua  MCV  de  coadă.  Pentru  că \nreprezentanții  noștri,  ai  statului  român,  nu  au  fost  în  stare  să  dea \ngaranții că România va avea cu adevărat un stat de drept funcțional. \nAstăzi, astăzi, 15 ani mai târziu, încă suportăm această rușine. \nȘi, mai grav, dacă ne uităm la acțiunile Guvernului nostru, \nvedem că nu sunt semne că vom scăpa prea curând de această tinichea \nși nici de perspectiva de a intra în Schengen nu... ne îngrijorăm. \nInclusiv în această onorată adunare încă mai sunt oameni care \ncred și încearcă să ne convingă că „Secția Specială” de investigare și \nșantajare  a  magistraților  este  ceva  ce  poate  fi  păstrat,  în  ciuda \navertismentelor Comisiei Europene și a Comisiei de la Veneția. \nNu!  Nu,  dragi  colegi  și  invitați!  „Secția  Specială”  nu  face \ndecât  să  prelungească  MCV  și,  odată  cu  el,  imaginea  aceasta \npăcătoasă, dar reală, că în sânul clasei politice românești, inclusiv la \nvârful  ei,  nu  există  nici  voința  și  nici  putința  de  a  consolida  cu \nadevărat statul de drept în România, așa, european, cum îl pretindem. \nDoamnelor și domnilor, \nLa 15 ani de la aderarea la Uniunea Europeană, scopul nostru \nastăzi  ar  fi  trebuit  să  fie  o  integrare  mai  profundă  într-un  bloc \ncomunitar care, ne place sau nu, a început de ani de zile să vorbească \ndespre o Europă cu mai multe viteze. Și, în loc să mărim viteza, părem \ncă dorim cu tot dinadinsul să intrăm în marșarier. Nu e o metaforă, e \npurul adevăr pe care îl trăiesc cetățenii noștri. \n                                                                                             39                                                                                          \n     \nUitați-vă la exemplul cu eforturile de aderare la moneda euro! \nÎn  2016,  îndeplineam  4  din  cele  5  criterii  de  convergență. \nAstăzi, abia mai îndeplinim unul din ele. Iar șansa ca termenul anunțat \nde actualul ministru de finanțe - 2029 - să fie unul real este ridicol de \nmică. \nAproape  toate  Guvernele  care  s-au  succedat  de  la  aderare \nîncoace au preferat să pice în capcana ieftină a scandalurilor ieftine și \nzilnice, a scandalurilor populiste și au abandonat viziunea pe termen \nlung. \nO responsabilitate colectivă - să nu uităm din când în când să \nmai privim și dincolo de ziua de azi - lipsește cu desăvârșire. \nDacă nu ne înțelegem între noi pe aceste obiective importante \nnu rămâne prea multă speranță pentru România. \nV-o  spun  cu  toată  responsabilitatea  că  e  timpul  să  ne \nîntoarcem la obiective majore, să ne definim clar ce proiect de țară are \naceastă  generație.  Pentru  că  dacă  nu  o  facem,  o  să  ne  pierdem  în \ncontinuare inginerii și muncitorii și medicii, care aleg să meargă acolo \nunde Uniunea Europeană chiar funcționează. \nPentru mulți dintre compatrioții noștri - și o știți fiecare foarte \nbine  -  România  e  locul  în  care  se  mimează  reguli.  E  locul  acelui \npârdalnic „Merge și așa!”, țara în care dezastrul  este așteptat să se \nîntâmple. Oamenii, pe bună dreptate, s-au săturat și nu mai îndrăznesc \nsă mai spere. \nPlecarea fiecăruia dintre românii care aleg să trăiască în altă \nparte, indiferent de pregătirea sau aspirațiile lor, este un vot de blam la \n                                                                                             40                                                                                          \n     \nadresa administrațiilor publice - și centrale și locale - și avem astăzi \nmilioane de voturi de blam. \nAminteam  de  proiectul  de  țară.  Da,  aderarea  la  Uniunea \nEuropeană a fost un astfel de proiect reușit. Din păcate, ultimul mare \nproiect reușit. \nApoi,  ni  s-au  prezentat  diverse  propuneri,  pe  care  ne  tot \nchinuim  să  le  transformăm  în  reușite.  „România  Educată”  e  unul \ndintre ele. \nCât de ridicoli putem fi să vorbim de o Românie educată într-\no țară în care plagiatul a devenit aproape un standard! O țară în care \npână și femeia de serviciu trebuie să fie membră de partid ca să-și \npăstreze jobul! Sau la managementul Deltei numim persoane care nu \nau nicio legătură cu domeniul! \nTrebuie să înțelegem că din nou, din nou ni se oferă o mare \nșansă.  Mă  refer  la  PNRR,  la  acest  Plan  Național  de  Redresare  și \nReziliență. La cele 30 de miliarde pentru a avea autostrăzi, spitale, \nșcoli și o modernizare a administrației, care a intrat în secolul XXI cu \ndosar cu șină. \nSunt  deja  destule  semnale  de  alarmă  însă  cu  privire  la \njaloanele pe care ne-am angajat să le atingem. Și folosesc acest prilej \npentru  a  atrage  atenția  că  orice  ratare  se  calculează  în  bani  pentru \ndezvoltarea României. Și nu în puțini bani! \nDoamnelor și domnilor, \nEuropa  a  avut  și  încă  are  încredere  în  noi.  Prezența \nministrului  de  externe  al  Republicii  Franceze  este  un  foarte  bun \n                                                                                             41                                                                                          \n     \nargument. Încă ne mai acordă încredere. Una dintre dovezi este exact \nacest PNRR despre care am vorbit. \nRomânii însă nu mai au răbdare. Și vedem asta din sondaje în \ncare  încrederea  în  Uniunea  Europeană  crește,  iar  încrederea  în \ninstituțiile naționale stagnează sau scade. \nRomânii sunt sceptici când se uită spre această clădire de care \nsuntem atât de mândri și, dacă nu  schimbăm ceva repede, în curând și \nalții își vor pierde răbdarea și încrederea. \nCum să pretindem că avem un sistem educațional, de sănătate \nfuncțional când avem elevi de clasa a opta care nu înțeleg ce citesc? \nCum să pretindem că avem un climat economic cinstit când \nîn Parlament se pregătește să se pună ștampila pe un tun imobiliar așa \ncum este Romexpo? \nCum să pretindem că e stat de drept când judecătorii cinstiți \nsunt dați afară din Magistratură, sub pretexte ridicole? \nCum  să  pretindem  că  practicăm  democrația  când  sunt  unii \noameni din partide care amenință femei politicieni în cel mai josnic \nmod posibil? (Vociferări.) \nSă mai spun că avem aici colegi, în sală, care cred că e o idee \nbună să se asocieze cu indivizi care ne țin predici despre înțelepciunea \ndictaturii rusești? (Vociferări.) \nSe  întreabă  unii  cât  am  câștigat  de  pe  urma  aderării  la \nUniunea Europeană. \nPremierul a prezentat câteva cifre. \n                                                                                             42                                                                                          \n     \nÎn 2007, PIB-ul României era 120 de miliarde. Astăzi, la 15 \nani  după,  e  240.  Practic,  o  dublare  a  ceea  ce  înseamnă  beneficiul \nnostru, ca stat. \nDoamnelor și domnilor, \nAderarea la Uniunea Europeană a fost cel mai bun lucru care \ni s-a întâmplat României în ultimii 30 de ani. \nÎnsă,  doamnelor  și  domnilor,  dacă  ținem  seama  doar  de \ndrepturi, nu și de obligații, nu ar trebui să ne mirăm că vocea noastră \nlipsește din conversațiile mari. Nu ar trebui să ne mirăm că discuțiile \ndespre război și pace se poartă mai mult pe lângă noi, fără noi. \nNu e vina niciunei conspirații, ci doar a noastră. Când te ții de \ncuvânt doar pe jumătate, nu poți avea pretenția să fii luat în serios \nfoarte mult. \nȘi  s-a  promis  românilor  și  lumii  că  România  va  fi  o  țară \nprosperă și democratică. Am reușit doar parțial și foarte puțin. \nUniunea Salvați România este de la înființare un partid ferm, \npro-occidental,  pro-european  și  pro-democratic,  și  atunci  când  ne \nauziți  criticându-vă,  vă  asigur  că  asta  se  întâmplă  pentru  că  ne-am \nsăturat, alături de miile de români, ca dezvoltarea să se facă în ritm de \nmelc. Vrem ca România să se dezvolte rapid și în folosul cetățenilor. \nO  Românie  înscrisă  cu  încăpățânare  pe  drumul  acesta \neuropean folosește și cetățenilor ei și Europei. \nDragi colegi, \nTrăim de prea multă vreme întrebându-ne ca Ilie Moromete - \n„Niculae, unde mergem noi, domnule?”. \n                                                                                             43                                                                                          \n     \nHaideți  să  nu  ne  mai  întrebăm  și  să  trecem  la  acele  fapte \ndespre care doar vorbim! La faptele pentru care ne-am angajat atunci \ncând am aderat la Uniunea Europeană. \nPeste alți 15 ani, sper să nu mai căutăm România la coada \nclasamentelor țărilor dezvoltate din Europa! Le suntem datori cu acest \nlucru generațiilor actuale și generațiilor viitoare! \nVă mulțumesc. (Aplauze.) \nDomnul Florin-Vasile Cîțu: \nDin partea Grupurilor parlamentare AUR, timpul alocat - 10 \nminute, domnul senator Sorin Lavric. \nDomnul Sorin Lavric: \nVă mulțumesc, domnule președinte. \nDragi colegi, \nDomnule prim-ministru, \nDomnilor miniștri, \nÎntr-adevăr, suntem la o ședință solemnă, însă vă mărturisesc \ncă  e  o  mică  tortură  ca  să  vedem  atâția  politicieni  cum  vin  și \nrostogolesc aici, citind de pe hârtii, niște texte atât de convenționale, \nde protocolare și, firesc, plicticoase. \nDacă  v-aș  întreba  pe  fiecare  dintre  dumneavoastră  ce  ați \nreținut din ce s-a vorbit până acum, când tot timpul ați stat cu ochii în \ntelefon, mă îndoiesc că puteți să-mi spuneți. \nEu  sper  să  nu  vă  spun  niște  clișee,  așa  cum  au  făcut \nantevorbitorii mei. \n                                                                                             44                                                                                          \n     \nSingurul care a dat impresia că nu este un robot, rostogolind \ndiscursuri terne, a fost domnul Barna. \nȘi  sper  ca  dânsului  și  dumneavoastră  să  vă  răspund  la \nîntrebarea - unde mergem, încotro ne îndreptăm? \nȘi am să încerc să vă descriu lapidar viziunea Partidului AUR \nîn privința Uniunii Europene și a locului României în această Uniune. \nCu atât mai mult cu cât știți foarte bine că a devenit un laitmotiv ca \ndespre  cei  de  la  AUR  să  se  spună  că  sunt  eurosceptici,  că  sunt \nantioccidentali, că ni s-a cuibărit în cap ideea ROExit-ului, că trebuie \nmusai ca România să iasă din Uniunea Europeană. \nȘi,  firește,  ca  tacâmul  să  fie  complet,  domnul  Barna,  cu \n„înțelepciunea rusească” - noi, ce la AUR, suntem rusofili și, firește, \nputiniști. \nȚin să vă spulber toate aceste temeri și să vă spun din capul \nlocului - AUR este un partid pro-european, în mod răspicat... (Râsete. \nAplauze.) \nPăi, lăsați-mă să vă argumentez! (Vociferări.) \nEste un partid devotat valorilor... (Vociferări.) ...europene... \n(Râsete.) ...nici nu ne trece prin cap... (Vociferări.) ...să fim adepții \nROExit-ului pe care ni-l imputați atâta și cu atât mai putin... (Râsete.) \n...puțin... (Râsete.) ...nu putem să fim... (Râsete.) ...putiniști... (Râsete.)  \n...de vreme ce suntem în NATO. Știm prea bine că de fiecare dată \ncând am avut de-a face cu rușii lucrurile s-au sfârșit prost pentru noi. \nSuntem  în  tabăra  NATO  și  suntem  loiali  partenerilor  noștri.  Nici \nvorbă de a privi cu simpatie către Rusia. (Aplauze.) \n                                                                                             45                                                                                          \n     \nDa, locul României este în Uniunea Europeană, nu există altă \ndirecție,  este  singura  opțiune.  Dar  noi  când  spunem  „Uniunea \nEuropeană” ne gândim la acel proiect inițial pe care părinții fondatori \nai Uniunii Europene l-au avut în minte - este vorba de o coaliție, de un \nclub select de națiuni creștine și de state suverane. \nNiciun  antevorbitor...  (Aplauze.)  ...vorbind  despre  unitatea \nEuropei  și  despre  solidaritatea  Europei,  n-a  vorbit  despre  națiuni \ncreștine și despre state suverane. Nu s-a vorbit decât despre unitatea \nEuropei și atât. \nNu! AUR împărtășește proiectul inițial al părinților fondatori \n- al lui Adenauer, al lui Schuman, al lui Monnet - și anume o uniune \neuropeană  alcătuită  din  națiuni  creștine  și  state  suverane.  Este \nesențial... (Aplauze.) ... acest lucru. (Aplauze.) \nTocmai de aceea  suntem pro-europeni, domnule Barna sau \ndomnule Bulai,  chiar dacă vă stârnesc râsul!  Suntem pro-europeani \nîntr-o asemenea Uniune Europeană. \nFără suveranitatea statelor și fără religia creștină, Europa se \nduce de-a berbeleacul. \nVă  amintesc  simbolul  Uniunii  Europene.  Simbolul  Uniunii \nEuropene este cununa, diadema de 12 stele. Acele 12 stele nu se referă \nla  numărul  statelor,  că  suntem  27  de  state  în  Uniunea  Europeană. \nAcele stele se referă la cei 12 Apostoli și, în același timp, la Cununa \nMaicii Domnului. (Aplauze.) \n                                                                                             46                                                                                          \n     \nPărinții  fondatori  ai  Uniunii  Europene  erau  catolici \npracticanți. Ei credeau în Uniunea Europeană și erau încredințați că \nreligia creștină va fi un liant al Uniunii Europene. \nAcest  simbol  a  fost  votat,  a  fost  adoptat  de  către  părinții \nfondatori pe care i-am pomenit, pe 8 decembrie 1955. Pe 8 decembrie \n1955, când au votat, ei s-au gândit la această zi - de ce? - pentru că în \ncalendarul catolic, 8 Decembrie este Ziua Zămislirii Maicii Domnului. \nNu  ștergeți  din  memoria  românilor  acest  act  fondator  cu \nrezonanță creștină pentru că este esențial! \nVă spuneam că vă argumentez de ce nu suntem eurosceptici, \nba dimpotrivă, suntem pro-europeni și de ce suntem devotați valorilor \neuropene. \nCând  spunem  valori  europene  ne  referim  la  acel  canon \nvaloric  care  este  axat  pe  adevăr,  frumos  și  bine,  care  sunt  valori \ngrecești, iar acest canon valoric care a fost consacrat și verificat de-a \nlungul mileniilor stă pe 3 temelii, pe 3 piloni - filosofia greacă, dreptul \nroman și religia creștină. (Aplauze.) \nO Europă din care scoateți... (Aplauze.) ...aceste 3 temelii... \n(Aplauze.) ...nu va mai fi Europa pe care o gândim noi, cei de la AUR. \nPentru noi, progresul în Uniunea Europeană înseamnă să dăm \nviață  proiectului  și  valorilor  pe  care  le-au  avut  în  minte  părinții \nfondatori. Este esențial acest lucru. Asta înseamnă progres pentru noi. \nÎn  schimb,  dacă  progres  înseamnă  atingerea  unei  uniuni \neuropene înțelese ca un stat suprafederal, cu o singură capitală, cu un \n                                                                                             47                                                                                          \n     \nsingur  Parlament  și  cu  un  singur  președinte,  noi  nu  împărtășim  o \nasemenea idee. \nAmintiți-vă, vă rog, de precursorul doamnei Ursula von der \nLeyen!  Vă  mai  amintiți  de  el?  Jean-Claude  Juncker,  acel  grotesc \ndrăgălaș  președinte  al  Comisiei  Europene.  Vă  amintiți  când  se \nîmpleticea,  mort  de  beat,  și  era  ținut  de  colegi,  pentru  că,  nu,  se \nclătina? \nDacă Uniunea Europeană va fi privită ca un stat suprafederal, \ndestinul ei va fi destinul împleticirii lui Jean-Claude Juncker. (Râsete. \nAplauze.) \nPentru  noi,  singurul  viitor  este  cel  al  Uniunii  Europene \nînțelese  ca  un  club  select  de  națiuni  creștine  și  de  state  suverane. \nAltfel nu se poate, vom avea destinul acestui sinistru și foarte prost \npolitician care a condus, din păcate, Uniunea Europeană, mai mulți \nani. \nCred că am fost destul de limpede. \nÎn privința putinismului pe care ni-l tot imputați, v-am spus, \nde  vreme  ce  suntem  în  NATO  și  în  tabăra  aceasta,  suntem  loiali \npartenerilor noștri, nu se pune problema de a privi cu simpatie tendința \nimperialistă rusească. \nȘi nu ne  mai bănuiți că avem în spate cine știe ce agenții \nvenite de la Moscova! \nÎnchei  spunându-vă:  trăiască  România  într-o  Uniune  a \nnațiunilor creștine și a statelor suverane! \nVă mulțumesc. (Aplauze.) \n                                                                                             48                                                                                          \n     \nVoci din sală: \nBravo! Bravo! (Aplauze.) \nDomnul Florin-Vasile Cîțu: \nMulțumim pentru scuze și explicații. \nUrmează domnul deputat Daniel-Gheorghe Rusu. \nDomnul Daniel-Gheorghe Rusu: \nDomnule ministru francez pentru Europa și afaceri externe, \nDomnule prim-ministru al României, \nDomnilor miniștri, \nDomnilor președinți, \nStimați reprezentanți ai cultelor religioase, \nStimați invitați, \nStimați colegi senatori și deputați care ați mai rămas în sală, \nDrag popor român din Europa și de pretutindeni, \nVreau să vă transmit un salut sincer din partea Grupului pe \ncare îl reprezint și mai ales din partea unuia dintre președinți, care, cu \nregret, nu a putut să fie astăzi aici, domnul George Simion, dar a ținut \nsă vă salute, prin intermediul meu, și să vă roage să transmiteți, la \nrândul  dumneavoastră,  domnule  ministru,  un  salut  sincer  către \nDomnia Sa, Éric Zemmour, cel mai bun președinte pe care Franța îl va \navea din luna iunie încolo! (Râsete. Vociferări. Aplauze.) \nRespect  pentru  demnitatea  umană,  toleranță,  solidaritate, \nnediscriminare, libertate, democrație, egalitate, stat de drept, drepturile \nomului - sunt valori care au stat la baza constituirii Uniunii Europene \n                                                                                             49                                                                                          \n     \nși care sunt împărtășite de toate statele Uniunii Europene și așa ne \ndorim să și rămână. \nPoate unii cred că aderarea la Uniunea Europeană a venit așa, \nde la sine, pur și simplu. \nGreșit,  domnilor!  De  fapt,  a  fost  voința  poporului  român, \nsătul de comunismul umilitor și josnic al ultimelor zeci de ani și a \nunor lideri ai României, de a duce și de a îndrepta țara noastră către \nVest. \nA  fost  Cererea  oficială  de  aderare  la  Uniunea  Europeană, \nsemnată în iunie 1995, a fost Planul de la Snagov, lansat în anul 2000, \na fost Summitul din 1999 de la Helsinki și altele. Dar înainte de asta a \nfost  gândirea  strategică  a  unor  lideri  europeni  și  români,  în  orice \nlumină s-ar afla ei astăzi. \nUnde este România după 15 ani de la aderarea la Uniunea \nEuropeană?  Ce  am  câștigat?  Ce  am  pierdut?  Sau  încotro  mergem? \nSunt întrebări legitime pe care orice cetățean al Uniunii Europene de \nbună-credință și le poate pune. \nPIB-ul și bugetul țării, este adevărat, sunt duble, dacă nu mai \nmari, față de 2007, anul aderării. \nBanii  pentru  agricultură,  pentru  proiecte  de  infrastructură, \nsănătate, educație s-au dublat, la rândul lor. \nÎnsă  foarte  mulți  oameni  -  i-am  văzut  chiar  și  săptămâna \ntrecută, în Europa -, sunt nemulțumiți, deși țările în care locuiesc le \nconferă și le oferă o protecție socială deosebită, ei se simt părăsiți de \n                                                                                             50                                                                                          \n     \nGuvernul nostru și de oamenii noștri de stat. Ei trimit acasă către 3-4 \nmiliarde de euro, mai mult decât investițiile străine în România. \nSalariul mediu s-a dublat, puterea de cumpărare a românilor a \ncrescut până la un moment dat. \nDar noi toți ar trebui să fim mândri că facem parte dintr-o \nEuropă unită, în care drepturile să ne fie respectate. La fel, și valorile \ncreștine și morale. Să ne mândrim că facem parte dintr-o Europă a \npopoarelor  care  să  se  respecte  reciproc,  în  care  libera  exprimare  a \nopiniilor fiecăruia dintre noi să fie luată în considerare ca un lucru bun \nși constructiv, și nu ca un afront menit să dezbine  ceea ce  alții au \nreușit să clădească. \nRenunțând la metafore, trebuie să vă spun răspicat că cei 15 \nani  de  apartenență  la  Uniunea  Europeană  ne-au  adus  foarte  multe \navantaje, atât României, cât și poporului român, dar totuși, din varii \nmotive,  nu  am  reușit  să  facem  saltul  preconizat  pentru  a  avea  o \nadministrație  reală  și  prosperă,  o  dezvoltare  durabilă,  fără  decalaje \nîntre nivelul nostru de trai și nivelul de trai al concetățenilor noștri \neuropeni. \nNe dorim să stăm drept, să fim respectați și consultați în mod \negal, ca membrii celorlalte țări, la masa tratativelor și a negocierilor și \nnu  am  vrea  să  credem  vreodată  că  suntem  considerați  o  țară  și  un \npopor de o categorie inferioară. \nNu în ultimul rând, aș dori să reiterez faptul că Alianța pentru \nUnirea Românilor este o construcție politică pro-europeană și așa va \nrămâne atâta timp cât această relație a Uniunii Europene și a României \n                                                                                             51                                                                                          \n     \nse  bazează  pe  respect  reciproc  între  membrii  ei  și  atâta  timp  cât \nvalorile creștine și morale, precum și pilonii pe care a fost construită \naceastă fortăreață a națiunilor rămân ca temelie în gândirea și acțiunea \nliderilor ei. \nNe iubim poporul, iubim România și ne mândrim că facem \nparte din Europa. \nLa  mulți  ani...,  (Aplauze.)  ...România...,  (Aplauze.)  ...într-o \nEuropă... (Aplauze.) ...a tuturor... (Aplauze.) ...românilor... (Aplauze.)  \n...și a tuturor europenilor! (Aplauze.) \nMulțumesc. (Aplauze.) \nDomnul Florin-Vasile Cîțu: \nDin  partea  Grupurilor  parlamentare  ale  UDMR,  domnul \ndeputat Csoma Botond. \nDomnul Csoma Botond: \nDoamnelor și domnilor, \nStimați colegi,  \nStimate colege, \nStimați invitați, \nS-au  împlinit  15  ani  de  la  aderarea  României  la  Uniunea \nEuropeană. După 1990, intrarea în Alianța Nord-Atlantică și aderarea \nla Uniunea Europeană au fost obiectivele esențiale ale țării noastre. \nAderarea la Uniunea Europeană a însemnat pentru România o \nrecunoaștere, dincolo de granițele estului, un pas important pe drumul \n                                                                                             52                                                                                          \n     \nunei dezvoltări durabile și deschiderea spre un nou model social, spre \nnoi perspective în beneficiul tuturor cetățenilor acestei țări. \nAu trecut 15 ani în care am fost martorii unor transformări \nmajore. Au fost 15 ani de dezvoltare și de consolidare – dezvoltare și \nconsolidare  a  democrației,  firește!  -,  dar  trebuie  să  vă  spun  că  au \nexistat și anumite puncte nevralgice. Și aici m-aș referi în principal la \nanumite aspecte privind drepturile minorităților naționale din această \nțară. \nCel mai mare avantaj al aderării, în sens material, firește, au \nfost fondurile europene, menite să contribuie la dezvoltarea țării și la \nrecuperarea decalajelor față de statele cu vechime ale Uniunii, însă - \ntrebuie să spunem și chestia asta - România nu a reușit întotdeauna să \natragă  toate  sumele  alocate  de  Bruxelles,  situându-se  pe  ultimele \nlocuri între țările Uniunii la acest capitol. \nUn alt avantaj al cetățenilor din România este libera circulație \nîn spațiul UE, dar, în același timp, acest fapt a însemnat și plecarea a \nmilioane de cetățeni români să lucreze în alte țări europene. \nCa orice membru al Uniunii Europene, România are drepturi, \ndar și obligații, față de toți cetățenii ei, însă nu întotdeauna au fost \nrespectate aceste obligații asumate. \nRomânia încă așteaptă intrarea în spațiul Schengen, deziderat \ncare, în acest moment, se situează la nivelul de promisiuni. \nCu toate acestea, însă, după 15 ani, România susține ferm că \nnu  există  alternativă  la  această  Uniune  politică  și  economică.  Însă \ntotul evoluează și într-o direcție pentru care și noi,  cetățenii țărilor \n                                                                                             53                                                                                          \n     \nmembre, suntem responsabili. De aceea, când vorbim despre viitorul \nUniunii Europene, este nevoie de un dialog amplu și de implicare. \nPentru că, stimați colegi, trăim vremuri complicate. Pandemia \nde  coronavirus  ne-a  afectat  grav,  ne-a  dat  multe  lecții,  însă  datoria \nnoastră  este  să  învățăm  din  faptul  că  Uniunea  Europeană,  țările \nmembre, nu au fost suficient de pregătite și nu am avut un răspuns \nprompt în fața acestei situații fără precedent. \nTrebuie  să  învățăm  și  din  lecțiile  trecutului  cu  privire  la \nistoria și dezvoltarea Uniunii Europene. În fața provocărilor vechi și \nnoi,  pe  baza  unor  valori  democratice  solide  și  libertăți  comune, \nUniunea Europeană trebuie să sprijine statele membre acolo unde este \nnevoie  și  cât  este  nevoie,  cu  delimitarea  clară  a  competențelor \nexercitate în comun și a competențelor ce revin fiecărui stat membru. \nCooperarea statelor  membre  ale UE trebuie să rămână una \npragmatică, orientată spre dezvoltarea comună a societăților noastre și \nîntărirea poziției Uniunii pe scena globală. \nPoate ne-am fi descurcat mult mai bine pe plan global dacă \nam fi avut o politică externă mai bine coagulată. Și poate am fi putut \nsă evităm o serie de pericole dacă am avea o armată europeană de \nanvergură. \nUDMR  salută  președinția  franceză  la  Consiliul  Uniunii \nEuropene  și  în  special  eforturile  depuse  de  Franța  în  vederea \nconsolidării  și  dezvoltării  proiectului  armatei  europene,  un  proiect \ndificil, dar, credem noi, în același timp foarte necesar. \nStimați colegi, \n                                                                                             54                                                                                          \n     \nSunt câteva lecții pe care trebuie să le învățăm, avem nevoie \nde o colaborare mai strânsă între actorii politici, atât pe plan intern, cât \nși în cadrul forului comunitar. \nÎntr-adevăr, este mult mai ușor să explici ce nu este Uniunea \nEuropeană, decât ceea ce este. Dacă vă amintiți, fostul președinte al \nComisiei Europene, Jacques Delors, a denumit Uniunea Europeană, \naceastă construcție, „un obiect politic neidentificat”. Avem deci în față \no construcție originală, fără precedent și fără corespondent în lume. \nUniunea  Europeană  trece  dincolo  de  cadrul  de  concepte  politice \ntradiționale. Ea este o valoare unică, iar noi,  ce îi suntem cetățeni, \ntrebuie să o apreciem și să ne străduim să o dezvoltăm. \nCa  stat  membru  al  Uniunii  Europene,  trebuie  să  putem \nasigura calitatea vieții cetățenilor noștri și, în acest sens, trebuie să ne \nasigurăm că deținem suficientă putere economică și strategii care să \nfie concretizate în planuri concrete, în planuri de acțiune cu termene \nclare.  Astfel,  rolul  actorilor  economici  este  foarte  important  și, \nadăugând  politici  sociale  viabile  și  strategii  de  dezvoltare  durabilă, \nimplementarea responsabilă a acestora, cu siguranță se vor înregistra \nrezultate. Iar rezultatele se măsoară în siguranța, bunăstarea și nivelul \nde trai al cetățenilor noștri și, în același timp, putem asigura un viitor \nsigur generațiilor următoare. \nAcum, când tendințele extremiste se accentuează - și trebuie \nsă vorbim și despre acest fenomen, stimați colegi,  - iar la frontiera \nestică a Uniunii sunt încercări de a declanșa un conflict armat, credem \ncă este nevoie de mai multă unitate și de dialog. \n                                                                                             55                                                                                          \n     \nÎn ceea ce privește creșterea tot mai vizibilă a partidelor de \nextremă dreapta, trebuie să ne punem câteva întrebări, stimați colegi: \ncare  sunt  motivele  pentru  care  oamenii  sunt  deschiși  la  asemenea \nretorici?  Unde  a  greșit,  eventual  –  poate  că  a  greșit  –  și  Uniunea \nEuropeană? Este oare departe de cetățeni, pare netransparentă? \nUnde am greșit noi, politicienii? \nCred că la aceste întrebări trebuie să ne gândim și trebuie să \nîncercăm să formulăm un răspuns cât de cât concludent și bazat pe \nargumente. \nRomânia și-a exprimat ferm poziția în regiune prin susținerea \nunei Uniuni Europene stabile atât din punct de vedere economic, cât și \ngeopolitic. \nReiterez, Uniunea Europeană reprezintă o valoare unică, iar \nnoi,  cetățenii  săi,  avem  datoria  să  o  păstrăm  și  să  contribuim  la \ndezvoltarea ei. Avem datoria morală să o apărăm, ca să nu cadă pradă \ncelor ce vor să o distrugă, deși susțin altceva. \nÎnsă  toate  acestea  nu  înseamnă  că  nu  ne  putem  strădui  să \nîmbunătățim Uniunea noastră. Și noi, cetățenii europeni, ne dorim o \nUniune  Europeană  tot  mai  perfectă,  mai  apropiată  de  cetățeni,  și, \nsigur, mai implicată în viața noastră cotidiană. \nRomânia, prin obligațiile asumate odată cu aderarea la UE \nacum  15  ani,  își  propune  să  contribuie  la  consolidarea  acestei \nconstrucții  europene  și  să  contribuie  la  protejarea  ei  în  fața  tuturor \npericolelor  ce  apar  pe  parcurs.  O  putem  face  noi,  cetățenii,  noi, \ndecidenții, și o putem face noi, cetățenii europeni. \n                                                                                             56                                                                                          \n     \nVă mulțumesc, stimați colegi, pentru atenție. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  Grupului  parlamentar  al  minorităților  naționale, \ndomnul deputat Ovidiu Victor Ganț. \nDomnul Ovidiu Victor Ganț: \nVă mulțumesc frumos. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule  ministru pentru Europa și al afacerilor externe al \nRepublicii Franceze,  \nDoamnă, domnilor miniștri, \nDoamnelor și domnilor ambasadori, \nStimați invitați, \nDoamnelor și domnilor senatori și deputați,  \nAm  avut  inițiativa  organizării  acestei  ședințe  festive  de \nsărbătorire a 15 ani de la aderarea României la Uniunea Europeană, \npentru că acest eveniment reprezintă în opinia noastră, a deputaților \ndin Grupul parlamentar al minorităților naționale, un moment crucial \nîn istoria României. El este șansa unică de a reînnoda relația noastră \nde apartenență ca națiune la lumea occidentală, o năzuință istorică, \nmanifestată  permanent,  începând  cu  secolul  al  XIX-lea  în  Țările \nRomâne. Principalii intelectuali și politicieni români ai acelui secol au \n                                                                                             57                                                                                          \n     \nstudiat  la  universități  franceze,  germane,  austriece  sau  italiene, \npromovând  ulterior  în  țară,  în  mod  asiduu,  valorile  civilizației \noccidentale. \nLa  sfârșitul  anilor  ʾ30,  tot  acest  proces  de  integrare  și \ndezvoltare a României ca parte a spațiului de valori europene a fost \ncurmat brusc de instaurarea succesivă a fascismului și comunismului, \ndublată de pierderea unei părți a teritoriului național și impunerea unui \nfel  de  a  gândi  străin  de  orice  tradiție  de  la  noi.  A  fost  o  perioadă \nîntunecată  din  istoria  noastră,  atunci  când  am  avut  parte  doar  de \ndictaturi de tip fascist și comunist, cu tot reculul pe care acestea l-au \nadus în plan uman, social și economic. \nDin  fericire,  național-comunismul  a  luat  sfârșit  datorită \nRevoluției  din  decembrie  1989  și  sacrificiului  pe  care  l-au  făcut \ncetățenii țării noastre atunci, indiferent de apartenența lor etnică sau \nreligioasă, creștini, evrei sau musulmani. \nA urmat o perioadă foarte grea, marcată de crize sociale și \neconomice - mineriade, falimentul economiei socialiste, hiperinflație -\npe care am depășit-o cu greu, dar care s-a terminat prin două realizări \nmajore:  intrarea  în  NATO  și  Uniunea  Europeană.  Au  fost  două \nmomente  de  consens  național,  de  altfel  foarte  rare  în  politica \nromânească. Să reamintim faptul că Tratatul de aderare la Uniunea \nEuropeană  a  fost  ratificat  în  unanimitate  de  către  Parlamentul \nRomâniei.  În  ceea  ce  ne  privește,  am  susținut  activ  demersul,  prin \nrelațiile pe care le avem cu țările membre de care suntem legați prin \nlimbă și cultură. \n                                                                                             58                                                                                          \n     \nAstfel s-a deschis calea spre o democrație de tip occidental și \no dezvoltare economico-socială fără precedent. \nȘi  perioada  de  preaderare,  de  adoptare  a  legislației,  de \npreluare  a  aquis-ului  comunitar  și  de  transformare  instituțională \ntrebuie  amintită  ca  fiind  un  efort  comun  al  tuturor  forțelor  politice \nproeuropene  și  evident  al  Parlamentului  României,  ca  expresie  a \nsuveranității  națiunii  române.  Ne-am  asumat  toate  prevederile  din \ntratatul de aderare, inclusiv ceea ce scrie în art. 148 din Constituția \nRomâniei,  alin.  (2):  „Ca  urmare  a  aderării,  prevederile  tratatelor \nconstitutive  ale  Uniunii  Europene,  precum  și  celelalte  reglementări \ncomunitare  cu  caracter  obligatoriu,  au  prioritate  față  de  dispozițiile \ncontrare  din  legile  interne,  cu  respectarea  prevederilor  actului  de \naderare”.  \nPentru că niciodată aici nu s-au reliefat două aspecte, doresc \nsă  o  fac  eu  astăzi,  pentru  că  le-am  trăit  în  mod  nemijlocit.  Regret \nabsența domnului profesor doctor Vasile Pușcaș, negociatorul șef al \nRomâniei, care a reușit, împreună cu echipa sa, să finalizeze la timp \nnegocierile  de  aderare  în  decembrie  2004  și  doresc  să-i  mulțumesc \npublic pentru această realizare, care a permis semnarea tratatului de \naderare în timp util, pentru respectarea termenului de 1 ianuarie 2007. \nAl  doilea  aspect  pe  care  doresc  să-l  amintesc  este  munca \nechipei  de  observatori  la  Parlamentul  European,  într-un  efort \ntranspartinic, dar și multietnic al delegației noastre. \nA fost o onoare deosebită pentru mine faptul că, desemnat \nfiind de către Grupul parlamentar al minorităților naționale, am făcut \n                                                                                             59                                                                                          \n     \nparte  din  delegație,  alături  de  alți  parlamentari  români,  care  își \ncontinuă și astăzi activitatea parlamentară: doamnele senator Roberta \nAnastase și Gabriela Crețu și domnii senatori Vasile Dîncu și Titus \nCorlățean.  Împreună  am  reușit  să  combatem  prejudecăți  și  să \nschimbăm  opinii  asupra  aderării  țării  noastre,  inclusiv  votul  unor \nîntregi delegații naționale din grupurile noastre politice asupra acestui \nsubiect, de la avizul conform, unde a fost împotrivă, la ultimul raport \nMoscovici,  unde  a  fost  pentru.  Am  convingerea  că  sunt  în \nasentimentul colegilor mei, foști observatori, față de cele afirmate.  \nMomentul  aderării  la  1  ianuarie  2007  a  fost  sărbătorit  la \nBucurești  împreună  cu  ministrul  federal  de  externe  al  Germaniei, \nFrank-Walter Steinmeier, astăzi președinte federal, care asigura la data \nrespectivă  președinția  Consiliului  Uniunii  Europene.  Din  păcate, \nseparat:  într-un  loc  cu  președintele  României,  în  alt  loc  cu  prim-\nministrul de atunci. Un semn de rău augur pentru ce avea să urmeze \natât  în  politica  internă,  cât  și  în  ceea  ce  privește  demersul  politic \neuropean al României. \nPoate că acum, la 15 ani după, vom înțelege ce mare rău îl \nreprezintă permanentele disensiuni și crize politice. \nMă  bucur  să  sărbătorim  astăzi  15  ani  de  la  aderare,  în \nprezența  ministrului  de  externe  al  Franței,  domnul  Jean-Yves  Le \nDrian, într-un arc peste timp simbolic și doresc să-i mulțumesc în mod \ndeosebit  pentru  efortul  de  a  fi  alături  de  noi.  Vedem  în  prezența \nDomniei Sale un nou gest de prietenie al Franței față de România.  \nDoamnelor și domnilor, \n                                                                                             60                                                                                          \n     \nReconcilierea  franco-germană  reprezintă  fundamentul \nUniunii  Europene  de  astăzi.  Cred  că  Robert  Schuman  și  Konrad \nAdenauer  ar  fi  mândri  de  cele  realizate,  însă  ar  exprima  și  unele \nnemulțumiri legate de Uniunea Europeană. \nDespre acestea din urmă doresc să vă vorbesc. Am pierdut \nrecent un membru, Marea Britanie, care într-un demers unilateral a \ndecis  să  ne  părăsească  -  lucru  pe  care  îl  regret.  Avem  tot  felul  de \nexcepții și opt out-uri pentru anumiți membri. Nu se respectă întocmai \ntratatele,  birocrația  rămâne  sufocantă,  uneori  există  un  tratament \ndiferențiat aplicat unor state membre sau opinii grav divergente între \nanumite state membre, în chestiunea valorilor fundamentale care stau \nla baza construcției europene. \nDoresc  să  fac  apel  la  solidaritate  și  echitate  în  interiorul \nUniunii  Europene,  foarte  bune  exemple  fiind  lupta  împotriva \npandemiei și finanțarea planurilor naționale de redresare și reziliență \nale statelor membre. \nTotuși, cred că a venit timpul să punem capăt discriminării la \ncare este supusă România, prin neacceptarea în spațiul Schengen, deși \nam  investit  sute  de  milioane  de  euro  în  aplicarea  sistemului  și  în \npofida faptului că din 2011 satisfacem criteriile de aderare. Această \nstare de fapt nu face decât să scadă încrederea cetățenilor români în \nUniunea  Europeană,  afectând  libera  circulație  a  persoanelor  și  a \nbunurilor. \nTotodată  pledăm  ca  pe  baza  unor  rezultate  concrete  – \nsubliniez, pe baza unor rezultate concrete – pe care le va obține țara \n                                                                                             61                                                                                          \n     \nnoastră în perioada următoare să se încheie aplicarea mecanismului de \ncooperare  și  verificare.  În  ceea  ce  ne  privește,  vom  susține  orice \nmăsură legislativă necesară în acest sens. \nSper să ne facem și noi treaba în plan intern și să ducem la \nbun  sfârșit  reformele  anunțate:  modificarea  Constituției,  reforma \nadministrativă,  în  sensul  aplicării  în  mod  real  a  principiului \nsubsidiarității și al unei descentralizări mult clamate în anii din urmă, \ndezvoltarea infrastructurii rutiere și feroviare, a celei din sănătate și \nînvățământ, a digitalizării etc. \nNe  dorim,  totodată,  ca  procesul  de  extindere  al  Uniunii \nEuropene în Balcanii de Vest să fie dinamizat, permițând oamenilor \ndin regiune să se bucure de șansa de a fi cetățeni ai Uniunii Europene, \ndiminuând în același timp influențe externe nefaste asupra regiunii.  \nSperăm că președinția Franței a Consiliului Uniunii Europene \nsă ne ajute în rezolvarea unei părți din aceste probleme, respectiv să \naducă progrese importante la aceste capitole. \nConform unui sondaj recent, încrederea cetățenilor români în \nUniunea Europeană este în continuare la una din cele mai înalte cote \ndin statele membre, iar în ceea ce privește încrederea lor în alte state \nde pe mapamond Germania este pe locul întâi, iar Franța pe locul trei. \nDoamnelor și domnilor, \nÎn concluzie, avem convingerea că apartenența României la \nUniunea Europeană este garanția pentru noi de a beneficia de pace, \ndemocrație  și  bunăstare  și  deci  Grupul  parlamentar  al  minorităților \n                                                                                             62                                                                                          \n     \nnaționale  va  continua  să  susțină  necondiționat  demersurile \nproeuropene ale României. \nVă mulțumesc frumos pentru atenție. (Aplauze.) \nDomnul Florin-Vasile Cîțu: \nMulțumim, domnule deputat. \nTot  din  partea  Grupului  parlamentar  al  minorităților \nnaționale, domnul Silviu Vexler.  \nDomnul Silviu Vexler: \nDoamnelor și domnilor, \nAm  învățat  și  am  crezut  întotdeauna  în  faptul  că  Uniunea \nEuropeană este construită pe șase valori fundamentale: respect pentru \ndemnitatea  umană,  libertate,  democrație,  egalitate,  stat  de  drept, \nrespectarea drepturilor omului, inclusiv cele ale minorităților. \nȘi  îmi  aduc  aminte,  în  acest  moment,  înmormântarea \ndoamnei  Simone  Veil,  prima  femeie  președinte  a  Parlamentului \nEuropean,  reprezentând  Franța,  supraviețuitor  al  lagărelor  de  la \nAuschwitz și Bergen-Belsen, și  mai ales un fragment din cuvintele \nspuse de președintele Macron, respectiv că este aici „pentru a exprima \no imensă recunoștință, în numele poporului francez, pentru unul din \ncei mai iubiți copii ai săi”. \nTotuși, în acest moment deosebit, aniversar, și care ar trebui \nsă fie vesel, domnule ministru Le Drian, doamnă ambasador Auer, îmi \ncer scuze și regret că a trebuit să fiți martor la declarațiile mistico-\nreligioase  ale  unui  coleg  care  atunci  când  nu  elogiază  criminali  de \n                                                                                             63                                                                                          \n     \nrăzboi și nu neagă Holocaustul, încearcă să șteargă din viziunea unei \nEurope moderne existența comunităților musulmane și evreiești. \nDomnule  senator  Lavric,  cu  toată  dorința  dumneavoastră, \nregret! \nSuntem aici și vom continua să fim aici, cu aceeași demnitate \ncu  care  am  contribuit  întotdeauna  la  construirea  și  modernizarea \nUniunii Europene. \nÎmi cer scuze pentru această intervenție! \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  deputaților  și  senatorilor  neafiliați,  doamna \nsenator Diana Șoșoacă. (Rumoare.) \nDoamna Diana Iovanovici-Șoșoacă: \nVă  mulțumesc.  (Este  îmbrăcată  în  ie  și  poartă  drapelul \nRomâniei pe umeri.) \nNu  credeam  că  arborarea  steagului  României  vă  va  stârni \natâtea  râsete!  Este  rușinos,  dar  ce  poți  să  îi  ceri  unui  astfel  de \nParlament?! \nMi  s-a  părut  inoportună  intervenția  domnului  Vexler,  în \ncondițiile în care nici măcar nu i s-a pronunțat numele! Mă fac și eu \navocatul domnului Lavric, pro bono, de data asta! \n                                                                                             64                                                                                          \n     \nSuntem la o aniversare de 15 ani și am auzit aici discursuri \ncare  mi-au  adus  aminte  de  Congresul  al  XIV-lea  al  Partidului \nComunist Român. \nMă așteptam la ceva mai mult din partea dumneavoastră, mai \nales că unii aveți vreo trei-patru legislaturi pe aici, deci ați putea cel \npuțin să învățați să nu mai citiți de pe hârtie, ci să și aveți un pic de \ninspirație pentru a purta discursuri. \nNu am auzi însă... elogii, bunăstare, deci trăim într-adevăr în \nlumi paralele. \nPoporul român trăiește într-o lume pe care dumneavoastră nu \no vedeți. Uniunea Europeană s-a format - și era bine cum s-a format - \npentru a avea o dezvoltare economică bună, să existe bunăstare, pentru \na concura Statele Unite ale Americii. Din păcate, după 15 ani în care \nni se spune că suntem parteneri egali ai statelor Uniunii Europene, nu \navem acces în Schengen. În schimb, avem firme austriece care ne-au \npreluat cam tot ce înseamnă petrol, gaz, bogății, avem firme franceze \ncare ne-au luat alte bogății, avem firme italiene care ne-au luat alte \nbogății. Nu e prost cine le ia, e prost cine le dă! În toți acești 15 ani, \nRomânia a pierdut cel mai mult. Da, într-adevăr, avem posibilitatea să \nne plimbăm în afara granițelor țării, dar, - ce să vezi?! - avem peste 10 \nmilioane de români în afara granițelor țării. Suntem țara cu cea mai \nmare migrație pe timp de pace, iar românii noștri sunt discriminați în \nUniunea Europeană! Nu am văzut ambasadele României că se luptă \npentru români și n-am văzut nici UE că se luptă pentru români, care \nsunt cetățeni egali în drepturi cu ceilalți cetățeni ai statelor europene. \n                                                                                             65                                                                                          \n     \nMai mult decât atât, în ultimii doi ani suntem siderați, mai \nales noi, juriștii, să vedem cum drepturile și libertățile fundamentale, \natât  din  Carta  drepturilor  omului,  dar  și  din  Carta  europeană  a \ndrepturilor  fundamentale  ale  Uniunii  Europene,  sunt  încălcate  cu \nobstinație! Se încalcă orice drept, în numele unui interes colectiv s-au \nanulat drepturile personale, ceea ce nu poate fi admis, pentru că asta \nfăceau comuniștii. \nNe-am  întors  în  timp,  iar  Uniunea  Europeană,  dacă  nu  se \ntrezește, va rămâne fără foarte multe state pentru că, îmi pare rău să o \nspun, nu că o doresc eu, eu încă mai cred că Uniunea Europeană poate \nsă se trezească și să revină la ceea ce a început. Dar 60% din români \nîși doresc ROExit. Atenție foarte mare! Și aveți grijă că anul acesta, \ndoamnelor  de  la  PNL  care  doriți  să  fiți  judecător  la  Curtea \nConstituțională și trageți sfori pentru acest lucru, pentru că vi s-a cerut \nsă anulați Constituția României în favoarea dreptului european. Așa \nceva... îi spun Uniunii Europene: „Pe aici nu se trece!”. Constituția \nRomâniei este cea mai de preț lege. În Constituție se află drepturi și \nlibertăți fundamentale europene. Respectăm dreptul european - dreptul \neuropean  poate  fi  cel  mult  complementar  -,  dar  nu  să  fie  superior \nConstituției României! \nMai mult decât atât, ...(Vociferări.) \nLăsați,  doamnă,  că  n-o  să  vă  aleagă  nimeni  la  Curtea \nConstituțională! \nMai mult decât atât... \n                                                                                             66                                                                                          \n     \nDoamna  Scântei,  lăsați,  că  știm...  Știți,  cu  milionul  ăla  de \neuro într-un an! \nVreau  să-i  amintesc  Uniunii  Europene  ce  înseamnă  aceste \nmotive de pe o ie românească. (Arată pe ia pe care o poartă.)  \nDa, fă-ți cruce! Poate așa vei deveni creștin, domnule! \nAceste  motive  sunt  milenare.  Aici,  pe  pământul  acesta \nromânesc,  s-au  descoperit  plăcuțele  de  la  Tărtăria,  primul  scris  din \nlume. Nici nu se inventase civilizația sumeriană! (Râsete.) \nAici... \nAșa este! Râdeți! Prostul râde când nu știe! \nPuneți mâna pe carte și citiți, că ați făcut de râs Parlamentul \nRomâniei!  \nPentru  România  steagul  României  este  acesta!  (Arată \ndrapelul.) Alt steag nu există! Pentru acest tricolor s-a murit! Și să-i \nmai  aducem  aminte  Uniunii  Europene  de  cruciadele  creștine,  când \ndomnitorii români stăteau aici de pavăză, astfel încât țările Europei să \nse dezvolte și să-și înalțe catedrale, unde acum ori sunt închise, ori \nsunt baruri și restaurante! \nUniunea Europeană trebuie să se trezească!  \nUitați-vă cum Ursula von der Leyen este într-un dosar penal \npentru contracte cu Pfizer! \nAți adus vaccinarea obligatorie ca unic drept și unică condiție \npentru a trăi! \nDomnul Florin-Vasile Cîțu: \nDoamnă senator, vă rog să vă îndreptați către sfârșit... \n                                                                                             67                                                                                          \n     \nDoamna Diana Iovanovici-Șoșoacă: \nO să mă îndrept către sfârșit, sfârșitul dumneavoastră! \nDomnul Florin-Vasile Cîțu: \nCele 10 milioane de români din străinătate vă mulțumesc. \nDoamna Diana Iovanovici-Șoșoacă: \nȘi voiam să vă mai spun un lucru. Pentru toți cei din Uniunea \nEuropeană care solicitați să ne vaccinăm și nu ne mai lăsați nici să \nrespirăm decât dacă ne vaccinăm: Dumnezeu nu este vaccinat și nu va \nfi niciodată! \nTrăiască România liberă și suverană! (Aplauze.) \nDomnul Florin-Vasile Cîțu: \nDin  partea  Grupului  parlamentar  al  PNL,  doamna  senator \nAlina Gorghiu. \nDoamna Alina-Ștefania Gorghiu: \nBună seara, stimați colegi! \nStimați invitați, \nÎntotdeauna  populismul  are  un  nume!  Dar  vă  asigur  că \nultimele minute vor fi ale unui discurs proeuropean, onest și autentic. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule ministru Le Drian,  \nStimată doamnă ambasador a Republicii Franceze,  \nStimați colegi, \n                                                                                             68                                                                                          \n     \n1 ianuarie 2007 a fost, într-adevăr, un moment de excepție \npentru noi toți și sunt, așa cum spuneau toți colegii mei, 15 ani  de \nUniune Europeană pentru România. \nCa națiune europeană, am aderat la un proiect politic care are \nla bază valori precum demnitatea, statul de drept, libertatea, egalitatea, \ntoleranța și, poate cel mai important dintre toate acestea, respectarea \ndrepturilor omului. Mult mai recent, spiritul Declarației de la Sibiu, \nadoptată în mai 2019, în România, a consfințit ceea ce este Europa de \nastăzi - o uniune a valorilor și a libertăților. \nStimați colegi senatori,  \nStimați colegi deputați, \nRezultatele  la  care  au  ajuns  statele  membre  ale  Uniunii \nEuropene, datorită integrării europene, vorbesc de la sine. Și pentru \nRomânia acest lucru a însemnat o creștere de aproape trei ori a PIB-\nului României, o creștere de patru ori a PIB-ului pe cap de locuitor, \nam beneficiat de fonduri europene pentru dezvoltare cu peste 46 de \nmiliarde  de  euro  mai  mult  decât  a  contribuit  România  la  bugetul \nUniunii, iar expresia „din fonduri europene” aduce multă mândrie și \ncertifică un lucru necesar și bine făcut. \nA fi european înseamnă însă multe lucruri, unele extrem de \nsimple, unele însă ceva mai complicate și provocatoare. \nCertificatul verde este un proiect european. \nDrepturile minorităților, de orice fel ar fi aceste minorități, și \ntoleranța, sunt valori europene. \nLa fel și respingerea discriminării și a excluziunii sociale. \n                                                                                             69                                                                                          \n     \nRespectarea  principiului  supremației  dreptului  european  în \ndomeniile stabilite prin tratate și cedarea de suveranitate, da, sunt, de \nasemenea,  principii  de  bază  ale  ideii  unității  europene.  La  fel  și \nrespectarea deplină a deciziilor Curții de Justiție a Uniunii Europene. \nNu poți, stimați colegi, să fii astăzi european o zi și a doua zi \nsă-ți  dai  haina  jos,  deși  mai  vedem  lucrul  acesta  în  discursuri  din \npricina populismului. Și atunci, în loc de oameni politici de stat, în loc \nde oameni politici înțelepți, vizionari, vezi lideri populiști care se bat \ncu  pumnul  în  piept,  nu  doar  în  România,  riscând  destrămarea \nproiectului european.  \nAcum, când lumea întreagă se confruntă cu noi și noi crize de \nsănătate,  economice,  ecologice,  tensiuni  geopolitice,  România  vă \nasigur că va contribui din plin la proiectul viitorului Europei.  \nVom  avea  o  Uniune  mai  puternică,  mai  rezilientă,  mai \nconvergentă, mai solidară. Și când vorbim de viitor trebuie să știm \nlimpede că avem ca stat european și obligații, dar avem și drepturi. \nSunt speranțe puse în 2007 și unele dintre ele încă nematerializate.  \nVorbea colegul nostru de la UDMR despre aderarea la spațiul \nSchengen. \nDa, este un drept al României, îndeplinim de mult timp toate \ncriteriile și condițiile tehnice și îi rugăm pe partenerii europeni să țină \ncont de acest lucru și să ne sprijine în acest demers al României.  \nȘi adoptarea monedei euro este un alt proiect pentru care ne \npregătim și probabil că o să ne pregătim mai serios de acum încolo. \n                                                                                             70                                                                                          \n     \nDeși  în  acești  15  ani  au  existat  foarte  multe  provocări, \nRomânia rămâne în continuare, în ciuda celor pe care le-ați auzit mai \ndevreme, una dintre cele mai favorabile țări pentru construcția Uniunii \nEuropene. \nUn  sondaj  recent,  de  acum  două  zile,  arată  că  peste  75% \ndintre români susțin în continuare proiectul european. \nDa,  e  îmbucurător  că  noi,  românii,  credem  în  această \nconstrucție,  iar  eu,  ca  un  cetățean  proeuropean  convins,  cred  că  și \nEuropa își va onora la rândul său toate obligațiile față de România. \nVă mulțumesc, stimați colegi, pentru această oportunitate. \nMulțumesc, domnule ministru, Excelență, pentru îngăduință. \nO seară plăcută! (Aplauze.) \nDomnul Florin-Vasile Cîțu: \nMulțumim, doamnă senator. \nDoamnelor și domnilor,  \nAm încheiat intervențiile. \nMulțumindu-vă pentru participare, vă rog să-mi permiteți să \ndeclar închisă ședința solemnă – așa se voia – comună a Senatului și \nCamerei Deputaților. \nVă mulțumesc.  \n \nȘedința s-a încheiat la ora 19.43. \n \n \n \n "
    },
    "34": {
        "start_text": "Doamna Alina-Ștefania Gorghiu:",
        "start_index": -1,
        "end_text": "Domnul Florin-Vasile Cîțu:",
        "end_index": -1,
        "text": "                                                             1                                                                                          \n     \n02 februarie 2022 – ședință comună \n \n \nS U M A R \n \n1.  Alocuţiuni consacrate aniversării a 15 ani de  2. \nla aderarea României la Uniunea Europeană. \n \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \nS T E N O G R A M A \nședinței solemne comune \n a Camerei Deputaților și Senatului \nconsacrată aniversării a 15 ani \nde la aderarea României la Uniunea Europeană. \n \nȘedința a început la ora 17.37. \nLucrările şedinţei au fost conduse de domnul senator Florin-\nVasile Cîțu, președintele Senatului, asistat de domnul deputat Andrei-\nRăzvan Lupu, secretar al Camerei Deputaților, și de domnul senator \nIon-Narcis Mircescu, secretar al Senatului.  \nDin  prezidiu  a  făcut  parte  și  domnul  deputat  Ion-Marcel \nCiolacu, preşedintele Camerei Deputaţilor. \nDomnul Florin-Vasile Cîțu: \nStimați colegi, \nVă rog să luați loc, să începem. \nDomnule președinte al Camerei Deputaților, \nDomnule prim-ministru, \nDomnule  Jean-Yves  Le  Drian,  ministrul  pentru  Europa  și \nafaceri externe al Republicii Franceze, \nDistinși reprezentanți ai cultelor religioase, \nDoamnelor și domnilor senatori și deputați, \nDoamnelor şi domnilor miniștri, \n                                                                                             3                                                                                          \n     \nExcelențele  Voastre,  doamnelor  și  domnilor  ambasadori, \nreprezentanți ai misiunilor diplomatice, \nStimați invitați, \nOnorată asistență, \nVă  rog  să-mi  permiteţi  să  declar  deschisă  şedinţa  solemnă \ncomună  de  astăzi,  a  Senatului  și  Camerei  Deputaților,  dedicată \naniversării a 15 ani de la aderarea României la Uniunea Europeană. \nDoamnelor şi domnilor, \nVă  invit  să  ascultăm  Imnul  naţional  al  României  și  Imnul \nUniunii Europene! \n(Se intonează Imnul naţional „Deşteaptă-te, române!”. \nSe intonează Imnul Uniunii Europene.) \nDoamnelor și domnilor senatori și deputați, \nOnorați invitați, \nÎl  invit  la  tribună  pe  Excelența  Sa,  domnul  Jean-Yves  Le \nDrian,  ministrul  pentru  Europa  și  afaceri  externe  al  Republicii \nFranceze. \nDomnul  Jean-Yves  Le  Drian  (ministrul  pentru  Europa  și \nafaceri externe al Republicii Franceze): \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDoamnelor și domnilor miniștri, \nDoamnelor și domnilor deputați și senatori, \n15 ani după aderarea României la Uniunea Europeană. \n                                                                                             4                                                                                          \n     \nSunt  deosebit  de  fericit  să  fiu  astăzi  la  București  pentru  a \nsărbători împreună cu dumneavoastră acest eveniment care a fost un \nprogres pentru toți europenii, pentru că de 15 ani încoace Uniunea \nnoastră  este  mai  puternică  și  mai  completă  pentru  că  și \ndumneavoastră, România, faceți parte din ea. \nȘi nu spun acest lucru numai în numele prieteniei care unește \nnațiunile  noastre,  o  prietenie  înrădăcinată  în  istoria  culturală, \nintelectuală și politică pe care o împărtășim împreună. Prietenie care \nne amintește de tinerețea petrecută la Paris a părinților fondatori ai \nRomâniei  moderne  –  Alexandru  Ioan  Cuza,  Vasile  Alecsandri  sau \nchiar și Brătianu, familia Brătianu, tată și fiu. O prietenie care ni se \namintește de fiecare dată când pronunțăm numele lui Enescu, Brâncuși \nsau Cioran, care ne-au adus atât de mult cu toții. O prietenie care, \ndupă Revoluția Română, s-a exprimat prin numeroase manifestări de \nsolidaritate, de care eu îmi amintesc încă și acum, păstrez o amintire \nfoarte proaspătă a acestor manifestări. Și o prietenie care adeseori - și \neste o mare onoare pentru noi - se pronunță, se vorbește „en français” \n-  în  franceză,  această  limbă  care  a  fost  o  limbă  de  libertate  și  de \ncunoaștere  pentru  tinerii  români  care  au  studiat-o  în  anii  cei  mai \nsumbri  ai  istoriei  dumneavoastră  și  care  astăzi  vă  înscrie  pe  mulți \ndintre  dumneavoastră  într-o  comunitate  de  300  de  milioane  de \nfrancofoni de peste tot în lume. \nSpun acest lucru, de asemenea, pentru că Franța prezidează \nastăzi  Consiliul  Uniunii  Europene,  și  această  responsabilitate  ne \n                                                                                             5                                                                                          \n     \npermite  să  apreciem  atuurile,  avantajele  care  dau  putere  Europei \nnoastre. \nIncontestabil, economia dumneavoastră s-a poziționat treptat \npe sectoare de viitor, și angajarea dumneavoastră în Europa Apărării, \ninclusiv în Sahel, se numără printre toate aceste atuuri ale Europei. \nCând  v-ați  alăturat  Uniunii,  în  2007,  România  și-a  reluat \nlocul  care  îi  corespunde  în  inima  Europei  noastre.  A  fost  un  pas \nsuplimentar pe drumul care v-a permis să dați pagina, să lăsați în urma \ndumneavoastră  mai  multe  decenii  de  dictatură,  penurii  și  regim \narbitrar. A fost, de asemenea, un pas în plus pe drumul care, după un \nsecol de conflicte și despărțiri, ne-a condus împreună la reunificarea \nEuropei noastre. Și, într-adevăr, vorbesc despre reunificare. Am spus \nacest  lucru  la  Praga,  când  comemoram  revoluțiile  din  1989,  ca,  de \nexemplu, cea care a început pentru dumneavoastră la Timișoara, în \nstrigăte de libertate și dreptate. \nȘi  repet  în  fața  dumneavoastră  astăzi  -  decât  să  folosesc \ncuvântul „extindere”, care oarecum ne îndepărtează unii de ceilalți, eu \nprefer termenul „reunificare”, pentru că el ne apropie unii de ceilalți. \nMomentul istoric din 2007, pe care îl sărbătorim astăzi, a fost \npregătit de momentul istoric din 1989, când Europa noastră a putut, în \nsfârșit, să se regăsească pe sine însăși, când în sfârșit am început să \nvindecăm  împreună  această  rană  deschisă  în  1945  în  inima \ncontinentului european deja greu încercat și dezorientat de 3 decenii \nde  tragic  război  civil.  Când,  în  sfârșit,  Cortina  de  Fier  care  ne \n                                                                                             6                                                                                          \n     \ndespărțea  s-a  prăbușit,  s-a  prăbușit  și  noțiunea  total  artificială  de \n„Europa de Est”, care ne despărțea și ea, de asemenea. \nÎntr-adevăr, națiunile noastre sunt diferite, sunt diverse, dar \nnu  a  existat  dintotdeauna  decât  o  singură  Europă,  cea  pe  care \nîmpreună o numim „a noastră”, cea pe care ne-a înapoiat-o anul 1989. \nAceste două drumuri, în realitate, se confundă și nu fac decât \nunul  singur.  Este  calea  pe  care  ne-o  deschidem  noi,  în  calitate  de \neuropeni, înspre un orizont de progres care ne reunește. Un orizont de \nlibertate  și  de  democrație  ordonat  în  funcție  de  principiile \nfundamentale  ale  Uniunii  noastre  -  respectarea  statului  de  drept,  a \ndrepturilor  omului,  a  drepturilor  minorităților,  respectarea  libertății \npresei  și  libertăților  universitare.  Un  orizont  de  progres  social \nîmpărtășit, pentru că concetățenii așteaptă în mod legitim de la Europa \nca ea să fie prosperitatea în serviciul solidarității, în dimensiunea cea \nmai concretă a vieților lor. Și un orizont, de asemenea, de reunificare a \nmemoriilor noastre în toată diversitatea lor, ca să putem regăsi firul \nistoriei  europene  și  pentru  a  putea  scrie  împreună  noi  pagini  din \naceastă istorie. \nAcest orizont comun ne permite să mergem înainte, astăzi, \nîntr-o  lume  plină  de  amenințări  și  de  provocări  legate  de  mediu, \ntehnologice, economice și geopolitice, afirmând această suveranitate \neuropeană care astăzi, în fața noului context internațional, este cea mai \nbună  garanție  a  suveranităților  noastre  naționale,  pe  care  ea  le \nconsolidează fără să le știrbească. \n                                                                                             7                                                                                          \n     \nȚările  care,  cum  a  fost  cazul  în  România,  au  fost  supuse \njugului  funestei  doctrine  Brejnev  știu  că  suveranitatea  nu  poate  fi \nlimitată, ea există sau nu există, și dacă ni se confiscă, atunci trebuie \nsă o recucerim, așa cum ați făcut-o și dumneavoastră. \nÎn schimb, dacă hotărâm cu toții, împreună, putem să-i dăm o \nprelungire colectivă, pentru a o apăra mai bine, adică pentru a apăra \nmai bine capacitatea noastră de a ne face propriile alegeri și să nu ne \nsupunem strategiilor de dependență, de predare, de exploatare și de \ningerință,  care  conturează  astăzi  o  sălbăticire  îngrijorătoare  a  vieții \ninternaționale. \nAfirmând împreună suveranitatea noastră, împreună, cei 27, \nne acordăm mijloacele pentru a rezista acestei schimbări. \nSuveranitatea    europeană  este,  pur  și  simplu,  condiția \nposibilității  exercitării  depline  a  suveranităților  naționale  în  secolul \nXXI.  Acesta  este  sensul  pe  care  dorim  să-l  dăm  celei  de-a  13-a \npreședinții franceze a Consiliului UE, să declinăm, să afirmăm acest \nprincipiu imperativ politic și geopolitic de suveranitate europeană în \ntoate  domeniile,  împreună  cu  dumneavoastră  și  cu  toți  cei  27  de \nparteneri. Acesta este sensul marilor întâlniri pe care le pregătim  – \nSummitul  UE  -  Uniunea  Africană,  Forumul  ministerial  pentru \ncooperare  în  Indo-Pacific  și,  de  asemenea,  Summitul  privind  noul \nmodel european de creștere și, de asemenea, apărarea de către șefii de \nstat și de Guvern a Primei Cărți Albe a Apărării Europene, busola \nnoastră strategică. \n                                                                                             8                                                                                          \n     \nCe mă surprinde, uitându-mă la drumul pe care l-am parcurs \nîmpreună din 2007, este că proiectul nostru european este suficient de \nputernic  pentru  a  fi  atât  ceea  ce  ne  permite  să  vindecăm  rănile \nsecolului XX și, de asemenea, ne permite să intrăm în secolul XXI \nputernici, mulțumită identității noastre. \nȘi, bineînțeles, avem această dublă forță, și de aceea susținem \nperspectiva europeană a Balcanilor de Vest, care are un sens deplin, \navând în vedere trecutul și viitorul. \nPreședintele Macron a repetat acest lucru acum câteva zile, la \nParlamentul European de la Strassbourg - pentru noi, Balcanii de Vest \nîși au locul în Uniunea Europeană. \nIată  de  ce,  sub  președinție  franceză,  vom  organiza,  de \nasemenea, o conferință care va avea ca obiectiv să avansăm împreună \nînspre această nouă etapă a reunificării noastre europene, bazându-ne \nîn  special  pe  principiile  metodologiei  revizuite  a  negocierilor  de \nadeziune. \nIată  de  ce,  din  punctul  meu  de  vedere,  iată  ce  sărbătorim \nastăzi – un progres european. \nDar  actualitatea  ne  amintește  că  acest  imens  progres  se \nlovește astăzi de riscul unei regresiuni majore. \nUnii,  într-adevăr,  ar  vrea  să  ne  tragă  înapoi  înspre  lumea \nstabilită la Ialta, din care curajul și angajamentul dumneavoastră în \nconstrucția  europeană  ne-au  smuls.  Și  nu  vom  putea  accepta  acest \nlucru fără să renunțăm la tot ceea ce am construit împreună și la toate \nperspectivele de viitor pe care le-am adoptat. \n                                                                                             9                                                                                          \n     \nIată de ce, din punctul meu de vedere, una dintre cele mai \nmari provocări, căreia trebuie să-i răspundem astăzi, este să restabilim \no relație de stabilitate și de previzibilitate cu Rusia. Este o provocare \ncare se adresează unei întregi generații, dar este, în același timp, o \nprovocare urgentă, deoarece este din ce în ce mai clar, de mai mulți \nani, și cu atât mai mult astăzi, că vecinul nostru rus a hotărât să se \npoarte ca o putere care cauzează dezechilibre, refuzând să respecte \nmarile principii ale securității europene, pe care, amintesc, sunt fapte, \nRusia acceptase aceste principii, cu noi, la Helsinki, în '75, la Paris, în \n1990.  Ea  încearcă  astăzi  să  impună  o  logică  de  zone  de  influență \nfondată  pe  slăbirea  și  limitarea  suveranității  statelor  limitrofe  și \namenințând  anumiți  aliați  ai  noștri,  ai  NATO  și  parteneri  ai  UE  și \ndesfășurând manevre de ingerință chiar pe teritoriul Uniunii Europene \nși al NATO. \nPentru a găsi un nou echilibru cu vecinul nostru rus trebuie să \nformulăm  principii  cu  aliații  și  partenerii  noștri.  Și  tocmai  aceasta \nfacem. \nDar trebuie, de asemenea, ca noi, europenii, așa cum am început \ndeja să facem, trebuie să articulăm conținutul acestor principii, pentru \ncă această sarcină ne duce la chestiuni care nu afectează pe nimeni atât \nde  mult  ca  pe  noi  -  chestiunea  reunificării  continentului  nostru,  al \ncărui preț l-am amintit, chestiunea securității într-o lume de jocuri de \nputere și de raport de forțe care, în această lume, ia o cotitură înspre \nsălbăticire. Numai aceasta ne permite să rămânem actori ai destinului \nnostru, stăpâni pe destinul nostru, tocmai pentru că suntem uniți. \n                                                                                             10                                                                                          \n     \nȘi întrebarea care ni se pune astăzi este următoarea - cum să \nfacem față împreună? \nDin  punctul  meu  de  vedere,  răspunsul  se  declină  în  trei \npuncte. \nMai întâi, arătând că principiile fundamentale ale organizării \nsecurității  colective  în  Europa  nu  sunt  negociabile.  Mă  gândesc  la \nsuveranitatea  statelor,  care  trebuie  să  fie  pe  deplin  respectată, \ninviolabilitatea  frontierelor  și  integritatea  teritorială  a  statelor, \nlibertatea  pe  care  o  are  fiecare  stat,  să-și  hotărască  alianțele  și \norganizațiile la care dorește să adere și, în plus, la drepturile omului și \nlibertățile fundamentale, a căror aplicare este universală. \nNimic, astăzi, nu ar putea justifica slăbirea acestor principii \ncare se află în centrul, repet, Actului Final al Helsinki și al Cartei de la \nParis,  pe  care  Rusia  le-a  acceptat.  Tocmai  aceste  principii  sunt \namenințate astăzi de către Rusia. \nÎn ceea ce privește Ucraina, vreau să fiu deosebit de clar - \nRusia trebuie să fie conștientă de lovitura pe care și-ar da-o sie însăși \ndacă ar purta un nou atac împotriva acestei țări, pentru că europenii nu \nar accepta acest lucru, ne-am luat cu toții angajamentul solemn și încă \nde pe acum am început să pregătim sancțiunile masive pe care le-am \nadopta, fără să ezităm față de Rusia, dacă se va ajunge până acolo. \nPe  baza  acestor  principii,  responsabilitatea  noastră  este  să \nîncercăm să definim împreună cu Rusia termenii unui dialog exigent \nprivind reglementarea relației noastre de concurență strategică. Acest \ndialog este indispensabil, cu condiția ca el să fie purtat pe baza unei \n                                                                                             11                                                                                          \n     \nordini de zi pe care am hotărât-o noi, împreună, pentru că vedem că \nastăzi, fără reguli, o coabitare cu Rusia este o coabitare instabilă și \npericuloasă. \nPe termen scurt, prioritatea noastră trebuie să fie să căutăm \ncalea unei detensionări. Este efortul căruia ne consacrăm, în cadrul \nformatului Normandia, împreună cu Germania, pentru a obține gesturi \ncare să permită să ajungem la implementarea Acordurilor de la Minsk. \nAceste eforturi au fost reluate la Reuniunea de la Paris, acum câteva \nzile, și se vor continua. \nMai pe larg, de 20 de ani am asistat la distrugerea treptată a \ntuturor regulilor care încadrau concurența strategică, ceea ce ne-a dus \nîn fond la o lume care este cea a anilor '60, adică la o lume unde \ncompetiția militară și strategică riscă să se exprime în stare pură, fără \nnicio regulă, fără nicio constrângere. \nÎntr-adevăr, tratatele care ne legau nu mai există sau nu mai \nsunt în concordață cu realitățile militare contemporane. \nTrebuie, deci, fără să cedăm nimic din respectul pe care îl \ndatorăm  marilor  principii  menționate  adineauri,  trebuie,  deci,  să \nnegociem  regulile  adaptate  provocărilor  actuale,  că  e  vorba  de \narmamentele nucleare strategice, care fac obiectul unui dialog între \nRusia  și  Statele  Unite,  pe  care  și  noi  ne  coordonăm  strâns  cu \nWashingtonul,  sau  că  este  vorba  de  armamentele  convenționale, \nexercițiile militare sau mecanismele de previzibilitate ale activităților \nmilitare. \n                                                                                             12                                                                                          \n     \nÎn cadrul acestui dialog, europenii trebuie să poarte o viziune \nși  poziții  comune,  folosindu-se  de  mecanismele  de  coordonare \nexistente. \nȘi, în sfârșit, având în vedere că ne angajăm în acest dialog \ncu  Rusia  alături  de  aliații  noștri,  dar  și  în  calitate  de  europeni, \nîncercăm să facem să se audă un singur glas european de fiecare dată \ncând este vorba de securitatea europeană, reafirmând, în același timp, \nangajamentul  nostru  deplin  în  cadrul  NATO  și  al  politicii  sale  de \napărare și de descurajare. \nPrima  etapă  a  integrării  României  într-o  comunitate \neuroatlantică  de  solidaritate  și  responsabilitate  a  fost  aderarea  sa  la \nNATO,  în  2004.  Este  mândria  noastră  că  am  contribuit  la  această \nintegrare și, de asemenea, suntem mândri astăzi, în calitate de aliat, \npartener  european  și  țară  prietenă,  să  ne  aflăm  alături  de \ndumneavoastră  în  aceste  vremuri  când  contextul  de  securitate  se \ndegradează  la  frontierele  dumneavoastră,  și  ele  sunt  astăzi  și \nfrontierele noastre. \nAcesta este sensul anunțului făcut de președintele republicii, \nprivind  disponibilitatea  noastră,  să  contribuim  la  noi  măsuri  de \nreasigurare  în  beneficiul  României.  Acest  angajament  se  înscrie  în \ncontinuitatea acțiunii noastre pentru securitatea noastră comună, ca și \nmisiunile de poliție aeriană și în cadrul misiunilor eFP, prezențelor \navansate în Estonia și Lituania pe care Franța le va menține. \nSpun, de asemenea, că intransigența față de principii, atunci \ncând  stabilitatea  și  securitatea  continentului  nostru  se  află  în  joc, \n                                                                                             13                                                                                          \n     \ncăutarea unui dialog exigent cu Rusia, un angajament concret, atât în \nApărarea  Europeană,  cât  și  în  Alianța  Atlantică,  numai  astfel  vom \nputea să afirmăm ceea ce suntem în mod colectiv, adică o mare putere \ncapabilă să-și apere propriile interese și să se facă respectată, o putere \nde  echilibru  și  de  stabilitate  care  își  manifestă  atașamentul  față  de \nreguli. \nIată, dragi prieteni, ceea ce doream să vă spun la această a \n15-a aniversare a aderării României la Uniunea noastră. \nÎn numele istoriei europene care ne-a reunificat, în numele \nviitorului  de  suveranitate  pe  care  îl  putem  construi  împreună  și  în \nnumele  fermității  și  unității  pe  care  o  demonstrăm  astăzi  pentru  a \npăstra aceste cuceriri și pentru a apăra acest orizont, vă mulțumesc. \n(Aplauze.) \nDomnul Ion-Marcel Ciolacu: \nÎl  invit  la  tribună  pe  domnul  Florin  Cîțu,  președintele \nSenatului României. \nDomnul Florin-Vasile Cîțu: \n(Coboară la tribună.) \nDomnule președinte al Camerei Deputaților, \nDomnule prim-ministru, \nDomnule  Jean-Yves  Le  Drian,  ministrul  pentru  Europa  și \nafaceri externe al Republicii Franceze, \nDistinși reprezentanți ai cultelor religioase, \nDoamnelor și domnilor senatori și deputați, \n                                                                                             14                                                                                          \n     \nDoamnelor şi domnilor miniștri, \nExcelențele  Voastre,  doamnelor  și  domnilor  ambasadori  și \nreprezentanți ai misiunilor diplomatice, \nStimați invitați, \nOnorată asistență, \nIntrarea  în  Uniunea  Europeană  este  benefică  pentru  toți \nromânii, dar în același timp necesară, chiar dacă unii dintre noi au alte \nopinii. \nPoate prea des, în ultimii ani, unii politicieni s-au folosit sau \nau promovat negativ aderarea României la Uniunea Europeană. \nTotuși, este o realitate de necontestat faptul că aderarea la \nUniunea Europeană a adus bunăstare, libertate, securitatea României, \ncare  astăzi  este  mai  importantă  decât  oricând,  și  a  românilor, \nindiferent de forma ei, definită de Constituție, alimentară, financiară, \nsocială sau sanitară. \nCele mai mari câștiguri pentru România și români sunt cele 3 \nmari libertăți care nu au existat înainte de aderare – libera circulație a \npersoanelor, a mărfurilor și a capitalurilor. \nDacă ne uităm în jurul României, toate țările au luat o decizie \nimportantă. Noi am luat decizia că suntem o țară europeană. A fost \nprima dată în istoria României când a existat consens transpartinic, \ntoate partidele politice s-au pus de acord cu privire la drumul european \nal țării noastre. \nAceastă aderare a atins și a pătruns toate nivelurile societății \nromânești. \n                                                                                             15                                                                                          \n     \nNivelul politic - România face parte acum din marile familii \npolitice europene. \nTotuși, în România, unii politicieni au tendința să dea vina pe \nUniunea  Europeană  pentru  toate  nerealizările  lor,  pentru  lucruri  ca \ndistrugerea  industriei  și  pentru  faptul  că  nu  se  mai  cumpără  doar \nproduse românești, ci și produse străine. \nAdevărul este exact invers - aderarea la Uniunea Europeană a \ncreat calea pentru ca poporul român să vorbească și să aplice lucruri \nca: standarde internaționale, competență, profesionalism, meritocrație, \nevaluare, piață liberă, cu care am început să ne obișnuim la doar câțiva \nani după aderare. \nPentru mine și pentru Partidul Național Liberal, aderarea la \nUniunea  Europeană  a  constituit  un  prilej  prin  care  fundamentele \nliberale au avut ocazia să se afirme și să demonstreze că fac parte din \npolitica europeană. \nȘi, da, astăzi ia românească este una dintre cele mai apreciate \nproduse românești în Uniunea Europeană, iar Dacia Duster - care, nu \nștiu,  este  o  mașină  românească  făcută  de  o  firmă  franțuzească  sau \ninvers - este în topul preferințelor cumpărătorilor din Franța, Olanda și \nGermania. \nCel mai mare câștig al României și al românilor este că nu ne \nmai  bucurăm  doar  noi  de  produsele  românești  și  le-am  dat  ocazia \ntuturor să se bucure de acestea. \nÎn esență, lucrul important este că Uniunea Europeană ne-a \nadus împreună. Împreună cu marile națiuni cu tradiții din Europa, de \n                                                                                             16                                                                                          \n     \nla egal la egal. Ne-a permis practic să ne întoarcem într-un loc căruia \nRomânia i-a aparținut dintotdeauna. \nEuropa înseamnă că ne apărăm împreună, creștem împreună, \nfacem planuri pentru viitor împreună. \nA  permis  multor  români  care  nu-și  găseau  satisfacția \nprofesională  sau  materială  în  țară  să  o  facă  în  interiorul  familiei \nUniunii Europene, dar ei neuitând niciodată că sunt români. \nTinerii noștri, viitorul nostru, pot astăzi să se formeze și să \nstudieze ușor și liber oriunde în Europa. \nÎn ultimii 15 ani, România a progresat ca națiune europeană, \noportunitățile de muncă, de studiu, de investiții au crescut exponențial. \nDecalajul economic - așa cum s-a văzut și în cel mai recent \nraport al OECD  - și social, în comparație cu țările occidentale,  s-a \nmicșorat.  Am  devenit  o  societate  mai  atractivă  pentru  investitorii \nstrăini  și  pentru  marile  companii  internaționale,  iar  demnitatea, \nlibertatea,  drepturile  individuale  ale  omului  și  egalitatea  au  devenit \nvalori de necontestat. \nRomânia a contribuit în mod constant, prin acțiuni comune, la \nîmbunătățirea mecanismelor de dezvoltare ale UE și la perfecționarea \ninstrumentelor politice stabilite la nivel comunitar. \nPrin unitate și solidaritate, am gestionat una dintre cele mai \ndificile crize sanitare pe care UE le-a traversat încă de la fondarea \nComunității Europene. \nPrin reformele pe care și le-a asumat, România este astăzi un \nactor  european  care  poate  să  asigure  continuitate  în  susținerea \n                                                                                             17                                                                                          \n     \nstabilității și predictibilității sistemului fiscal. Continuă să faciliteze un \ndialog onest și echilibrat cu toți investitorii și să identifice soluții de \ndezvoltare economică pe termen mediu și lung. \nSuntem puternic angajați în asigurarea securității și stabilității \ngranițelor de est, iar evoluția complexă și imprevizibilă a situației din \nproximitatea țării noastre ne determină să ne consolidăm și postura de \nfurnizor important de securitate și stabilitate. \nDe aceea, vă spun foarte clar - viitorul României este strâns \nlegat de viitorul construcției europene. \nEforturile  noastre  trebuie  concentrate  pe  identificarea  unor \ndirecții care să faciliteze creșterea sustenabilă a calității vieții tuturor \ncetățenilor. \nÎn  același  timp,  viziunea  și  acțiunile  noastre  comune  la \nnivelul UE trebuie să fie calibrate schimbărilor ample care se produc \nchiar acum, sub ochii noștri, la nivel regional și european. \nPentru  mine  și  pentru  Partidul  Național  Liberal,  Uniunea \nEuropeană este singura opțiune. \nVă mulțumesc. (Aplauze.) \n(Revine la prezidiu.) \nÎl invit la tribună pe Excelența Sa, domnul Marcel Ciolacu, \npreședintele Camerei Deputaților. (Râsete. Aplauze. Vociferări.) \nDomnul Ion-Marcel Ciolacu: \nDomnule ministru pentru Europa și afaceri externe al Franței, \nExcelența Voastră, domnule președinte al Senatului,  \nDomnule prim-ministru,  \n                                                                                             18                                                                                          \n     \nDoamnelor și domnilor miniștri, \nStimați reprezentanți ai cultelor religioase, \nDoamnelor și domnilor europarlamentari,  \nStimați reprezentanți ai Corpului Diplomatic, \nDistinși invitați, \nDomnule prim-ministru Adrian Năstase,  \nDomnule prim-ministru Călin Popescu-Tăriceanu, (Aplauze.) \nCu mare bucurie vă urez un călduros bine ați venit la ședința \nsolemnă comună pentru aniversarea a 15 ani de la aderarea României \nla Uniunea Europeană! \nÎncă de la apariția statului român modern, poporul român a \nîmbrățișat, cu entuziasm și pasiune, cultura occidentală și, în special, \npe cea franceză.  \nÎn perioada pașoptiștilor, în cea a regalității, în timpul și între \ncele  două  Războaie  Mondiale,  alegerea  românilor  a  fost  mereu \nEuropa.  \nDupă o îndepărtare forțată în anii comunismului, anul 1989 a \nînsemnat  reafirmarea,  cu  toată  puterea  și  determinarea  unui  popor \ndornic de libertate, apartenenței la proiectul european.  \nA  urmat  un  drum  lung,  marcat  de  numeroase  decizii  și \nreforme dificile, dar care a culminat, în anul 2007, cu unul dintre cele \nmai  semnificative  momente  ale  istoriei  noastre  recente,  aderarea  la \nUniunea Europeană. Acel moment a fost o mare victorie a României, \ndar, în egală măsură, și o victorie a Europei.  \n                                                                                             19                                                                                          \n     \nÎn contextul prezenței la București a domnului ministru Le \nDrian, aș dori să remarc faptul că țara Domniei Sale a fost, în istorie, \nunul dintre marii susținători ai României. \nDe aceea, domnule ministru, vă mulțumesc pentru gestul de \nmare prietenie de a vă alătura în cadrul acestei ședinței solemne, mai \nales având în vedere agenda dumneavoastră atât de complexă în acest \nsemestru al președinției franceze a Consiliului Uniunii Europene.  \nDistinsă audiență, \nUniunea Europeană este un proiect în continuă dezvoltare, al \ncărei viitor îl conturăm împreună.  \nÎn  vremurile  bune  ne  bucurăm  de  prosperitate,  de  libera \ncirculație, de oportunitatea de a avea studii și cariere paneuropene, iar \nîn vremurile grele ne bucurăm de protecția și solidaritatea europeană.  \nMecanismul  european  de  redresare  și  reziliență,  și  din \nperspectiva României, PNRR, reprezintă o șansă extraordinară pentru \nalinierea economiei noastre la cele mai moderne standarde.  \nAcum traversăm un context geopolitic extrem de complicat. \nMai întâi criza pandemică, la care se adaugă evoluțiile deosebit de \nîngrijorătoare de la frontiera de est. \nDupă cum știți, România este un partener de încredere atât \ndin punct de vedere militar și al prezenței sale în NATO, cât și din \npostura de gardian al frontierelor externe ale Uniunii Europene, prin \nparticiparea la misiunile Frontex.  \nSuntem convinși că o vecinătate sigură, cu țări prospere și \nstabile, reprezintă cea mai bună cale spre propria pace.  \n                                                                                             20                                                                                          \n     \nSalut,  cu  acest  prilej,  acțiunile  care  vizează  avansarea \nparcursului european al statelor din Balcanii de Vest și intensificarea \ndialogului cu statele Parteneriatului Estic.  \nStimați oaspeți,  \nNe  aflăm  în  Anul  european  al  tineretului,  un  moment  de \nrecunoaștere  a  provocărilor  pe  care  le-au  avut  tinerii  pe  perioada \npandemiei. \nEste  un  moment  cu  atât  mai  bun  să  ne  amintim  că  tinerii \nnoștri  sunt  cei  care  vor  trăi  în  lumea  pe  care  noi  o  construim.  Ei \ntrebuie să se regăsească atât în valorile generoase care au condus la \ncrearea Uniunii, cât și în deciziile cele mai concrete care vor avea un \nimpact direct asupra vieții lor de zi cu zi.  \nLa  15  ani  de  la  aderarea  României  la  Uniunea  Europeană \navem nevoie de un nou pact politic, precum momentul Snagov, care să \ndea direcție României în Uniunea Europeană în perioada următoare – \no  nouă  agendă  europeană  pentru  țara  noastră,  care  să  asigure \ndezvoltarea României și folosirea oportunităților disponibile la nivel \neuropean în interesul românilor. \nDe  aceea,  închei  acest  discurs  cu  gândul  că  trebuie  să  le \noferim tinerilor noștri tot sprijinul de care au nevoie, pentru ca și ei să \nlupte la rândul lor pentru visul Europei unite.  \nVă mulțumesc. (Aplauze.) \nDomnul Florin-Vasile Cîțu: \nMulțumim. \n                                                                                             21                                                                                          \n     \nÎl invit la tribună pe Excelența Sa, domnul Nicolae  Ciucă, \nprim-ministrul României. \nDomnul Nicolae Ionel Ciucă (prim-ministrul României): \nDomnule președinte al Camerei Deputaților,  \nDomnule președinte al Senatului României, \nDomnule ministru Le Drian,  \nDistinși membri ai Parlamentului României, \nDistinși membri ai Guvernului, \nDistinși reprezentanți ai cultelor religioase, \nStimați membri ai Corpului diplomatic acreditat la București, \nDoamnelor și domnilor, \nȘedința solemnă de astăzi este un moment important de bilanț \nși perspectivă. Cei 15 ani de la  aderarea României au echivalat cu \ntransformări  semnificative  în  beneficiul  cetățenilor  noștri.  De \nasemenea,  a  fost  o  perioadă  în  care  am  înțeles  importanța  și  am \nsusținut o Uniune Europeană puternică, solidară, coezivă. România și-\na  dorit  să  intre  în  Uniune  și  a  fost  primită  ca  urmare  a  voinței \nromânilor  care  și-au  dorit  democrație,  libertate,  economie  de  piață \natunci  când  au  ieșit  în  stradă  pentru  a  răsturna  regimul  totalitar \ncomunist. \nUniunea Europeană se află astăzi într-un moment definitoriu \nal  existenței  sale,  dacă  privim  experiența  recentă  determinată  de \npandemia de COVID-19 sau ambițiile legate de tranziția ecologică și \ndigitală. Aș putea spune că este un moment important nu doar pentru \nrelansarea  proiectului  european  după  dificultățile  generate  de  criza \n                                                                                             22                                                                                          \n     \nsanitară,  ci  și  un  context  de  turnură  către  ceea  ce  va  trebui  să  fie \nEuropa  viitorului  -  conectată,  ecologică,  inovatoare.  Sunt  profund \nconvins  că  acest  semestru  al  Președinției  franceze  a  Consiliului \nUniunii  Europene  va  contribui  la  consolidarea  inițiativelor  noastre \ncomune  necesare  creșterii  rezilienței  Uniunii  Europene  și  pregătirii \nacesteia pentru economia viitorului. \nAnul acesta a debutat cu o serie de evoluții îngrijorătoare în \nvecinătatea Uniunii Europene. Suntem martorii unui narativ pe care îl \ncredeam o manifestare a secolelor trecute: sfere de influență, negarea \ndreptului suveran al statelor de a-și alege alianțele din care doresc să \nfacă parte. Aceste atitudini, declarații și posturi de forță ne confirmă, o \ndată în plus, două lucruri.  \nÎn  primul  rând,  stabilitatea,  prosperitatea  și  securitatea \nRomâniei  sunt  garantate  prin  apartenența  noastră  la  Uniunea \nEuropeană și la NATO.  \nÎn  al  doilea  rând,  unitatea  și  solidaritatea  europeană  și \ntransatlantică  sunt  unica  opțiune  viabilă  pentru  a  putea  gestiona \neficient  provocările  și  a  valorifica  oportunitățile.  Uniunea  și \nparteneriatele sunt răspunsul! \nUniunea Europeană a fost o opțiune fără echivoc a cetățenilor \nromâni, confirmată prin orientarea proeuropeană constantă a opiniei \npublice. Înainte de aderarea la UE, această opțiune europeană reflecta \ndorința românilor de a fi parte a spațiului de valori și prosperitate al \nUniunii. După aderare, europenismul României  a fost consolidat de \n                                                                                             23                                                                                          \n     \nexperimentarea  directă  de  către  cetățeni  a  beneficiilor  concrete  ale \napartenenței la Uniunea Europeană. \nExpertiza  și  finanțarea  europeană  și-au  pus  indisolubil \namprenta în aproape toate domeniile economice, fie că vorbim despre \nproiecte  de  reabilitare  și  infrastructură  la  nivel  local  sau  regional, \ndespre susținerea dezvoltării și modernizării agriculturii românești sau \ndespre  participarea  la  proiecte  de  cercetare.  Mai  mult  decât  atât, \nmilioane de români lucrează, învață ori își petrec vacanțele în alte țări \ndin  Uniunea  Europeană.  Majoritatea  exporturilor  românești  sunt \noperate  de  către  state  membre  ale  Uniunii  Europene.  Piața  Unică \nEuropeană  este  deschisă  antreprenorilor  români  care  beneficiază  de \nacces liber și sprijin acordat prin finanțările europene. Tinerii români \nparticipă intens în schimburile universitare finanțate prin programele \nErasmus. \nDupă aderarea la Uniunea Europeană, Produsul Intern Brut al \nRomâniei s-a triplat: 2006 - 342,7 miliarde lei; 2021 - 1.190 miliarde \nlei, iar PIB-ul pe cap de locuitor a devenit de aproape patru ori mai \nmare: 2006 - 16.170 lei; 2021 - 61.368 lei. \nÎn calitatea sa de membru al Uniunii Europene, România nu \neste  numai  beneficiar  al  prosperității  economice  generate  de  cadrul \neuropean,  ci  are  astăzi  șansa  de  a  contribui  direct  la  conturarea \npoliticilor europene și la construcția unui viitor al Uniunii.  \nDezbaterile  în  desfășurare  din  cadrul  Conferinței  privind \nviitorul Europei ne confirmă că cetățenii români, la fel ca majoritatea \n                                                                                             24                                                                                          \n     \ncetățenilor  europeni,  doresc  mai  multă  Europă  și  mai  multă \nconvergență în dezvoltarea sa. \nUnitatea  în  protejarea  valorilor  europene,  în  promovarea \nelementelor  fundamentale  ale  democrației  și  statului  de  drept  în \nUniune  și  în  vecinătatea  acesteia  este  esențială  pentru  a  răspunde \nașteptărilor cetățenilor. De asemenea, obiectivele vizând o Uniune mai \nputernică  pot  fi  atinse  doar  prin  manifestarea  unei  veritabile \nsolidarități și unități europene. \nDoamnelor și domnilor, \nLa 15 ani de la aderarea la Uniunea Europeană, avem o nouă \nperspectivă  determinantă  pentru  viitorul  României.  Avem \noportunitatea  de  a  recupera  în  dezvoltarea  de  infrastructură  care  să \nasigure conectarea fizică a României la rețelele de transport europene. \nAvem șansa unor progrese importante în sfera digitalizării, a educației \nși  pentru  oferirea  unor  servicii  de  sănătate  de  calitate.  Avem  și \nposibilitatea  de  a  avansa  către  decarbonizarea  economiei,  prin \ninvestiții  în  tehnologii  cu  emisii  reduse  de  CO .  Într-adevăr,  prin \n2\naceste reforme și investiții, România poate să garanteze o dezvoltare \nincluzivă, de care să beneficieze pe termen mediu și lung toți românii, \nindiferent dacă locuiesc în zonele urbane sau rurale, în oricare parte a \nRomâniei.  În  același  timp,  avem  datoria  să  ne  asigurăm  că  aceste \nschimbări  sunt  implementate  de  o  manieră  echilibrată  și  justă,  cu \nluarea în considerare a realităților și provocărilor cu care se confruntă \nastăzi cetățenii noștri. \n                                                                                             25                                                                                          \n     \nPentru  a  implementa  reforme  și  investiții,  România  va \nbeneficia, în perioada 2021-2027, de aproape 80 de miliarde de euro, \nprin  intermediul  celor  două  mari  instrumente  agreate  la  nivelul \nUniunii Europene: bugetul multianual pe 7 ani și Planul European de \nRedresare. \nTotodată, acțiunea României în plan european va continua să \nfie ghidată de respectul deplin pentru statul de drept, pentru principiile \nși valorile înscrise în Tratatele Uniunii Europene, ca piloni de bază ai \nUniunii, precum și pentru dreptul european, în general. \nParticiparea directă la Uniunea Europeană, în calitatea de stat \nmembru, ne-a reconfirmat și faptul că solidaritatea și unitatea sunt un \nparcurs  cu  dublu  sens.  Prin  exercitarea  Președinției  Consiliului \nUniunii Europene în 2019, România a confirmat că are  maturitatea \nnecesară  de  a  susține,  promova  și  ghida  Uniunea  în  atingerea \nobiectivelor  sale  strategice.  Declarația  de  la  Sibiu  a  reușit,  de \nasemenea,  să  contureze  liniile  strategice  pentru  evoluția  Uniunii, \nconfirmând  ambiția  pentru  a  avansa  proiectul  european.  În  egală \nmăsură,  pregătirea  pentru  aderarea  la  Spațiul  Schengen,  ca  și \nobiectivul  de  integrare  în  Zona  Euro,  sunt  contribuții  directe  la \naprofundarea integrării europene. \nRomânia continuă să rămână angajată în sprijinirea activă a \nobiectivului  de  consolidare  a  Uniunii  Europene.  Aceasta  este  și  o \nașteptare confirmată în cursul dezbaterilor recente la nivel național, în \ncontextul Conferinței privind viitorul Europei, care evidențiază nevoia \nde  unitate  și  convergență  în  Uniunea  Europeană.  Este  imperativ  să \n                                                                                             26                                                                                          \n     \nrăspundem așteptărilor cetățenilor prin inițiative și soluții concrete la \nnivel european. \nAcest lucru mă determină să reamintesc aprecierile europene \nale lui Robert Schuman, părintele fondator al Europei unite și ministru \nde  externe  al  Republicii  Franceze:  „Lecțiile  dure  de  istorie  m-au \nînvățat  să  mă  feresc  de  improvizațiile  pripite,  de  proiectele  prea \nambițioase, dar m-au învățat și că, atunci când o judecată obiectivă, \nmatură,  bazată  pe  realitatea  faptelor  și  a  interesului  superior  al \noamenilor  ne  conduce  la  inițiative  noi,  chiar  revoluționare,  este \nimportant  –  chiar  dacă  acestea  contravin  obiceiurilor  consacrate, \nantagonismelor seculare și vechilor rutine – să rămânem fermi și să \nperseverăm”. \nDoamnelor și domnilor, \nForța Uniunii Europene și a României, ca stat membru, este \ndeterminată  și  de  capacitatea  sa  de  a-și  proiecta  valorile  și  de  a \nconsolida  parteneriatele  în  vecinătatea  sa.  Ca  stat  care  valorifică \nexperiența propriei aderări la Uniune, suntem pregătiți să acționăm în \ncontinuare  pentru  a  transmite  mai  departe  valorile  și  principiile \neuropene în vecinătatea noastră, către partenerii noștri care au făcut o \nopțiune  strategică  solidă,  pe  calea  reformelor  și  a  proceselor  de \nmodernizare europeană. \nÎn  egală  măsură,  sunt  convins  că  Uniunea  Europeană  și \nstatele  sale  membre  trebuie  să  continue  să  lucreze  cu  partenerii \nstrategici – state și organizații cu care avem în comun valori și cu care \nîmpărtășim  obiectivul  unei  societăți  echitabile  și  durabile, \n                                                                                             27                                                                                          \n     \nfundamentată  pe  democrație,  drepturile  omului,  stat  de  drept  și \neconomie  de  piață.  Avem  nevoie  de  aceste  parteneriate,  inclusiv \npentru a capacita Uniunea să proiecteze mai departe modelul său de \ndezvoltare, care a generat prosperitate și stabilitate mai mult de 50 de \nani și care continuă să rămână valid. \nÎn concluzie, parcurgem momente istorice din toate punctele \nde  vedere:  tehnologic,  social,  securitar.  Traversăm  provocări  fără \nprecedent, fie că vorbim de pandemie sau de impactul transformărilor \ndigitale. Prezentul necesită o atenție particulară, pentru că ne definește \nviitorul.  În  același  timp,  trebuie  să  învățăm  din  erorile  trecutului \npentru a creiona un viitor mai bun, iar Uniunea Europeană are forța \nintrinsecă de a asigura o perspectivă de creștere și stabilitate pentru \ngenerațiile  viitoare.  Pentru  aceasta  avem  nevoie  de  aportul  tuturor \nstatelor membre ale Uniunii Europene, de unitate și de solidaritate. \nÎnsă, mai cu seamă, este nevoie de păstrarea valorilor democratice ale \nUniunii, care sunt fundamentul păcii, securității și prosperității noastre \ncomune.  Acest  lucru  nu  trebuie  uitat.  Valorile  Uniunii  trebuie  să \nreprezinte  punctul  de  gravitație  al  acțiunilor  noastre  prezente  și \nviitoare. \nAș dori să închei acest mesaj cu reflecția unui mare promotor \nromân al unității europene. Politicianul și diplomatul Grigore Gafencu \nscria în jurnalul său din 1941-1943, la un moment de mare răscruce \npentru continentul nostru: „Europa e trecutul nostru; ea trebuie să fie \nși viitorul. Ea cuprinde o idee de unitate, după cum cuprinde o idee de \ndiversitate și de echilibru”.  \n                                                                                             28                                                                                          \n     \nVă mulțumesc. (Aplauze.) \nDomnul Florin-Vasile Cîțu: \nMulțumesc, domnule prim-ministru. \nDoamnelor și domnilor senatori și deputați, \nOnorați invitați, \nPotrivit celor convenite, în această ședință solemnă vor avea \nintervenții reprezentanți ai grupurilor parlamentare reunite, în limita a \n10  minute  pentru  fiecare  grup  parlamentar,  iar  deputaților  și \nsenatorilor  neafiliați  li  se  alocă  3  minute,  cu  o  singură  intervenție \nprintr-un reprezentant comun. \nDau  cuvântul,  din  partea  Grupului  parlamentar  al  PSD, \ndomnului senator Angel Tîlvăr. \nDomnul Angel Tîlvăr: \nVă mulțumesc.  \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDoamnelor și domnilor senatori și deputați, \nDomnule ministru pentru Europa și afaceri externe,  \nDomnilor miniștri,  \nStimați reprezentanți ai cultelor religioase,  \nDoamnelor și domnilor europarlamentari, \nStimați reprezentanți ai Corpului diplomatic,  \nDistinși invitați, \n                                                                                             29                                                                                          \n     \nMarcăm astăzi unul dintre cele  mai importante evenimente \ndin  istoria  României,  eveniment  care  a  produs  schimbări  ample  la \nnivelul  societății  românești,  în  ansamblu,  dar  mai  ales  la  nivelul \nfiecăruia dintre noi, aderarea la Uniunea Europeană. \nOpțiunea  firească  de  a  se  îndrepta  spre  Occident,  afirmată \nîncă din 1989, se bazează pe dorința poporului român de a construi o \ndemocrație funcțională și de a-și asigura prosperitatea. \nProcesul de aderare nu a fost unul ușor. A început în 1993, \ncând a fost semnat acordul de asociere la Uniunea Europeană. \nÎn 1995, România a depus oficial cererea de aderare, iar în \n1999, Consiliul European, la Helsinki, a decis începerea negocierilor \npentru ca, după semnarea Tratatului de aderare, în 2005, România să \ndevină stat membru al Uniunii Europene, la 1 ianuarie 2007. \nAm menționat acest parcurs pentru că el a avut la bază un \nacord  larg  al  clasei  politice  românești,  o  situație  de  convergență, \nexprimând voința românilor. \nDoamnelor și domnilor, \nAderarea României la Uniunea Europeană a fost un obiectiv \nasumat de întreaga clasă politică, a fost o dovadă a responsabilității, a \ncapacității de a coopera și de a acționa unitar în vederea atingerii unui \nobiectiv de interes național. \nAderarea  a  fost  un  pas  important.  El  a  însemnat \nimplementarea  de  reforme  necesare  țării  noastre,  dar,  cred  eu, \nimportant  este  procesul  continuu  al  integrării,  al  recuperării \n                                                                                             30                                                                                          \n     \ndecalajului de dezvoltare, al racordării complete a României la spațiul \neuropean.  \nÎn  acești  15  ani,  România  a  făcut  pași  evidenți  în  această \ndirecție. Poate viteza nu a fost cea dorită, ne-am mai poticnit, am mai \ngreșit,  dar  pașii  înainte  sunt  evidenți.  România  se  află  astăzi  într-o \npoziție mai bună decât acum 15 ani. Sunt multe date care ne trimit la \naceastă afirmație. Dar ceea ce contează însă este ca românii să simtă și \nsă  conștientizeze  evoluția  și  beneficiile  care  vin  ca  urmare  a \napartenenței la Uniunea Europeană. \nAvem de lucru în continuare pentru a reduce decalajele de \ndezvoltare dintre regiuni, atât în interiorul țării, cât și dintre România \nși  alte  țări  membre,  așa  cum  sunt  multe  de  îmbunătățit  în  ceea  ce \nprivește utilizarea instrumentelor financiare europene. \nImpactul  pozitiv  al  aderării  la  Uniune  rămâne  unul \nperceptibil, fie prin proiectele pe care România le implementează, cu \nfinanțare europeană, fie prin beneficiile pe care sistemul de valori și \nlibertăți europene le aduc.  \nTotuși, toți acești ani au dus la modernizarea României, la \nîmbunătățirea capacității instituționale și administrative, la dezvoltarea \neconomică și, nu în ultimul rând, la consolidarea democrației. \nDoamnelor și domnilor, \nProcesul de integrare a însemnat și o participare consistentă \nla  mecanismele  decizionale  europene  și  vreau  să  reamintesc \nexercitarea  de  către  țara  noastră,  pentru  prima  dată,  a  președinției \nrotative  a  Consiliului  Uniunii  Europene,  din  ianuarie  până  în  iunie \n                                                                                             31                                                                                          \n     \n2019. Spun asta pentru că România trebuie să rămână proactivă în \nconturarea agendei europene. \nPentru  că,  după  15  ani,  țara  noastră  are,  cred  eu, \ninstrumentele necesare pentru a deveni inițiator de măsuri și politici de \ndezvoltare economică. \nRomânia are nevoie de Uniunea Europeană, așa cum Uniunea \nEuropeană  are nevoie de România, iar provocările ultimei perioade \ndovedesc  că  viitorul  României  este  strâns  legat  de  viitorul  Uniunii \nEuropene.  \nSper  ca  reflecția  asupra  proiectului  european,  generată  de \nconferința privind viitorul Europei, să ne permită să ne exprimăm în \ndomenii  care  merită  toată  atenția:  schimbări  climatice,  sănătate, \nsecuritate  comună,  transformare  digitală,  democrație,  migrație, \neducație, cultură, tineret, sport și rolul parlamentelor naționale. \nDoamnelor și domnilor,  \nRomânia  este  un  stat  european  responsabil  și  implicat  în \ncontextul în care avem nevoie de o Uniune întărită în interior, dar și în \nplan global, pentru că o Uniune Europeană  puternică este  esențială \npentru  prosperitatea  și  stabilitatea  regională.  Criza  actuală  de \nsecuritate din vecinătate confirmă acest lucru. \nConsider că Uniunea Europeană poate fi  mai puternică, de \naceea  ușa  Uniunii  Europene  trebuie  să  rămână  deschisă  pentru \npartenerii care împărtășesc valorile noastre comune. \nTotodată,  Uniunea  Europeană  are  vocația  de  a  proiecta  în \njurul său stabilitate, democrație, dezvoltare economică și prosperitate. \n                                                                                             32                                                                                          \n     \nLucrurile pe care le-am adus în atenția dumneavoastră cred că \nvorbesc  despre  o  realitate  care  încurajează  susținerea  proiectului \neuropean.  Această  realitate  trebuie  întărită  și  dezvoltată  în \npermanență,  zi  de  zi,  mai  ales  în  contextul  presiunilor  la  care  este \nsupusă în prezent Uniunea Europeană, a tendințelor distructive care-i \namenință unitatea și a încercărilor permanente de destabilizare. \nAlături de NATO sau Parteneriatul Strategic cu Statele Unite \nale Americii, apartenența României la Uniunea Europeană este o șansă \nde dezvoltare, și acest lucru trebuie afirmat și transpus în beneficii \npentru români. \nÎnchei  în  spiritul  dezideratului  exprimat  de  Jean  Monnet: \n„Continuați, continuați! Nu există alt viitor pentru popoarele Europei \ndecât în Uniune”. \nVă mulțumesc foarte mult. (Aplauze.) \nDomnul Florin-Vasile Cîțu: \nMulțumim, domnule senator. \nDin partea Grupurilor parlamentare ale PNL, domnul deputat \nIonuț-Marian Stroe. \nDomnul Ionuț-Marian Stroe: \nDomnule președinte al Senatului, \nDomnule președinte al Camerei Deputaților, \nDomnule prim-ministru Nicolae Ciucă, \nDomnule ministru Jean-Yves Le Drian, \nStimați invitați, \n                                                                                             33                                                                                          \n     \nExcelențele  Dumneavoastră,  doamnelor  și  domnilor \nambasadori, \nDragi colegi din Executiv și din Parlament, \nRomânia este Uniunea Europeană. \n Este o afirmație atât de simplă, dar care, după 15 ani, vedem \nși simțim, în viața de zi cu zi, înseamnă mult mai mult decât ne-am fi \nputut imagina atunci. \nEuropa a fost „acasă” pentru noi, românii, întotdeauna, chiar \ndacă aspirațiile noastre europene s-au împlinit abia în anul 2007. \nTocmai  de  aceea,  în  astfel  de  momente  precum  cel  al \nintegrării, deciziile au venit normal, natural pentru că sunt lucruri care \nne definesc ca nație, pentru că sunt lucruri care ne aparțin, pentru că \nsunt lucruri pe care cu toții ni le-am dorit. \nEuropa este aici, iar progresul României este în acești 15 ani \nevident, chiar dacă sunt - și trebuie să o spunem și să o recunoaștem - \nîncă foarte multe lucruri de făcut. \nFie  că  trăiești  într-un  oraș  modernizat  grație  fondurilor \neuropene, fie că tinerii studiază într-o universitate modernă sau mergi \nla o competiție sportivă, pe unul dintre stadioanele modernizate, fie că \nmergi  pe  o  autostradă,  pe  un  drum  reabilitat,  într-o  stațiune  cu \nobiective turistice realizate din bani europeni, ori într-o comună cu \nșcoli modernizate, în localități unde au fost introduse rețele de apă și \ncanalizare  sau  fie  că  întâlnești  antreprenori  care  au  putut  să  își \ndezvolte afaceri sau să-și instruiască angajații, vei afla atunci că foarte \n                                                                                             34                                                                                          \n     \nmulte  dintre  ele  au  fost  posibile  pentru  că  banii,  proiectele  și \nprogramele europene au funcționat în România. \nChiar și așa, bineînțeles, am fi putut avea o absorbție mult \nmai  mare  și,  cu  siguranță,  rezultatele  ar  fi  putut  fi  sau  ar  fi  putut \ndeveni spectaculoase. \nDin  fericire  pentru  noi,  dragi  colegi,  timpul  nu  este  încă \npierdut. \nLa fel cum vei afla, vorbind cu orice român, că libertatea de a \ncircula, de a călători și - un lucru foarte important - libertatea de a \nmunci în spațiul european, acest drept, au devenit pentru noi, românii, \nnormalități. Ne-am bucurat de ele, beneficiem de ele. \nÎn cei 15 ani de apartenență la Uniunea Europeană, România \ns-a bucurat de cea mai mare ascensiune economică din istoria ei. În \n2006, PIB-ul abia se apropia de 100 de miliarde de euro, iar în 2021 \nam făcut deja un salt de două ori și jumătate, ajungând la un PIB de \n240 de miliarde de euro. \nÎn  veniturile  românilor  vedem  aceeași  creștere.  În  2007, \nsalariul mediu abia atingea 300 de euro. Astăzi, în schimb, am ajuns la \nborna de 600 de euro. \nUniunea Europeană a fost în acești 15 ani un partener generos \nși  corect  cu  țara  noastră.  Am  primit  finanțări  din  partea  Uniunii \nEuropene de aproape 3 ori mai mult decât am contribuit - un plus de \n40 de miliarde de euro. \nPutem să ne uităm, de exemplu, la agricultură, unul dintre \ndomeniile care a avut cel mai mult de câștigat – pe lângă banii din \n                                                                                             35                                                                                          \n     \nproiecte, aproape 11 miliarde de euro au intrat direct în buzunarele \nfermierilor printr-un mecanism simplu și ușor de accesat, subvenția. \nPrin programele adresate tinerilor - Erasmus - zeci de mii de \ntineri din România au reușit să se formeze ca specialiști în universități \nde top din Europa. \nLa început, una dintre cele  mai importante priorități a fost \nreforma  justiției  și  lupta  anti-corupție.  Am  ajuns  astăzi  la  rezultate \npalpabile, chiar dacă sunt încă necesare anumite corecturi și reforme. \nPandemia, dragi colegi, ne-a arătat  și ea cât de importantă \neste solidaritatea europeană în momente de criză. Solidaritate care s-a \ntradus  în  acces  rapid  la  medicamente,  la  echipamente  medicale  și, \nbineînțeles, la vaccin. \nȘi poate cel mai important, privind acum spre viitor, avem \nacces pentru următorii ani la cel mai mare program de finanțare pentru \ndezvoltare - PNRR. \nTrebuie  să  facem  tot  ceea  ce  este  în  puterea  și  pasiunea \nnoastră, bineînțeles, pentru a împlini și a ne împlini noi, românii, în \nEuropa și pentru a deveni o forță, de ce nu? (Aplauze.) \nHai  să  lămurim  puțin  lucrurile...  (Aplauze.  Vociferări.)    - \nnimeni nu ne dă teme pentru a ne... (Aplauze. Vociferări.) \nHai să ne lămurim - nimeni nu ne dă teme în Europa și noi \nsuntem singurii responsabili de reușita noastră. \nRomânia  trebuie  să  aibă  curajul  de  a  deveni  influentă  în \ndeciziile europene, de a-și asuma proiecte ambițioase care să aducă un \nviitor mai sigur, mai bun și mai curat generațiilor viitoare. \n                                                                                             36                                                                                          \n     \nPe  lângă  prioritățile  clare  -  modernizarea  localităților,  a \neconomiei românești - țara trebuie să privească înainte, să investească \nîntr-un viitor sustenabil. \nTranziția  verde,  digitalizarea,  securitatea  energetică  sunt \nsubiecte  care  nu  trebuie  pierdute  din  vedere  și  care  fac  parte, \nbineînțeles, din proiectul nostru de viitor. \nAceastă nouă generație, sută la sută europeană, și cea care a \nreușit acum 15 ani integrarea în Uniune nu pot intra în conflict sau \nîntr-o  competiție,  este  absolut  necesar  să  colaboreze  pentru  că \nRomânia trebuie să fie parte a viitorului secol european. Depinde doar \nde noi. \nLa mulți ani României europene! (Aplauze.) \nDomnul Florin-Vasile Cîțu: \nMulțumesc, domnule deputat. \nDin partea Grupurilor parlamentare ale USR, domnul deputat  \nIlie Dan Barna. \nDomnul Ilie Dan Barna: \nExcelența Voastră, domnule ministru pentru Europa și afaceri \nexterne al Republicii Franceze, \nDomnilor prea excelenți președinți ai Camerei Deputaților și \nSenatului, \n(Râsete. Aplauze.) \nDomnule premier, \nDomnilor miniștri și doamnelor miniștri, \n                                                                                             37                                                                                          \n     \nStimați colegi, \nDragi invitați, \nVă  provoc  astăzi  la  un  exercițiu  de  imaginație  –  să  ne \nînchipuim  cum  ar  fi  fost  România  fără  structurile  europene  și \neuroatlantice. \nVă  invit  să  vă  uitați  la  ce  se  întâmplă  cu  statele  din  jurul \nnostru care au ratat acest tren. \nNiciuna  dintre  țările  din  regiune  care  au  ratat  aderarea  nu \npoate să spună astăzi că a avut o strategie înțeleaptă. Toate aceste țări \nse zbat astăzi în incertitudine și nesiguranță. \nRomânia, din fericire, la momentul acela, nu a ezitat. \nMai corect spus, de fapt, românii nu au ezitat. Pentru că statul \nnostru a tratat adesea integrarea neconvins și neentuziast, mai mult ca \nslogan decât ca angajament ferm. \nȘi, chiar dacă această ședință solemnă e cumva, ca o lecție la \nclasă, în care, având inspecție, fiecare vorbește frumos și politicos, ca \nsă  arătăm  ce  clasă  bună  suntem,  cred  că  o  imagine  realistă  despre \nacești  15  ani  ar  fi,  de  asemenea,  utilă  pentru  România  și  pentru \nEuropa. \nȘi o să punctez câteva lucruri. \nSpun  asta  pentru  că  politicienii  de  rit  vechi,  în  momentul \nintegrării, au înțeles că o lupă uriașă va veni asupra României, care va \nface foarte vizibile și nepotismul și corupția și incompetența. Și, din \nacest moment, în loc să aderăm cu premianții din centrul Europei, în \n                                                                                             38                                                                                          \n     \n2004, am reușit acest lucru alături de Bulgaria, doar în 2007. Dar a \nfost un lucru excelent. \nÎnsă  am  aderat  cu  tinicheaua  MCV  de  coadă.  Pentru  că \nreprezentanții  noștri,  ai  statului  român,  nu  au  fost  în  stare  să  dea \ngaranții că România va avea cu adevărat un stat de drept funcțional. \nAstăzi, astăzi, 15 ani mai târziu, încă suportăm această rușine. \nȘi, mai grav, dacă ne uităm la acțiunile Guvernului nostru, \nvedem că nu sunt semne că vom scăpa prea curând de această tinichea \nși nici de perspectiva de a intra în Schengen nu... ne îngrijorăm. \nInclusiv în această onorată adunare încă mai sunt oameni care \ncred și încearcă să ne convingă că „Secția Specială” de investigare și \nșantajare  a  magistraților  este  ceva  ce  poate  fi  păstrat,  în  ciuda \navertismentelor Comisiei Europene și a Comisiei de la Veneția. \nNu!  Nu,  dragi  colegi  și  invitați!  „Secția  Specială”  nu  face \ndecât  să  prelungească  MCV  și,  odată  cu  el,  imaginea  aceasta \npăcătoasă, dar reală, că în sânul clasei politice românești, inclusiv la \nvârful  ei,  nu  există  nici  voința  și  nici  putința  de  a  consolida  cu \nadevărat statul de drept în România, așa, european, cum îl pretindem. \nDoamnelor și domnilor, \nLa 15 ani de la aderarea la Uniunea Europeană, scopul nostru \nastăzi  ar  fi  trebuit  să  fie  o  integrare  mai  profundă  într-un  bloc \ncomunitar care, ne place sau nu, a început de ani de zile să vorbească \ndespre o Europă cu mai multe viteze. Și, în loc să mărim viteza, părem \ncă dorim cu tot dinadinsul să intrăm în marșarier. Nu e o metaforă, e \npurul adevăr pe care îl trăiesc cetățenii noștri. \n                                                                                             39                                                                                          \n     \nUitați-vă la exemplul cu eforturile de aderare la moneda euro! \nÎn  2016,  îndeplineam  4  din  cele  5  criterii  de  convergență. \nAstăzi, abia mai îndeplinim unul din ele. Iar șansa ca termenul anunțat \nde actualul ministru de finanțe - 2029 - să fie unul real este ridicol de \nmică. \nAproape  toate  Guvernele  care  s-au  succedat  de  la  aderare \nîncoace au preferat să pice în capcana ieftină a scandalurilor ieftine și \nzilnice, a scandalurilor populiste și au abandonat viziunea pe termen \nlung. \nO responsabilitate colectivă - să nu uităm din când în când să \nmai privim și dincolo de ziua de azi - lipsește cu desăvârșire. \nDacă nu ne înțelegem între noi pe aceste obiective importante \nnu rămâne prea multă speranță pentru România. \nV-o  spun  cu  toată  responsabilitatea  că  e  timpul  să  ne \nîntoarcem la obiective majore, să ne definim clar ce proiect de țară are \naceastă  generație.  Pentru  că  dacă  nu  o  facem,  o  să  ne  pierdem  în \ncontinuare inginerii și muncitorii și medicii, care aleg să meargă acolo \nunde Uniunea Europeană chiar funcționează. \nPentru mulți dintre compatrioții noștri - și o știți fiecare foarte \nbine  -  România  e  locul  în  care  se  mimează  reguli.  E  locul  acelui \npârdalnic „Merge și așa!”, țara în care dezastrul  este așteptat să se \nîntâmple. Oamenii, pe bună dreptate, s-au săturat și nu mai îndrăznesc \nsă mai spere. \nPlecarea fiecăruia dintre românii care aleg să trăiască în altă \nparte, indiferent de pregătirea sau aspirațiile lor, este un vot de blam la \n                                                                                             40                                                                                          \n     \nadresa administrațiilor publice - și centrale și locale - și avem astăzi \nmilioane de voturi de blam. \nAminteam  de  proiectul  de  țară.  Da,  aderarea  la  Uniunea \nEuropeană a fost un astfel de proiect reușit. Din păcate, ultimul mare \nproiect reușit. \nApoi,  ni  s-au  prezentat  diverse  propuneri,  pe  care  ne  tot \nchinuim  să  le  transformăm  în  reușite.  „România  Educată”  e  unul \ndintre ele. \nCât de ridicoli putem fi să vorbim de o Românie educată într-\no țară în care plagiatul a devenit aproape un standard! O țară în care \npână și femeia de serviciu trebuie să fie membră de partid ca să-și \npăstreze jobul! Sau la managementul Deltei numim persoane care nu \nau nicio legătură cu domeniul! \nTrebuie să înțelegem că din nou, din nou ni se oferă o mare \nșansă.  Mă  refer  la  PNRR,  la  acest  Plan  Național  de  Redresare  și \nReziliență. La cele 30 de miliarde pentru a avea autostrăzi, spitale, \nșcoli și o modernizare a administrației, care a intrat în secolul XXI cu \ndosar cu șină. \nSunt  deja  destule  semnale  de  alarmă  însă  cu  privire  la \njaloanele pe care ne-am angajat să le atingem. Și folosesc acest prilej \npentru  a  atrage  atenția  că  orice  ratare  se  calculează  în  bani  pentru \ndezvoltarea României. Și nu în puțini bani! \nDoamnelor și domnilor, \nEuropa  a  avut  și  încă  are  încredere  în  noi.  Prezența \nministrului  de  externe  al  Republicii  Franceze  este  un  foarte  bun \n                                                                                             41                                                                                          \n     \nargument. Încă ne mai acordă încredere. Una dintre dovezi este exact \nacest PNRR despre care am vorbit. \nRomânii însă nu mai au răbdare. Și vedem asta din sondaje în \ncare  încrederea  în  Uniunea  Europeană  crește,  iar  încrederea  în \ninstituțiile naționale stagnează sau scade. \nRomânii sunt sceptici când se uită spre această clădire de care \nsuntem atât de mândri și, dacă nu  schimbăm ceva repede, în curând și \nalții își vor pierde răbdarea și încrederea. \nCum să pretindem că avem un sistem educațional, de sănătate \nfuncțional când avem elevi de clasa a opta care nu înțeleg ce citesc? \nCum să pretindem că avem un climat economic cinstit când \nîn Parlament se pregătește să se pună ștampila pe un tun imobiliar așa \ncum este Romexpo? \nCum să pretindem că e stat de drept când judecătorii cinstiți \nsunt dați afară din Magistratură, sub pretexte ridicole? \nCum  să  pretindem  că  practicăm  democrația  când  sunt  unii \noameni din partide care amenință femei politicieni în cel mai josnic \nmod posibil? (Vociferări.) \nSă mai spun că avem aici colegi, în sală, care cred că e o idee \nbună să se asocieze cu indivizi care ne țin predici despre înțelepciunea \ndictaturii rusești? (Vociferări.) \nSe  întreabă  unii  cât  am  câștigat  de  pe  urma  aderării  la \nUniunea Europeană. \nPremierul a prezentat câteva cifre. \n                                                                                             42                                                                                          \n     \nÎn 2007, PIB-ul României era 120 de miliarde. Astăzi, la 15 \nani  după,  e  240.  Practic,  o  dublare  a  ceea  ce  înseamnă  beneficiul \nnostru, ca stat. \nDoamnelor și domnilor, \nAderarea la Uniunea Europeană a fost cel mai bun lucru care \ni s-a întâmplat României în ultimii 30 de ani. \nÎnsă,  doamnelor  și  domnilor,  dacă  ținem  seama  doar  de \ndrepturi, nu și de obligații, nu ar trebui să ne mirăm că vocea noastră \nlipsește din conversațiile mari. Nu ar trebui să ne mirăm că discuțiile \ndespre război și pace se poartă mai mult pe lângă noi, fără noi. \nNu e vina niciunei conspirații, ci doar a noastră. Când te ții de \ncuvânt doar pe jumătate, nu poți avea pretenția să fii luat în serios \nfoarte mult. \nȘi  s-a  promis  românilor  și  lumii  că  România  va  fi  o  țară \nprosperă și democratică. Am reușit doar parțial și foarte puțin. \nUniunea Salvați România este de la înființare un partid ferm, \npro-occidental,  pro-european  și  pro-democratic,  și  atunci  când  ne \nauziți  criticându-vă,  vă  asigur  că  asta  se  întâmplă  pentru  că  ne-am \nsăturat, alături de miile de români, ca dezvoltarea să se facă în ritm de \nmelc. Vrem ca România să se dezvolte rapid și în folosul cetățenilor. \nO  Românie  înscrisă  cu  încăpățânare  pe  drumul  acesta \neuropean folosește și cetățenilor ei și Europei. \nDragi colegi, \nTrăim de prea multă vreme întrebându-ne ca Ilie Moromete - \n„Niculae, unde mergem noi, domnule?”. \n                                                                                             43                                                                                          \n     \nHaideți  să  nu  ne  mai  întrebăm  și  să  trecem  la  acele  fapte \ndespre care doar vorbim! La faptele pentru care ne-am angajat atunci \ncând am aderat la Uniunea Europeană. \nPeste alți 15 ani, sper să nu mai căutăm România la coada \nclasamentelor țărilor dezvoltate din Europa! Le suntem datori cu acest \nlucru generațiilor actuale și generațiilor viitoare! \nVă mulțumesc. (Aplauze.) \nDomnul Florin-Vasile Cîțu: \nDin partea Grupurilor parlamentare AUR, timpul alocat - 10 \nminute, domnul senator Sorin Lavric. \nDomnul Sorin Lavric: \nVă mulțumesc, domnule președinte. \nDragi colegi, \nDomnule prim-ministru, \nDomnilor miniștri, \nÎntr-adevăr, suntem la o ședință solemnă, însă vă mărturisesc \ncă  e  o  mică  tortură  ca  să  vedem  atâția  politicieni  cum  vin  și \nrostogolesc aici, citind de pe hârtii, niște texte atât de convenționale, \nde protocolare și, firesc, plicticoase. \nDacă  v-aș  întreba  pe  fiecare  dintre  dumneavoastră  ce  ați \nreținut din ce s-a vorbit până acum, când tot timpul ați stat cu ochii în \ntelefon, mă îndoiesc că puteți să-mi spuneți. \nEu  sper  să  nu  vă  spun  niște  clișee,  așa  cum  au  făcut \nantevorbitorii mei. \n                                                                                             44                                                                                          \n     \nSingurul care a dat impresia că nu este un robot, rostogolind \ndiscursuri terne, a fost domnul Barna. \nȘi  sper  ca  dânsului  și  dumneavoastră  să  vă  răspund  la \nîntrebarea - unde mergem, încotro ne îndreptăm? \nȘi am să încerc să vă descriu lapidar viziunea Partidului AUR \nîn privința Uniunii Europene și a locului României în această Uniune. \nCu atât mai mult cu cât știți foarte bine că a devenit un laitmotiv ca \ndespre  cei  de  la  AUR  să  se  spună  că  sunt  eurosceptici,  că  sunt \nantioccidentali, că ni s-a cuibărit în cap ideea ROExit-ului, că trebuie \nmusai ca România să iasă din Uniunea Europeană. \nȘi,  firește,  ca  tacâmul  să  fie  complet,  domnul  Barna,  cu \n„înțelepciunea rusească” - noi, ce la AUR, suntem rusofili și, firește, \nputiniști. \nȚin să vă spulber toate aceste temeri și să vă spun din capul \nlocului - AUR este un partid pro-european, în mod răspicat... (Râsete. \nAplauze.) \nPăi, lăsați-mă să vă argumentez! (Vociferări.) \nEste un partid devotat valorilor... (Vociferări.) ...europene... \n(Râsete.) ...nici nu ne trece prin cap... (Vociferări.) ...să fim adepții \nROExit-ului pe care ni-l imputați atâta și cu atât mai putin... (Râsete.) \n...puțin... (Râsete.) ...nu putem să fim... (Râsete.) ...putiniști... (Râsete.)  \n...de vreme ce suntem în NATO. Știm prea bine că de fiecare dată \ncând am avut de-a face cu rușii lucrurile s-au sfârșit prost pentru noi. \nSuntem  în  tabăra  NATO  și  suntem  loiali  partenerilor  noștri.  Nici \nvorbă de a privi cu simpatie către Rusia. (Aplauze.) \n                                                                                             45                                                                                          \n     \nDa, locul României este în Uniunea Europeană, nu există altă \ndirecție,  este  singura  opțiune.  Dar  noi  când  spunem  „Uniunea \nEuropeană” ne gândim la acel proiect inițial pe care părinții fondatori \nai Uniunii Europene l-au avut în minte - este vorba de o coaliție, de un \nclub select de națiuni creștine și de state suverane. \nNiciun  antevorbitor...  (Aplauze.)  ...vorbind  despre  unitatea \nEuropei  și  despre  solidaritatea  Europei,  n-a  vorbit  despre  națiuni \ncreștine și despre state suverane. Nu s-a vorbit decât despre unitatea \nEuropei și atât. \nNu! AUR împărtășește proiectul inițial al părinților fondatori \n- al lui Adenauer, al lui Schuman, al lui Monnet - și anume o uniune \neuropeană  alcătuită  din  națiuni  creștine  și  state  suverane.  Este \nesențial... (Aplauze.) ... acest lucru. (Aplauze.) \nTocmai de aceea  suntem pro-europeni, domnule Barna sau \ndomnule Bulai,  chiar dacă vă stârnesc râsul!  Suntem pro-europeani \nîntr-o asemenea Uniune Europeană. \nFără suveranitatea statelor și fără religia creștină, Europa se \nduce de-a berbeleacul. \nVă  amintesc  simbolul  Uniunii  Europene.  Simbolul  Uniunii \nEuropene este cununa, diadema de 12 stele. Acele 12 stele nu se referă \nla  numărul  statelor,  că  suntem  27  de  state  în  Uniunea  Europeană. \nAcele stele se referă la cei 12 Apostoli și, în același timp, la Cununa \nMaicii Domnului. (Aplauze.) \n                                                                                             46                                                                                          \n     \nPărinții  fondatori  ai  Uniunii  Europene  erau  catolici \npracticanți. Ei credeau în Uniunea Europeană și erau încredințați că \nreligia creștină va fi un liant al Uniunii Europene. \nAcest  simbol  a  fost  votat,  a  fost  adoptat  de  către  părinții \nfondatori pe care i-am pomenit, pe 8 decembrie 1955. Pe 8 decembrie \n1955, când au votat, ei s-au gândit la această zi - de ce? - pentru că în \ncalendarul catolic, 8 Decembrie este Ziua Zămislirii Maicii Domnului. \nNu  ștergeți  din  memoria  românilor  acest  act  fondator  cu \nrezonanță creștină pentru că este esențial! \nVă spuneam că vă argumentez de ce nu suntem eurosceptici, \nba dimpotrivă, suntem pro-europeni și de ce suntem devotați valorilor \neuropene. \nCând  spunem  valori  europene  ne  referim  la  acel  canon \nvaloric  care  este  axat  pe  adevăr,  frumos  și  bine,  care  sunt  valori \ngrecești, iar acest canon valoric care a fost consacrat și verificat de-a \nlungul mileniilor stă pe 3 temelii, pe 3 piloni - filosofia greacă, dreptul \nroman și religia creștină. (Aplauze.) \nO Europă din care scoateți... (Aplauze.) ...aceste 3 temelii... \n(Aplauze.) ...nu va mai fi Europa pe care o gândim noi, cei de la AUR. \nPentru noi, progresul în Uniunea Europeană înseamnă să dăm \nviață  proiectului  și  valorilor  pe  care  le-au  avut  în  minte  părinții \nfondatori. Este esențial acest lucru. Asta înseamnă progres pentru noi. \nÎn  schimb,  dacă  progres  înseamnă  atingerea  unei  uniuni \neuropene înțelese ca un stat suprafederal, cu o singură capitală, cu un \n                                                                                             47                                                                                          \n     \nsingur  Parlament  și  cu  un  singur  președinte,  noi  nu  împărtășim  o \nasemenea idee. \nAmintiți-vă, vă rog, de precursorul doamnei Ursula von der \nLeyen!  Vă  mai  amintiți  de  el?  Jean-Claude  Juncker,  acel  grotesc \ndrăgălaș  președinte  al  Comisiei  Europene.  Vă  amintiți  când  se \nîmpleticea,  mort  de  beat,  și  era  ținut  de  colegi,  pentru  că,  nu,  se \nclătina? \nDacă Uniunea Europeană va fi privită ca un stat suprafederal, \ndestinul ei va fi destinul împleticirii lui Jean-Claude Juncker. (Râsete. \nAplauze.) \nPentru  noi,  singurul  viitor  este  cel  al  Uniunii  Europene \nînțelese  ca  un  club  select  de  națiuni  creștine  și  de  state  suverane. \nAltfel nu se poate, vom avea destinul acestui sinistru și foarte prost \npolitician care a condus, din păcate, Uniunea Europeană, mai mulți \nani. \nCred că am fost destul de limpede. \nÎn privința putinismului pe care ni-l tot imputați, v-am spus, \nde  vreme  ce  suntem  în  NATO  și  în  tabăra  aceasta,  suntem  loiali \npartenerilor noștri, nu se pune problema de a privi cu simpatie tendința \nimperialistă rusească. \nȘi nu ne  mai bănuiți că avem în spate cine știe ce agenții \nvenite de la Moscova! \nÎnchei  spunându-vă:  trăiască  România  într-o  Uniune  a \nnațiunilor creștine și a statelor suverane! \nVă mulțumesc. (Aplauze.) \n                                                                                             48                                                                                          \n     \nVoci din sală: \nBravo! Bravo! (Aplauze.) \nDomnul Florin-Vasile Cîțu: \nMulțumim pentru scuze și explicații. \nUrmează domnul deputat Daniel-Gheorghe Rusu. \nDomnul Daniel-Gheorghe Rusu: \nDomnule ministru francez pentru Europa și afaceri externe, \nDomnule prim-ministru al României, \nDomnilor miniștri, \nDomnilor președinți, \nStimați reprezentanți ai cultelor religioase, \nStimați invitați, \nStimați colegi senatori și deputați care ați mai rămas în sală, \nDrag popor român din Europa și de pretutindeni, \nVreau să vă transmit un salut sincer din partea Grupului pe \ncare îl reprezint și mai ales din partea unuia dintre președinți, care, cu \nregret, nu a putut să fie astăzi aici, domnul George Simion, dar a ținut \nsă vă salute, prin intermediul meu, și să vă roage să transmiteți, la \nrândul  dumneavoastră,  domnule  ministru,  un  salut  sincer  către \nDomnia Sa, Éric Zemmour, cel mai bun președinte pe care Franța îl va \navea din luna iunie încolo! (Râsete. Vociferări. Aplauze.) \nRespect  pentru  demnitatea  umană,  toleranță,  solidaritate, \nnediscriminare, libertate, democrație, egalitate, stat de drept, drepturile \nomului - sunt valori care au stat la baza constituirii Uniunii Europene \n                                                                                             49                                                                                          \n     \nși care sunt împărtășite de toate statele Uniunii Europene și așa ne \ndorim să și rămână. \nPoate unii cred că aderarea la Uniunea Europeană a venit așa, \nde la sine, pur și simplu. \nGreșit,  domnilor!  De  fapt,  a  fost  voința  poporului  român, \nsătul de comunismul umilitor și josnic al ultimelor zeci de ani și a \nunor lideri ai României, de a duce și de a îndrepta țara noastră către \nVest. \nA  fost  Cererea  oficială  de  aderare  la  Uniunea  Europeană, \nsemnată în iunie 1995, a fost Planul de la Snagov, lansat în anul 2000, \na fost Summitul din 1999 de la Helsinki și altele. Dar înainte de asta a \nfost  gândirea  strategică  a  unor  lideri  europeni  și  români,  în  orice \nlumină s-ar afla ei astăzi. \nUnde este România după 15 ani de la aderarea la Uniunea \nEuropeană?  Ce  am  câștigat?  Ce  am  pierdut?  Sau  încotro  mergem? \nSunt întrebări legitime pe care orice cetățean al Uniunii Europene de \nbună-credință și le poate pune. \nPIB-ul și bugetul țării, este adevărat, sunt duble, dacă nu mai \nmari, față de 2007, anul aderării. \nBanii  pentru  agricultură,  pentru  proiecte  de  infrastructură, \nsănătate, educație s-au dublat, la rândul lor. \nÎnsă  foarte  mulți  oameni  -  i-am  văzut  chiar  și  săptămâna \ntrecută, în Europa -, sunt nemulțumiți, deși țările în care locuiesc le \nconferă și le oferă o protecție socială deosebită, ei se simt părăsiți de \n                                                                                             50                                                                                          \n     \nGuvernul nostru și de oamenii noștri de stat. Ei trimit acasă către 3-4 \nmiliarde de euro, mai mult decât investițiile străine în România. \nSalariul mediu s-a dublat, puterea de cumpărare a românilor a \ncrescut până la un moment dat. \nDar noi toți ar trebui să fim mândri că facem parte dintr-o \nEuropă unită, în care drepturile să ne fie respectate. La fel, și valorile \ncreștine și morale. Să ne mândrim că facem parte dintr-o Europă a \npopoarelor  care  să  se  respecte  reciproc,  în  care  libera  exprimare  a \nopiniilor fiecăruia dintre noi să fie luată în considerare ca un lucru bun \nși constructiv, și nu ca un afront menit să dezbine  ceea ce  alții au \nreușit să clădească. \nRenunțând la metafore, trebuie să vă spun răspicat că cei 15 \nani  de  apartenență  la  Uniunea  Europeană  ne-au  adus  foarte  multe \navantaje, atât României, cât și poporului român, dar totuși, din varii \nmotive,  nu  am  reușit  să  facem  saltul  preconizat  pentru  a  avea  o \nadministrație  reală  și  prosperă,  o  dezvoltare  durabilă,  fără  decalaje \nîntre nivelul nostru de trai și nivelul de trai al concetățenilor noștri \neuropeni. \nNe dorim să stăm drept, să fim respectați și consultați în mod \negal, ca membrii celorlalte țări, la masa tratativelor și a negocierilor și \nnu  am  vrea  să  credem  vreodată  că  suntem  considerați  o  țară  și  un \npopor de o categorie inferioară. \nNu în ultimul rând, aș dori să reiterez faptul că Alianța pentru \nUnirea Românilor este o construcție politică pro-europeană și așa va \nrămâne atâta timp cât această relație a Uniunii Europene și a României \n                                                                                             51                                                                                          \n     \nse  bazează  pe  respect  reciproc  între  membrii  ei  și  atâta  timp  cât \nvalorile creștine și morale, precum și pilonii pe care a fost construită \naceastă fortăreață a națiunilor rămân ca temelie în gândirea și acțiunea \nliderilor ei. \nNe iubim poporul, iubim România și ne mândrim că facem \nparte din Europa. \nLa  mulți  ani...,  (Aplauze.)  ...România...,  (Aplauze.)  ...într-o \nEuropă... (Aplauze.) ...a tuturor... (Aplauze.) ...românilor... (Aplauze.)  \n...și a tuturor europenilor! (Aplauze.) \nMulțumesc. (Aplauze.) \nDomnul Florin-Vasile Cîțu: \nDin  partea  Grupurilor  parlamentare  ale  UDMR,  domnul \ndeputat Csoma Botond. \nDomnul Csoma Botond: \nDoamnelor și domnilor, \nStimați colegi,  \nStimate colege, \nStimați invitați, \nS-au  împlinit  15  ani  de  la  aderarea  României  la  Uniunea \nEuropeană. După 1990, intrarea în Alianța Nord-Atlantică și aderarea \nla Uniunea Europeană au fost obiectivele esențiale ale țării noastre. \nAderarea la Uniunea Europeană a însemnat pentru România o \nrecunoaștere, dincolo de granițele estului, un pas important pe drumul \n                                                                                             52                                                                                          \n     \nunei dezvoltări durabile și deschiderea spre un nou model social, spre \nnoi perspective în beneficiul tuturor cetățenilor acestei țări. \nAu trecut 15 ani în care am fost martorii unor transformări \nmajore. Au fost 15 ani de dezvoltare și de consolidare – dezvoltare și \nconsolidare  a  democrației,  firește!  -,  dar  trebuie  să  vă  spun  că  au \nexistat și anumite puncte nevralgice. Și aici m-aș referi în principal la \nanumite aspecte privind drepturile minorităților naționale din această \nțară. \nCel mai mare avantaj al aderării, în sens material, firește, au \nfost fondurile europene, menite să contribuie la dezvoltarea țării și la \nrecuperarea decalajelor față de statele cu vechime ale Uniunii, însă - \ntrebuie să spunem și chestia asta - România nu a reușit întotdeauna să \natragă  toate  sumele  alocate  de  Bruxelles,  situându-se  pe  ultimele \nlocuri între țările Uniunii la acest capitol. \nUn alt avantaj al cetățenilor din România este libera circulație \nîn spațiul UE, dar, în același timp, acest fapt a însemnat și plecarea a \nmilioane de cetățeni români să lucreze în alte țări europene. \nCa orice membru al Uniunii Europene, România are drepturi, \ndar și obligații, față de toți cetățenii ei, însă nu întotdeauna au fost \nrespectate aceste obligații asumate. \nRomânia încă așteaptă intrarea în spațiul Schengen, deziderat \ncare, în acest moment, se situează la nivelul de promisiuni. \nCu toate acestea, însă, după 15 ani, România susține ferm că \nnu  există  alternativă  la  această  Uniune  politică  și  economică.  Însă \ntotul evoluează și într-o direcție pentru care și noi,  cetățenii țărilor \n                                                                                             53                                                                                          \n     \nmembre, suntem responsabili. De aceea, când vorbim despre viitorul \nUniunii Europene, este nevoie de un dialog amplu și de implicare. \nPentru că, stimați colegi, trăim vremuri complicate. Pandemia \nde  coronavirus  ne-a  afectat  grav,  ne-a  dat  multe  lecții,  însă  datoria \nnoastră  este  să  învățăm  din  faptul  că  Uniunea  Europeană,  țările \nmembre, nu au fost suficient de pregătite și nu am avut un răspuns \nprompt în fața acestei situații fără precedent. \nTrebuie  să  învățăm  și  din  lecțiile  trecutului  cu  privire  la \nistoria și dezvoltarea Uniunii Europene. În fața provocărilor vechi și \nnoi,  pe  baza  unor  valori  democratice  solide  și  libertăți  comune, \nUniunea Europeană trebuie să sprijine statele membre acolo unde este \nnevoie  și  cât  este  nevoie,  cu  delimitarea  clară  a  competențelor \nexercitate în comun și a competențelor ce revin fiecărui stat membru. \nCooperarea statelor  membre  ale UE trebuie să rămână una \npragmatică, orientată spre dezvoltarea comună a societăților noastre și \nîntărirea poziției Uniunii pe scena globală. \nPoate ne-am fi descurcat mult mai bine pe plan global dacă \nam fi avut o politică externă mai bine coagulată. Și poate am fi putut \nsă evităm o serie de pericole dacă am avea o armată europeană de \nanvergură. \nUDMR  salută  președinția  franceză  la  Consiliul  Uniunii \nEuropene  și  în  special  eforturile  depuse  de  Franța  în  vederea \nconsolidării  și  dezvoltării  proiectului  armatei  europene,  un  proiect \ndificil, dar, credem noi, în același timp foarte necesar. \nStimați colegi, \n                                                                                             54                                                                                          \n     \nSunt câteva lecții pe care trebuie să le învățăm, avem nevoie \nde o colaborare mai strânsă între actorii politici, atât pe plan intern, cât \nși în cadrul forului comunitar. \nÎntr-adevăr, este mult mai ușor să explici ce nu este Uniunea \nEuropeană, decât ceea ce este. Dacă vă amintiți, fostul președinte al \nComisiei Europene, Jacques Delors, a denumit Uniunea Europeană, \naceastă construcție, „un obiect politic neidentificat”. Avem deci în față \no construcție originală, fără precedent și fără corespondent în lume. \nUniunea  Europeană  trece  dincolo  de  cadrul  de  concepte  politice \ntradiționale. Ea este o valoare unică, iar noi,  ce îi suntem cetățeni, \ntrebuie să o apreciem și să ne străduim să o dezvoltăm. \nCa  stat  membru  al  Uniunii  Europene,  trebuie  să  putem \nasigura calitatea vieții cetățenilor noștri și, în acest sens, trebuie să ne \nasigurăm că deținem suficientă putere economică și strategii care să \nfie concretizate în planuri concrete, în planuri de acțiune cu termene \nclare.  Astfel,  rolul  actorilor  economici  este  foarte  important  și, \nadăugând  politici  sociale  viabile  și  strategii  de  dezvoltare  durabilă, \nimplementarea responsabilă a acestora, cu siguranță se vor înregistra \nrezultate. Iar rezultatele se măsoară în siguranța, bunăstarea și nivelul \nde trai al cetățenilor noștri și, în același timp, putem asigura un viitor \nsigur generațiilor următoare. \nAcum, când tendințele extremiste se accentuează - și trebuie \nsă vorbim și despre acest fenomen, stimați colegi,  - iar la frontiera \nestică a Uniunii sunt încercări de a declanșa un conflict armat, credem \ncă este nevoie de mai multă unitate și de dialog. \n                                                                                             55                                                                                          \n     \nÎn ceea ce privește creșterea tot mai vizibilă a partidelor de \nextremă dreapta, trebuie să ne punem câteva întrebări, stimați colegi: \ncare  sunt  motivele  pentru  care  oamenii  sunt  deschiși  la  asemenea \nretorici?  Unde  a  greșit,  eventual  –  poate  că  a  greșit  –  și  Uniunea \nEuropeană? Este oare departe de cetățeni, pare netransparentă? \nUnde am greșit noi, politicienii? \nCred că la aceste întrebări trebuie să ne gândim și trebuie să \nîncercăm să formulăm un răspuns cât de cât concludent și bazat pe \nargumente. \nRomânia și-a exprimat ferm poziția în regiune prin susținerea \nunei Uniuni Europene stabile atât din punct de vedere economic, cât și \ngeopolitic. \nReiterez, Uniunea Europeană reprezintă o valoare unică, iar \nnoi,  cetățenii  săi,  avem  datoria  să  o  păstrăm  și  să  contribuim  la \ndezvoltarea ei. Avem datoria morală să o apărăm, ca să nu cadă pradă \ncelor ce vor să o distrugă, deși susțin altceva. \nÎnsă  toate  acestea  nu  înseamnă  că  nu  ne  putem  strădui  să \nîmbunătățim Uniunea noastră. Și noi, cetățenii europeni, ne dorim o \nUniune  Europeană  tot  mai  perfectă,  mai  apropiată  de  cetățeni,  și, \nsigur, mai implicată în viața noastră cotidiană. \nRomânia, prin obligațiile asumate odată cu aderarea la UE \nacum  15  ani,  își  propune  să  contribuie  la  consolidarea  acestei \nconstrucții  europene  și  să  contribuie  la  protejarea  ei  în  fața  tuturor \npericolelor  ce  apar  pe  parcurs.  O  putem  face  noi,  cetățenii,  noi, \ndecidenții, și o putem face noi, cetățenii europeni. \n                                                                                             56                                                                                          \n     \nVă mulțumesc, stimați colegi, pentru atenție. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  Grupului  parlamentar  al  minorităților  naționale, \ndomnul deputat Ovidiu Victor Ganț. \nDomnul Ovidiu Victor Ganț: \nVă mulțumesc frumos. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule  ministru pentru Europa și al afacerilor externe al \nRepublicii Franceze,  \nDoamnă, domnilor miniștri, \nDoamnelor și domnilor ambasadori, \nStimați invitați, \nDoamnelor și domnilor senatori și deputați,  \nAm  avut  inițiativa  organizării  acestei  ședințe  festive  de \nsărbătorire a 15 ani de la aderarea României la Uniunea Europeană, \npentru că acest eveniment reprezintă în opinia noastră, a deputaților \ndin Grupul parlamentar al minorităților naționale, un moment crucial \nîn istoria României. El este șansa unică de a reînnoda relația noastră \nde apartenență ca națiune la lumea occidentală, o năzuință istorică, \nmanifestată  permanent,  începând  cu  secolul  al  XIX-lea  în  Țările \nRomâne. Principalii intelectuali și politicieni români ai acelui secol au \n                                                                                             57                                                                                          \n     \nstudiat  la  universități  franceze,  germane,  austriece  sau  italiene, \npromovând  ulterior  în  țară,  în  mod  asiduu,  valorile  civilizației \noccidentale. \nLa  sfârșitul  anilor  ʾ30,  tot  acest  proces  de  integrare  și \ndezvoltare a României ca parte a spațiului de valori europene a fost \ncurmat brusc de instaurarea succesivă a fascismului și comunismului, \ndublată de pierderea unei părți a teritoriului național și impunerea unui \nfel  de  a  gândi  străin  de  orice  tradiție  de  la  noi.  A  fost  o  perioadă \nîntunecată  din  istoria  noastră,  atunci  când  am  avut  parte  doar  de \ndictaturi de tip fascist și comunist, cu tot reculul pe care acestea l-au \nadus în plan uman, social și economic. \nDin  fericire,  național-comunismul  a  luat  sfârșit  datorită \nRevoluției  din  decembrie  1989  și  sacrificiului  pe  care  l-au  făcut \ncetățenii țării noastre atunci, indiferent de apartenența lor etnică sau \nreligioasă, creștini, evrei sau musulmani. \nA urmat o perioadă foarte grea, marcată de crize sociale și \neconomice - mineriade, falimentul economiei socialiste, hiperinflație -\npe care am depășit-o cu greu, dar care s-a terminat prin două realizări \nmajore:  intrarea  în  NATO  și  Uniunea  Europeană.  Au  fost  două \nmomente  de  consens  național,  de  altfel  foarte  rare  în  politica \nromânească. Să reamintim faptul că Tratatul de aderare la Uniunea \nEuropeană  a  fost  ratificat  în  unanimitate  de  către  Parlamentul \nRomâniei.  În  ceea  ce  ne  privește,  am  susținut  activ  demersul,  prin \nrelațiile pe care le avem cu țările membre de care suntem legați prin \nlimbă și cultură. \n                                                                                             58                                                                                          \n     \nAstfel s-a deschis calea spre o democrație de tip occidental și \no dezvoltare economico-socială fără precedent. \nȘi  perioada  de  preaderare,  de  adoptare  a  legislației,  de \npreluare  a  aquis-ului  comunitar  și  de  transformare  instituțională \ntrebuie  amintită  ca  fiind  un  efort  comun  al  tuturor  forțelor  politice \nproeuropene  și  evident  al  Parlamentului  României,  ca  expresie  a \nsuveranității  națiunii  române.  Ne-am  asumat  toate  prevederile  din \ntratatul de aderare, inclusiv ceea ce scrie în art. 148 din Constituția \nRomâniei,  alin.  (2):  „Ca  urmare  a  aderării,  prevederile  tratatelor \nconstitutive  ale  Uniunii  Europene,  precum  și  celelalte  reglementări \ncomunitare  cu  caracter  obligatoriu,  au  prioritate  față  de  dispozițiile \ncontrare  din  legile  interne,  cu  respectarea  prevederilor  actului  de \naderare”.  \nPentru că niciodată aici nu s-au reliefat două aspecte, doresc \nsă  o  fac  eu  astăzi,  pentru  că  le-am  trăit  în  mod  nemijlocit.  Regret \nabsența domnului profesor doctor Vasile Pușcaș, negociatorul șef al \nRomâniei, care a reușit, împreună cu echipa sa, să finalizeze la timp \nnegocierile  de  aderare  în  decembrie  2004  și  doresc  să-i  mulțumesc \npublic pentru această realizare, care a permis semnarea tratatului de \naderare în timp util, pentru respectarea termenului de 1 ianuarie 2007. \nAl  doilea  aspect  pe  care  doresc  să-l  amintesc  este  munca \nechipei  de  observatori  la  Parlamentul  European,  într-un  efort \ntranspartinic, dar și multietnic al delegației noastre. \nA fost o onoare deosebită pentru mine faptul că, desemnat \nfiind de către Grupul parlamentar al minorităților naționale, am făcut \n                                                                                             59                                                                                          \n     \nparte  din  delegație,  alături  de  alți  parlamentari  români,  care  își \ncontinuă și astăzi activitatea parlamentară: doamnele senator Roberta \nAnastase și Gabriela Crețu și domnii senatori Vasile Dîncu și Titus \nCorlățean.  Împreună  am  reușit  să  combatem  prejudecăți  și  să \nschimbăm  opinii  asupra  aderării  țării  noastre,  inclusiv  votul  unor \nîntregi delegații naționale din grupurile noastre politice asupra acestui \nsubiect, de la avizul conform, unde a fost împotrivă, la ultimul raport \nMoscovici,  unde  a  fost  pentru.  Am  convingerea  că  sunt  în \nasentimentul colegilor mei, foști observatori, față de cele afirmate.  \nMomentul  aderării  la  1  ianuarie  2007  a  fost  sărbătorit  la \nBucurești  împreună  cu  ministrul  federal  de  externe  al  Germaniei, \nFrank-Walter Steinmeier, astăzi președinte federal, care asigura la data \nrespectivă  președinția  Consiliului  Uniunii  Europene.  Din  păcate, \nseparat:  într-un  loc  cu  președintele  României,  în  alt  loc  cu  prim-\nministrul de atunci. Un semn de rău augur pentru ce avea să urmeze \natât  în  politica  internă,  cât  și  în  ceea  ce  privește  demersul  politic \neuropean al României. \nPoate că acum, la 15 ani după, vom înțelege ce mare rău îl \nreprezintă permanentele disensiuni și crize politice. \nMă  bucur  să  sărbătorim  astăzi  15  ani  de  la  aderare,  în \nprezența  ministrului  de  externe  al  Franței,  domnul  Jean-Yves  Le \nDrian, într-un arc peste timp simbolic și doresc să-i mulțumesc în mod \ndeosebit  pentru  efortul  de  a  fi  alături  de  noi.  Vedem  în  prezența \nDomniei Sale un nou gest de prietenie al Franței față de România.  \nDoamnelor și domnilor, \n                                                                                             60                                                                                          \n     \nReconcilierea  franco-germană  reprezintă  fundamentul \nUniunii  Europene  de  astăzi.  Cred  că  Robert  Schuman  și  Konrad \nAdenauer  ar  fi  mândri  de  cele  realizate,  însă  ar  exprima  și  unele \nnemulțumiri legate de Uniunea Europeană. \nDespre acestea din urmă doresc să vă vorbesc. Am pierdut \nrecent un membru, Marea Britanie, care într-un demers unilateral a \ndecis  să  ne  părăsească  -  lucru  pe  care  îl  regret.  Avem  tot  felul  de \nexcepții și opt out-uri pentru anumiți membri. Nu se respectă întocmai \ntratatele,  birocrația  rămâne  sufocantă,  uneori  există  un  tratament \ndiferențiat aplicat unor state membre sau opinii grav divergente între \nanumite state membre, în chestiunea valorilor fundamentale care stau \nla baza construcției europene. \nDoresc  să  fac  apel  la  solidaritate  și  echitate  în  interiorul \nUniunii  Europene,  foarte  bune  exemple  fiind  lupta  împotriva \npandemiei și finanțarea planurilor naționale de redresare și reziliență \nale statelor membre. \nTotuși, cred că a venit timpul să punem capăt discriminării la \ncare este supusă România, prin neacceptarea în spațiul Schengen, deși \nam  investit  sute  de  milioane  de  euro  în  aplicarea  sistemului  și  în \npofida faptului că din 2011 satisfacem criteriile de aderare. Această \nstare de fapt nu face decât să scadă încrederea cetățenilor români în \nUniunea  Europeană,  afectând  libera  circulație  a  persoanelor  și  a \nbunurilor. \nTotodată  pledăm  ca  pe  baza  unor  rezultate  concrete  – \nsubliniez, pe baza unor rezultate concrete – pe care le va obține țara \n                                                                                             61                                                                                          \n     \nnoastră în perioada următoare să se încheie aplicarea mecanismului de \ncooperare  și  verificare.  În  ceea  ce  ne  privește,  vom  susține  orice \nmăsură legislativă necesară în acest sens. \nSper să ne facem și noi treaba în plan intern și să ducem la \nbun  sfârșit  reformele  anunțate:  modificarea  Constituției,  reforma \nadministrativă,  în  sensul  aplicării  în  mod  real  a  principiului \nsubsidiarității și al unei descentralizări mult clamate în anii din urmă, \ndezvoltarea infrastructurii rutiere și feroviare, a celei din sănătate și \nînvățământ, a digitalizării etc. \nNe  dorim,  totodată,  ca  procesul  de  extindere  al  Uniunii \nEuropene în Balcanii de Vest să fie dinamizat, permițând oamenilor \ndin regiune să se bucure de șansa de a fi cetățeni ai Uniunii Europene, \ndiminuând în același timp influențe externe nefaste asupra regiunii.  \nSperăm că președinția Franței a Consiliului Uniunii Europene \nsă ne ajute în rezolvarea unei părți din aceste probleme, respectiv să \naducă progrese importante la aceste capitole. \nConform unui sondaj recent, încrederea cetățenilor români în \nUniunea Europeană este în continuare la una din cele mai înalte cote \ndin statele membre, iar în ceea ce privește încrederea lor în alte state \nde pe mapamond Germania este pe locul întâi, iar Franța pe locul trei. \nDoamnelor și domnilor, \nÎn concluzie, avem convingerea că apartenența României la \nUniunea Europeană este garanția pentru noi de a beneficia de pace, \ndemocrație  și  bunăstare  și  deci  Grupul  parlamentar  al  minorităților \n                                                                                             62                                                                                          \n     \nnaționale  va  continua  să  susțină  necondiționat  demersurile \nproeuropene ale României. \nVă mulțumesc frumos pentru atenție. (Aplauze.) \nDomnul Florin-Vasile Cîțu: \nMulțumim, domnule deputat. \nTot  din  partea  Grupului  parlamentar  al  minorităților \nnaționale, domnul Silviu Vexler.  \nDomnul Silviu Vexler: \nDoamnelor și domnilor, \nAm  învățat  și  am  crezut  întotdeauna  în  faptul  că  Uniunea \nEuropeană este construită pe șase valori fundamentale: respect pentru \ndemnitatea  umană,  libertate,  democrație,  egalitate,  stat  de  drept, \nrespectarea drepturilor omului, inclusiv cele ale minorităților. \nȘi  îmi  aduc  aminte,  în  acest  moment,  înmormântarea \ndoamnei  Simone  Veil,  prima  femeie  președinte  a  Parlamentului \nEuropean,  reprezentând  Franța,  supraviețuitor  al  lagărelor  de  la \nAuschwitz și Bergen-Belsen, și  mai ales un fragment din cuvintele \nspuse de președintele Macron, respectiv că este aici „pentru a exprima \no imensă recunoștință, în numele poporului francez, pentru unul din \ncei mai iubiți copii ai săi”. \nTotuși, în acest moment deosebit, aniversar, și care ar trebui \nsă fie vesel, domnule ministru Le Drian, doamnă ambasador Auer, îmi \ncer scuze și regret că a trebuit să fiți martor la declarațiile mistico-\nreligioase  ale  unui  coleg  care  atunci  când  nu  elogiază  criminali  de \n                                                                                             63                                                                                          \n     \nrăzboi și nu neagă Holocaustul, încearcă să șteargă din viziunea unei \nEurope moderne existența comunităților musulmane și evreiești. \nDomnule  senator  Lavric,  cu  toată  dorința  dumneavoastră, \nregret! \nSuntem aici și vom continua să fim aici, cu aceeași demnitate \ncu  care  am  contribuit  întotdeauna  la  construirea  și  modernizarea \nUniunii Europene. \nÎmi cer scuze pentru această intervenție! \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  deputaților  și  senatorilor  neafiliați,  doamna \nsenator Diana Șoșoacă. (Rumoare.) \nDoamna Diana Iovanovici-Șoșoacă: \nVă  mulțumesc.  (Este  îmbrăcată  în  ie  și  poartă  drapelul \nRomâniei pe umeri.) \nNu  credeam  că  arborarea  steagului  României  vă  va  stârni \natâtea  râsete!  Este  rușinos,  dar  ce  poți  să  îi  ceri  unui  astfel  de \nParlament?! \nMi  s-a  părut  inoportună  intervenția  domnului  Vexler,  în \ncondițiile în care nici măcar nu i s-a pronunțat numele! Mă fac și eu \navocatul domnului Lavric, pro bono, de data asta! \n                                                                                             64                                                                                          \n     \nSuntem la o aniversare de 15 ani și am auzit aici discursuri \ncare  mi-au  adus  aminte  de  Congresul  al  XIV-lea  al  Partidului \nComunist Român. \nMă așteptam la ceva mai mult din partea dumneavoastră, mai \nales că unii aveți vreo trei-patru legislaturi pe aici, deci ați putea cel \npuțin să învățați să nu mai citiți de pe hârtie, ci să și aveți un pic de \ninspirație pentru a purta discursuri. \nNu am auzi însă... elogii, bunăstare, deci trăim într-adevăr în \nlumi paralele. \nPoporul român trăiește într-o lume pe care dumneavoastră nu \no vedeți. Uniunea Europeană s-a format - și era bine cum s-a format - \npentru a avea o dezvoltare economică bună, să existe bunăstare, pentru \na concura Statele Unite ale Americii. Din păcate, după 15 ani în care \nni se spune că suntem parteneri egali ai statelor Uniunii Europene, nu \navem acces în Schengen. În schimb, avem firme austriece care ne-au \npreluat cam tot ce înseamnă petrol, gaz, bogății, avem firme franceze \ncare ne-au luat alte bogății, avem firme italiene care ne-au luat alte \nbogății. Nu e prost cine le ia, e prost cine le dă! În toți acești 15 ani, \nRomânia a pierdut cel mai mult. Da, într-adevăr, avem posibilitatea să \nne plimbăm în afara granițelor țării, dar, - ce să vezi?! - avem peste 10 \nmilioane de români în afara granițelor țării. Suntem țara cu cea mai \nmare migrație pe timp de pace, iar românii noștri sunt discriminați în \nUniunea Europeană! Nu am văzut ambasadele României că se luptă \npentru români și n-am văzut nici UE că se luptă pentru români, care \nsunt cetățeni egali în drepturi cu ceilalți cetățeni ai statelor europene. \n                                                                                             65                                                                                          \n     \nMai mult decât atât, în ultimii doi ani suntem siderați, mai \nales noi, juriștii, să vedem cum drepturile și libertățile fundamentale, \natât  din  Carta  drepturilor  omului,  dar  și  din  Carta  europeană  a \ndrepturilor  fundamentale  ale  Uniunii  Europene,  sunt  încălcate  cu \nobstinație! Se încalcă orice drept, în numele unui interes colectiv s-au \nanulat drepturile personale, ceea ce nu poate fi admis, pentru că asta \nfăceau comuniștii. \nNe-am  întors  în  timp,  iar  Uniunea  Europeană,  dacă  nu  se \ntrezește, va rămâne fără foarte multe state pentru că, îmi pare rău să o \nspun, nu că o doresc eu, eu încă mai cred că Uniunea Europeană poate \nsă se trezească și să revină la ceea ce a început. Dar 60% din români \nîși doresc ROExit. Atenție foarte mare! Și aveți grijă că anul acesta, \ndoamnelor  de  la  PNL  care  doriți  să  fiți  judecător  la  Curtea \nConstituțională și trageți sfori pentru acest lucru, pentru că vi s-a cerut \nsă anulați Constituția României în favoarea dreptului european. Așa \nceva... îi spun Uniunii Europene: „Pe aici nu se trece!”. Constituția \nRomâniei este cea mai de preț lege. În Constituție se află drepturi și \nlibertăți fundamentale europene. Respectăm dreptul european - dreptul \neuropean  poate  fi  cel  mult  complementar  -,  dar  nu  să  fie  superior \nConstituției României! \nMai mult decât atât, ...(Vociferări.) \nLăsați,  doamnă,  că  n-o  să  vă  aleagă  nimeni  la  Curtea \nConstituțională! \nMai mult decât atât... \n                                                                                             66                                                                                          \n     \nDoamna  Scântei,  lăsați,  că  știm...  Știți,  cu  milionul  ăla  de \neuro într-un an! \nVreau  să-i  amintesc  Uniunii  Europene  ce  înseamnă  aceste \nmotive de pe o ie românească. (Arată pe ia pe care o poartă.)  \nDa, fă-ți cruce! Poate așa vei deveni creștin, domnule! \nAceste  motive  sunt  milenare.  Aici,  pe  pământul  acesta \nromânesc,  s-au  descoperit  plăcuțele  de  la  Tărtăria,  primul  scris  din \nlume. Nici nu se inventase civilizația sumeriană! (Râsete.) \nAici... \nAșa este! Râdeți! Prostul râde când nu știe! \nPuneți mâna pe carte și citiți, că ați făcut de râs Parlamentul \nRomâniei!  \nPentru  România  steagul  României  este  acesta!  (Arată \ndrapelul.) Alt steag nu există! Pentru acest tricolor s-a murit! Și să-i \nmai  aducem  aminte  Uniunii  Europene  de  cruciadele  creștine,  când \ndomnitorii români stăteau aici de pavăză, astfel încât țările Europei să \nse dezvolte și să-și înalțe catedrale, unde acum ori sunt închise, ori \nsunt baruri și restaurante! \nUniunea Europeană trebuie să se trezească!  \nUitați-vă cum Ursula von der Leyen este într-un dosar penal \npentru contracte cu Pfizer! \nAți adus vaccinarea obligatorie ca unic drept și unică condiție \npentru a trăi! \nDomnul Florin-Vasile Cîțu: \nDoamnă senator, vă rog să vă îndreptați către sfârșit... \n                                                                                             67                                                                                          \n     \nDoamna Diana Iovanovici-Șoșoacă: \nO să mă îndrept către sfârșit, sfârșitul dumneavoastră! \nDomnul Florin-Vasile Cîțu: \nCele 10 milioane de români din străinătate vă mulțumesc. \nDoamna Diana Iovanovici-Șoșoacă: \nȘi voiam să vă mai spun un lucru. Pentru toți cei din Uniunea \nEuropeană care solicitați să ne vaccinăm și nu ne mai lăsați nici să \nrespirăm decât dacă ne vaccinăm: Dumnezeu nu este vaccinat și nu va \nfi niciodată! \nTrăiască România liberă și suverană! (Aplauze.) \nDomnul Florin-Vasile Cîțu: \nDin  partea  Grupului  parlamentar  al  PNL,  doamna  senator \nAlina Gorghiu. \nDoamna Alina-Ștefania Gorghiu: \nBună seara, stimați colegi! \nStimați invitați, \nÎntotdeauna  populismul  are  un  nume!  Dar  vă  asigur  că \nultimele minute vor fi ale unui discurs proeuropean, onest și autentic. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule ministru Le Drian,  \nStimată doamnă ambasador a Republicii Franceze,  \nStimați colegi, \n                                                                                             68                                                                                          \n     \n1 ianuarie 2007 a fost, într-adevăr, un moment de excepție \npentru noi toți și sunt, așa cum spuneau toți colegii mei, 15 ani  de \nUniune Europeană pentru România. \nCa națiune europeană, am aderat la un proiect politic care are \nla bază valori precum demnitatea, statul de drept, libertatea, egalitatea, \ntoleranța și, poate cel mai important dintre toate acestea, respectarea \ndrepturilor omului. Mult mai recent, spiritul Declarației de la Sibiu, \nadoptată în mai 2019, în România, a consfințit ceea ce este Europa de \nastăzi - o uniune a valorilor și a libertăților. \nStimați colegi senatori,  \nStimați colegi deputați, \nRezultatele  la  care  au  ajuns  statele  membre  ale  Uniunii \nEuropene, datorită integrării europene, vorbesc de la sine. Și pentru \nRomânia acest lucru a însemnat o creștere de aproape trei ori a PIB-\nului României, o creștere de patru ori a PIB-ului pe cap de locuitor, \nam beneficiat de fonduri europene pentru dezvoltare cu peste 46 de \nmiliarde  de  euro  mai  mult  decât  a  contribuit  România  la  bugetul \nUniunii, iar expresia „din fonduri europene” aduce multă mândrie și \ncertifică un lucru necesar și bine făcut. \nA fi european înseamnă însă multe lucruri, unele extrem de \nsimple, unele însă ceva mai complicate și provocatoare. \nCertificatul verde este un proiect european. \nDrepturile minorităților, de orice fel ar fi aceste minorități, și \ntoleranța, sunt valori europene. \nLa fel și respingerea discriminării și a excluziunii sociale. \n                                                                                             69                                                                                          \n     \nRespectarea  principiului  supremației  dreptului  european  în \ndomeniile stabilite prin tratate și cedarea de suveranitate, da, sunt, de \nasemenea,  principii  de  bază  ale  ideii  unității  europene.  La  fel  și \nrespectarea deplină a deciziilor Curții de Justiție a Uniunii Europene. \nNu poți, stimați colegi, să fii astăzi european o zi și a doua zi \nsă-ți  dai  haina  jos,  deși  mai  vedem  lucrul  acesta  în  discursuri  din \npricina populismului. Și atunci, în loc de oameni politici de stat, în loc \nde oameni politici înțelepți, vizionari, vezi lideri populiști care se bat \ncu  pumnul  în  piept,  nu  doar  în  România,  riscând  destrămarea \nproiectului european.  \nAcum, când lumea întreagă se confruntă cu noi și noi crize de \nsănătate,  economice,  ecologice,  tensiuni  geopolitice,  România  vă \nasigur că va contribui din plin la proiectul viitorului Europei.  \nVom  avea  o  Uniune  mai  puternică,  mai  rezilientă,  mai \nconvergentă, mai solidară. Și când vorbim de viitor trebuie să știm \nlimpede că avem ca stat european și obligații, dar avem și drepturi. \nSunt speranțe puse în 2007 și unele dintre ele încă nematerializate.  \nVorbea colegul nostru de la UDMR despre aderarea la spațiul \nSchengen. \nDa, este un drept al României, îndeplinim de mult timp toate \ncriteriile și condițiile tehnice și îi rugăm pe partenerii europeni să țină \ncont de acest lucru și să ne sprijine în acest demers al României.  \nȘi adoptarea monedei euro este un alt proiect pentru care ne \npregătim și probabil că o să ne pregătim mai serios de acum încolo. \n                                                                                             70                                                                                          \n     \nDeși  în  acești  15  ani  au  existat  foarte  multe  provocări, \nRomânia rămâne în continuare, în ciuda celor pe care le-ați auzit mai \ndevreme, una dintre cele mai favorabile țări pentru construcția Uniunii \nEuropene. \nUn  sondaj  recent,  de  acum  două  zile,  arată  că  peste  75% \ndintre români susțin în continuare proiectul european. \nDa,  e  îmbucurător  că  noi,  românii,  credem  în  această \nconstrucție,  iar  eu,  ca  un  cetățean  proeuropean  convins,  cred  că  și \nEuropa își va onora la rândul său toate obligațiile față de România. \nVă mulțumesc, stimați colegi, pentru această oportunitate. \nMulțumesc, domnule ministru, Excelență, pentru îngăduință. \nO seară plăcută! (Aplauze.) \nDomnul Florin-Vasile Cîțu: \nMulțumim, doamnă senator. \nDoamnelor și domnilor,  \nAm încheiat intervențiile. \nMulțumindu-vă pentru participare, vă rog să-mi permiteți să \ndeclar închisă ședința solemnă – așa se voia – comună a Senatului și \nCamerei Deputaților. \nVă mulțumesc.  \n \nȘedința s-a încheiat la ora 19.43. \n \n \n \n "
    }
}