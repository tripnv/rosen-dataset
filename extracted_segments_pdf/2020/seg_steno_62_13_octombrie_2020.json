{
    "1": {
        "start_text": "S T E N O G R A M A",
        "start_index": 588,
        "end_text": "Domnul Robert-Marius Cazanciuc:",
        "end_index": 1079,
        "text": " \nȘedinței comune  \na Camerei Deputaților și Senatului \ndin ziua de 13 octombrie 2020 \n \nȘedința a început la ora 13,03. \nLucrările ședinței au fost conduse de domnul senator Robert-\nMarius Cazanciuc, vicepreședinte al Senatului, și de doamna deputat \nCarmen-Ileana  Mihălcescu,  vicepreședinte  al  Camerei  Deputaților, \nasistați  de  domnul  deputat  Iulian  Iancu,  secretar  al  Camerei \nDeputaților, și de domnul senator Mario-Ovidiu Oprea, secretar al \nSenatului. \n"
    },
    "2": {
        "start_text": "Domnul Robert-Marius Cazanciuc:",
        "start_index": 1079,
        "end_text": "Doamna Ionela Viorela Dobrică  :",
        "end_index": -1,
        "text": " \nBucuria  acestei  revederi  nu  va  dura  foarte  mult  în  sala  de \nplen, după cum știți deja. \nDoamnelor și domnilor deputați și senatori, \nDeclar  deschisă  ședința  comună  de  astăzi  a  Senatului  și \nCamerei Deputaților. \nStimați colegi, \nOrdinea  de  zi,  programul  de  lucru,  precum  și  formula  de \ndesfășurare  pentru  ședința  comună  au  fost  stabilite  de  Birourile \npermanente ale celor două Camere, cu participarea liderilor grupurilor \nparlamentare și sunt afișate pe site-urile celor două Camere. \n                                                                                             3                                                                                          \n     \nProgramul de lucru va dura până la finalizarea ordinii de zi. \nPe ordinea de zi astăzi avem numirea președintelui Autorității \nNaționale pentru Administrare și Reglementare în Comunicații. \nStimați colegi, \nCu privire la desfășurarea votului secret cu buletine, Birourile \npermanente reunite, cu participarea liderilor grupurilor parlamentare, \npropun următoarea procedură. \nExercitarea votului secret cu buletine de vot se va face pe \ngrupuri  parlamentare,  în  sala  Biroului  permanent  al  Camerei \nDeputaților, Sala „Barbu Catargiu”, de la nivelul P1, după următorul \nprogram: \n13,30-14,05  –  Grupurile  parlamentare  ale  PSD,  precum  și \nsenatorii și deputații neafiliați; \n14,05-14,15 – Grupul parlamentar al minorităților naționale \ndin Camera Deputaților; \n14,15-14,35 – Grupurile parlamentare ale PNL; \n14,35-14,50 – Grupurile parlamentare ale USR; \n14,50-15,05 – Grupurile parlamentare ale UDMR; \n15,05-15,15 – Grupul parlamentar PRO România din Camera \nDeputaților; \n15,15-15,25  –  Grupul  parlamentar  al  PMP  din  Camera \nDeputaților. \nStimați colegi, \n                                                                                             4                                                                                          \n     \nÎn  sala  de  vot  „Barbu  Catargiu”  vor  fi  prezenți  permanent \nchestorii  care  înmânează  buletinele  de  vot  și  secretarul  care \nconsemnează prezența parlamentarilor la vot. \nCum spuneam, avem pe ordinea de zi numirea în funcția de \npreședinte  al  Autorității  Naționale  pentru  Administrare  și \nReglementare în Comunicații. \nRaportul  comun  al  Comisiilor  pentru  comunicații  și \ntehnologia  informației,  ale  celor  două  Camere  ale  Parlamentului,  a \nfost afișat pe paginile de Internet ale celor două Camere. \nDin  partea  celor  două  comisii  de  specialitate,  o  rog  pe \ndoamna deputat Ionela Dobrică să ne prezinte raportul. \nDoamna Ionela Viorela Dobrică (de la tribună): \nRaport comun cu privire la numirea în funcția de președinte \nal  Autorității  Naționale  pentru  Administrare  și  Reglementare  în \nComunicații – ANCOM. \nÎn urma procedurii de selecție, membrii celor două comisii au \nconstatat că următorii candidați îndeplinesc condițiile prevăzute la art. \n11 alin. (3) și (4) din Ordonanța de urgență a Guvernului nr. 22/2009 \nprivind  înființarea  Autorității  Naționale  pentru  Administrare  și \nReglementare în Comunicații, aprobată prin Legea nr. 113/2010, cu \nmodificările și completările ulterioare, astfel: \n- Stoica Vlad Ștefan; \n- Catrina Manuela-Maria; \n- Smeeianu Ion  \n- Rozolea Mircea Valentin. \n                                                                                             5                                                                                          \n     \nAnexa nr. 1 cuprinde dosarele candidaților care îndeplinesc \ncondițiile prevăzute la art. 11 alin. (3) și (4) din Ordonanța de urgență \na  Guvernului  nr.  22/2009  privind  înființarea  Autorității  Naționale \npentru  Administrare  și  Reglementare  în  Comunicații,  aprobată  prin \nLegea nr. 113/2010, cu modificările și completările ulterioare. \nAnexa  nr.  2  cuprinde  dosarele  candidaților  care  nu \nîndeplinesc condițiile prevăzute în ordonanța anterior menționată. \nVă mulțumesc. \nDomnul Robert-Marius Cazanciuc: \nDa. \nStimați colegi, \nDacă sunt intervenții? \nVă rog, Grupul USR. \nDomnul Cătălin Drulă (de la tribună): \nDa. \nMulțumesc, domnule președinte. \nIată  o  sală  plină  de  parlamentari,  voie  bună,  pumnii  se \nciocnesc. E ca o reuniune, așa, după vacanță. \nCare  e  motivul  important  al  acestei  reuniuni?  (Vociferări.) \nArde  undeva?  E  urgență?  Măsuri  pe  timp  de  pandemie,  sociale, \neconomice? Nu. (Vociferări.) \nMotivul este același care domină clasa politică de 30 de ani – \ntrocul cu funcții. (Vociferări.) \n                                                                                             6                                                                                          \n     \nLa  ANCOM  și-a  dat  demisia  domnul  Grindeanu,  care  e \nnumărul 2 în PSD, acum. \nBineînțeles, 3 ani de zile a respectat legea și a fost apolitic, \nnu-i așa? \nCă toți știm că legile, de fapt, sunt un pic la mișto și toate \ncriteriile astea. \nDar  și-a  dat  demisia  într-un  final  pentru  că  era  în \nincompatibilitate deja de două luni. \nCare e urgența? \nAvem 2 vicepreședinți care pot prelua cu puteri depline acest \nmandat, iar noul Parlament, legitim, mandatat și ales de români – și \nda, voi, de la PSD, v-ați pierdut legitimitatea în acest Parlament – ar fi \nputut să aleagă un președinte, o persoană care să nu fie politică, care \nsă fie un profesionist în domeniu. \nAșa a fost creată această autoritate, ANCOM. Dacă, iarăși, nu \ntratăm lucrurile la mișto, da? \nÎn 2009, Comisia Europeană ne-a spus că trebuie reglementat \nacest domeniu, o piață de miliarde, acum este și miza 5G pe masă, de \ncătre o autoritate autonomă. \nGrabă,  toți  parlamentarii  vin  să  alegem  pe  cineva  care  e \ndinainte determinat. Știm cu toții că va ieși de aici fostul șef de cabinet \nal domnului Ponta. (Vociferări.) \nPe partea PNL – că tot am vorbit mai devreme despre PSD și \nPNL – nu văd niciun fel de opoziție la această mișcare. N-am văzut să \n                                                                                             7                                                                                          \n     \nfie  vreun  candidat.  Înțeleg  că  sunt  de  acord.  Înțeleg  că  și  domnul \nOrban e de acord. \nDe altfel, și cu Legea care punea un consiliu de 7 oameni, ca \nsă fie mai multe poziții, că sunt mai multe funduri de oameni care cad \npe lângă Parlament și nu mai vin aici pe aceste scaune, era de acord \nPNL. (Vociferări.) \nNu și-a obținut acordul de la președintele Iohannis, al cărui \ngest îl salut, că a atacat la CCR acea lege. \nDar, între timp, mergem înainte cu această numire - pe repede \nînainte - care n-are absolut niciun sens în acest moment, în contextul \nîn  care  ne  aflăm.  Avem  doi  oameni  profesioniști  pe  funcțiile  de \nvicepreședinte, au zeci de ani vechime în instituție. \nÎn aceste condiții, noi, cei de la USR, îl vom vota pe singurul \ncandidat care a reușit să treacă de furcile caudine ale comisiei și să \najungă la plen, care nu e un candidat al PSD, că v-ați pus acolo 3 \ncandidați, dar numai unul e cel ales – fostul șef de cabinet al domnului \nPonta. (Vociferări.) \nVom vota un om care are experiență în domeniul privat, a \nlucrat la o companie mare de telecomunicații și are un CV solid. \nDin păcate, aici s-a făcut o mascaradă. Văd că și colegii de la \nPNL... (Vociferări.) \nUnde e liderul dumneavoastră de grup? Poate are o poziție pe \ntema  asta.  Ce  părere  aveți  despre  faptul  că  PSD  își  pune  omul  la \nANCOM? Ce îndemn de vot aveți astăzi? Îl votați pe Vlad Stoica? \n                                                                                             8                                                                                          \n     \n(Vociferări.)  E  OK,  nu?  Sunteți  în  opoziție  față  de  PSD.  Nu  vă \nînțelegeți. Am înțeles. \nEi,  românii  văd  lucrurile  astea...  (Vociferări.)  ...oricât \nîncercați, oricâți bani pompați în presă – câte 200 de milioane – și așa \nmai departe. \nȘi o să vedeți asta și la votul din 6 decembrie. \nVă mulțumesc. \nDomnul Robert-Marius Cazanciuc: \nDa. \nMulțumesc. \nNoi, de la PSD, vă salutăm cu respect pe dumneavoastră, de \nla USR, prin domnul Simonis. \nVă rog. \nDomnul Alfred-Robert Simonis (de la tribună): \nMulțumesc, domnule președinte, doamnă președinte. \nÎn  primul  rând,  aș  spune  că  legitimitatea  Partidului  Social \nDemocrat n-o stabiliți dumneavoastră, stimați colegi de la USR. Mai \nales că au stabilit românii, în urmă cu două săptămâni, legitimitatea \nfiecăruia dintre noi. \nOr,  în  dreptul  nostru  scrie  1.450  de  primari;  la \ndumneavoastră, vreo 35. \nDe acolo vă luați legitimitatea! (Aplauze.) Din voturi, nu din \nstrigat la Parlament! (Aplauze.) \n                                                                                             9                                                                                          \n     \nPe de altă parte, dumneavoastră ați dat argumente suficiente \npentru care e nevoie urgentă de această numire – „piață de miliarde”, \n„5G”. Citez din dumneavoastră. \nPăi, nu e important ca pe lângă cei doi profesioniști, pe care \ntot Partidul Social Democrat i-a desemnat – uite, asta uitați să spuneți \n–  să  mai  punem  unul,  al  treilea,  să  se  ocupe  de  această  piață  de \nmiliarde, de implementarea 5G și de alte chestiuni importante? \nCât despre necesitatea în grabă de a vota, păi, am și o eu o \nîntrebare,  stimați  colegi  de  la  USR.  Tocmai  s-a  încheiat  plenul \nCamerei Deputaților. Plen al Camerei Deputaților, unde un deputat al \nUSR și-a dat demisia. (Vociferări.) \nAstăzi  ați  trimis  înlocuirea  acelui  deputat  cu  un  alt  coleg \ndeputat și mâine vreți să-l validați. \nCare  e  graba?  De  ce  nu  lăsăm  ca  Parlamentul  viitor  să \nhotărască, eventual? (Vociferări.) \nCând e vorba de colegii dumneavoastră e grabă. \nEventual, sperați că veți câștiga alegerile și că veți putea să \nnumiți dumneavoastră pentru un rest de mandat. \nEu  vreau  să  vă  reamintesc  așa.  Mandatul  președintelui \nANCOM a început în urmă cu 2 ani și jumătate, în acest Parlament. \nExistă un rest de mandat, de 2 ani și jumătate, și este atributul acestui \nParlament să dea restul de mandat, să pună omul pe restul de mandat. \nE simplu. (Aplauze.) \nDomnul Robert-Marius Cazanciuc: \nDa. \n                                                                                             10                                                                                          \n     \nMulțumesc. \nDin partea Grupului minorităților, domnul deputat Grosaru, \nvă rog. \nDomnul Andi-Gabriel Grosaru (de la tribună): \nDomnule președinte, \nStimați colegi, \nTrebuie  să  facem  o  mențiune.  În  primul  rând,  pentru \ncorectitudine. \nPoate unii dintre colegii noștri sunt în continuare în vacanță, \ndar Camera Deputaților... Parlamentul României a lucrat și în sesiune \nextraordinară. \nDeci nu am fost în vacanță. \nVă mulțumesc. \nDomnul Robert-Marius Cazanciuc: \nMulțumesc. \nDacă nu mai sunt alte intervenții, stimați colegi, luăm act de \nraportul comun întocmit de cele două comisii de specialitate. \nȘi vă reamintesc, conform art. 99 din Regulamentul comun al \nCamerei  și  Senatului,  pentru  numirea  președintelui  Autorității \nNaționale pentru Administrare și Reglementare în Comunicații, votul \neste secret și se exprimă prin buletine de vot care vor fi completate \nconform propunerilor din raportul comisiilor. \n                                                                                             11                                                                                          \n     \nPentru  a  fi  aprobată  numirea  președintelui  Autorității \nNaționale  pentru  Administrare  și  Reglementare  în  Comunicații  este \nnecesar votul majorității senatorilor și deputaților prezenți. \nStimați colegi, \nAm finalizat dezbaterile. \nVă reamintesc modalitatea de vot în cazul votului secret cu \nbuletine de vot. \nÎn Sala „Barbu Catargiu” este amplasată urna de vot. \nFiecare deputat și senator va primi buletinul de vot. \nSenatorul și deputatul votează pentru numire lăsând neatinse \nnumele și prenumele persoanei propuse pentru a fi numită și votează \ncontra numirii tăind numele persoanei propuse. \nSunt nule buletinele de vot care nu poartă ștampila de control \nși cele pe care numărul candidaților, ale căror nume nu au fost tăiate, \ndepășește numărul funcțiilor pentru care se face alegerea. \nCu  aceste  precizări,  stimați  colegi,  urmează  exprimarea \nvotului. \nÎi  invit  pe  domnii  chestori  în  sala  Biroului  permanent  al \nCamerei, „Barbu Catargiu”. \nGrupurile  parlamentare  vor  vota  conform  programului \nanunțat anterior. \nVă rog, chestorii. \n(Domnul  deputat  Florin-Claudiu  Roman  solicită  să  ia \ncuvântul.) \nO chestiune de procedură, domnul Roman, vă rog. \n                                                                                             12                                                                                          \n     \nDomnul Florin-Claudiu Roman (de la tribună): \nMulțumesc, domnule președinte. \nDoamnelor și domnilor colegi, \nBolșevismul  are  o  nouă  culoare  politică  în  Parlamentul \nRomâniei prin Uniunea Salvați România. (Râsete.) \nDomnul  deputat  sau  tovarășul  deputat  Claudiu  Năsui,  „un \nbăiat din stele”, cum se spune în popor, a venit să ne spună astăzi că \npoate fi cel mai mare lansator de fake news din Parlamentul României. \nSă vii să faci acuzații mizerabile spunând că o autoritate de \nreglementare  independentă  trebuie  ținută  sub  sfera  intereselor \noperatorilor de pe piață înseamnă bolșevism, domnule Năsui. \nEu  credeam  că  cine  a  stat 5  ani  la  ruși  nu  poate  gândi  ca \nBush, dar am văzut că sunteți mai socialist și mai bolșevic decât foarte \nmulți dintre cei care sunt reprezentanți ai acestui sistem. \nCum  puteți  dumneavoastră,  vă  întreb,  să  spuneți  asemenea \nminciuni, împreună cu Vlad Voiculescu? Cum puteți? \nDumneavoastră știți că în Legea de funcționare a ASF existau \naceste prevederi? \nÎncercați să mințiți poporul spunând că liberalii dau privilegii. \nSă vă fie rușine, domnule Năsui! \nDacă pentru dumneavoastră un reprezentant al unei autorități \nde reglementare, din Franța, din Germania, din Italia, de unde doriți \ndumneavoastră,  are  dreptul  să-i fie decontată  diurna dacă  nu  stă  în \nBucurești și dacă domiciliază în altă parte, cum puteți să mințiți în \nhalul ăsta? Chiar nu mai aveți rușine? \n                                                                                             13                                                                                          \n     \nCum  puteți  dumneavoastră  să  nu  înțelegeți  că  pe  piața \nasigurărilor cei care controlează societățile de asigurări nu pot fi ca \nnivel  de  salarizare  sub  cei  pe  care  îi  controlează...?  Dacă  nu  vrem \ncorupție, domnule Năsui. \nSau vreți corupție? \nCe vreți? Ca să înțelegem. \nAveți o teorie bolșevică, îmi pare foarte rău să vă spun. \nAveți o teorie socialistă, aveți o teorie stângistă. \nȘi faceți asta doar din disperare. Pentru că la recentele alegeri \nprocentul dumneavoastră este la limită pentru intrarea în Parlament ca \nalianță. \nChiar nu mai aveți rușine? Chiar nu puteți să vă opriți din \ntăvălugul minciunilor pe care le rostogoliți în mediul online? \nAm sperat ca dumneavoastră, ca fiind un parlamentar tânăr, \nsă aveți puterea să recunoașteți ceea ce trebuie și ceea ce nu trebuie. \nVeniți și spuneți, știm noi cum fac, își mută domiciliul. \nPăi, ați făcut dumneavoastră? Sau de unde știți treaba asta? \n(Vociferări.) \nChiar nu mai aveți rușine? Pentru dumneavoastră chiar toate \nautoritățile statului trebuie călcate în picioare? (Vociferări.) \nDomnule Năsui, lăsați populismul deoparte! V-am mai spus \nde vreo două-trei ori și am tăcut, sperând că ați înțeles că nu puteți \ncălca în picioare orice în țara asta. \n                                                                                             14                                                                                          \n     \nLegea  spune  foarte  clar  –  autoritatea  de  reglementare,  cea \ncare controlează piața, trebuie să aibă o salarizare corespunzătoare cu \ncei de pe piață. Știți de ce? Pentru că așa spune legea, domnule Năsui. \nNu vă convine, modificați legea. \nDar asta spune legea, domnule Năsui, nu altceva. \nNu mai faceți populisme și ipocrizie de 2 bani! \nÎmi pare foarte rău că am crezut odată că aveți caracter! Nu \naveți, domnule Năsui! (Aplauze. Vociferări.) \nDomnul Robert-Marius Cazanciuc: \nStimați colegi, \nInvit  membrii  Birourilor  permanente  la  Sala  „Barbu \nCatargiu”. \nDeci membrii Birourilor celor două Camere vă rog, la Sala \n„Barbu Catargiu”. \n(Domnul deputat Claudiu-Iulius-Gavril Năsui solicită să ia \ncuvântul.) \n(În  continuare,  conducerea  ședinței  a  fost  preluată  de \ndoamna  deputat  Carmen-Ileana  Mihălcescu,  vicepreședinte  al \nCamerei Deputaților.) \nDoamna Carmen-Ileana Mihălcescu: \nDrept la replică, domnul Năsui, vă rog. \nDomnul Claudiu-Iulius-Gavril Năsui (de la tribună): \nMulțumesc frumos, doamnă președinte, pentru acest drept la \nreplică. \n                                                                                             15                                                                                          \n     \nÎn primul rând, subiectul era ANCOM, altă instituție căpușată \npolitic, după cum foarte bine știți. \nȘi, domnule Roman, știți foarte bine ce ați făcut. \nDomnul Florin-Claudiu Roman (din sală): \nCe-am făcut? \nDomnul Claudiu-Iulius-Gavril Năsui (de la tribună): \nAți introdus un proiect de lege, acum 3 zile, pe care l-ați pus \npe repede înainte, astăzi, în Comisia pentru buget, finanțe... \nDomnul Florin-Claudiu Roman (din sală): \nEu? \nDomnul Claudiu-Iulius-Gavril Năsui (de la tribună): \nÎn Biroul permanent, a fost pus ieri. Astăzi a fost convocată \nComisia  pentru  buget,  finanțe,  cu  proiectul  dumneavoastră,  semnat \nnumai de dumneavoastră, în care se află noi privilegii, noi beneficii... \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n...noi beneficii pentru membrii Consiliului de administrație al \nASF. \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n                                                                                             16                                                                                          \n     \nAnume? Stați să vă spun. \nNu vă... nu vă impacientați, că toate lucrurile se află și toate \nlucrurile sunt scrise. \nDoamna Carmen-Ileana Mihălcescu: \nAveți la dispoziție... \nDomnul Claudiu-Iulius-Gavril Năsui (de la tribună): \nAm avut speranța... \nDoamna Carmen-Ileana Mihălcescu: \n... două minute. Mai puțin de două minute... \nDomnul Claudiu-Iulius-Gavril Năsui (de la tribună): \n...că ați semnat un lucru fără să-l știți. \nDoamna Carmen-Ileana Mihălcescu: \n...pentru drept la replică. \nDomnul Claudiu-Iulius-Gavril Năsui (de la tribună): \nDar, după vehemența dumneavoastră, văd că chiar susțineți \ncu  aplomb  să  fie  privilegiile...  (Vociferări.)  ...pentru  cei  mai  mari \nbugetari de lux ai României și mai mari. \nȘi mai aveți tupeul, apoi, să spuneți că noi suntem bolșevici?! \n(Vociferări.) \nDumneavoastră  vreți  să  dați  din  banii  poporului,  din  banii \ncontribuabililor,  din  banii  oamenilor  care  plătesc  taxe  și  impozite, \nprivilegii mai mari! Și cei care sunt socialiști sunt USR? (Vociferări.) \nFals! \n                                                                                             17                                                                                          \n     \nSocialiștii sunt cei care iau de la toată lumea, de la cei care \nmuncesc  în  economia  reală,  prin  taxe  și  impozite  și  dau  unei \nnomenclaturi. Unei nomenclaturi politice ca aceea pe care o salvați \ndumneavoastră. \nPuteți  să  spuneți  ce  calomnii  doriți  dumneavoastră  și \nminciuni de Antena 3! Nu vă fac cinste, așa cum nici acest proiect de \nlege nu vă face cinste! \nDacă  aveți  pic  de  respect  pentru  poporul  român,  pentru \ncontribuabil, pentru liberalism și pentru orice ce-ar putea să însemne \nPNL  sau  de  dreapta  în  România,  veți  susține  eliminarea  acelui \namendament rușinos. \nUn amendament prin care – ca să fie clar pentru toată lumea \n– membrii Consiliului de administrație al ASF câștigă diurne în plus, \ndrepturi în plus, în cazul în care nu-și pun domiciliul în București. \nMă întrebați pe mine cine nu-și pune domiciliul în București? \nFaceți o mică investigație... (Vociferări.) \nPăi, nu. Nici eu. \nDoamna Carmen-Ileana Mihălcescu: \nAți  depășit  cele  două  minute,  domnule  Năsui,  vă  rog  să \nîncheiați. \nDomnul Claudiu-Iulius-Gavril Năsui (de la tribună): \nDar, ce, dreptul la replică e de doar două minute? \nDoamna Carmen-Ileana Mihălcescu: \nDreptul la replică e de două minute. \n                                                                                             18                                                                                          \n     \nMulțumesc. \nDomnul Claudiu-Iulius-Gavril Năsui (de la tribună): \nDar atacul poate să fie mai mult decât replica?! (Râsete.) \nDoamna Carmen-Ileana Mihălcescu: \nAcesta este regulamentul. \nDomnul Claudiu-Iulius-Gavril Năsui (de la tribună): \nAdică trebuie să existe o proporționalitate. \nDoamna Carmen-Ileana Mihălcescu: \nVreți să-l ignorați, înțeleg. \nVă rog, continuați. \nDomnul Claudiu-Iulius-Gavril Năsui (de la tribună): \nBun. Doar voiam să  menționez faptul că acest proiect este \nunul rușinos, care trece de data asta și cu susținerea PSD și a PNL. O \nfrăție pe care am mai văzut-o și care aș spera că se va termina sau că \ns-a terminat. \nȘi, da, socialism înseamnă să iei de la cei care produc, să iei \nprin taxe și impozite, și să dai unei minorități care se întâmplă să fie \nvremelnic la putere și să aibă influență politică. \nOr, proiectul acesta de lege exact asta face. \nȘi nu face doar asta, face chiar mai mult de atât. Mai reduce \nși  răspunderea  penală  și  civilă  pentru  membrii  Consiliului  de \nadministrație al ASF. \nToate lucrurile acestea sunt negru pe alb. \n                                                                                             19                                                                                          \n     \nDacă mă atacați pe mine, ca persoană, sau partidul din care \nfac parte, și spuneți că asta este socialism, asta nu înseamnă automat \ncă este adevărat și nu înseamnă că aveți dreptate. Dimpotrivă! Dacă vă \ndoriți o societate mai liberă și mai de dreapta trebuie tocmai să nu ne \nmai batem joc de taxele și impozitele oamenilor și să nu mai creăm \nbeneficii speciale pentru câțiva privilegiați care sunt  puși în funcții \npolitice. \nȘi asta este tot ce ne dorim. \nȘi  încă  un  lucru.  Proiectul  dumneavoastră  care  trece  pe \nrepede înainte prin toate comisiile sau, mă rog, comisiile relevante, \nnici măcar n-are avize de la Consiliul Legislativ și de la... nimic. A \nfost pus ieri pe ordinea de zi, cu termen de primire puncte de vedere \nazi. De ieri până azi. Pentru o chestiune pe care, haideți să fim serioși, \nnu  ajută  decât  minoritatea  care  se  află  vremelnic  în  Consiliul  de \nadministrație al ASF. \nȘi pentru lucrurile acestea nu doar că nu mi-e rușine... \nDoamna Carmen-Ileana Mihălcescu: \nMulțumesc. \nDomnul Claudiu-Iulius-Gavril Năsui (de la tribună): \n...sunt mândru. \nDoamna Carmen-Ileana Mihălcescu: \nMulțumesc frumos. \nDomnul Claudiu-Iulius-Gavril Năsui (de la tribună): \nȘi o să fac asta și în viitoarea legislatură... \n                                                                                             20                                                                                          \n     \nDoamna Carmen-Ileana Mihălcescu: \nDomnule Roman... \nDomnul Claudiu-Iulius-Gavril Năsui (de la tribună): \n...și în oricare legislatură mă voi afla aici... \nDoamna Carmen-Ileana Mihălcescu: \n...vă rog să interveniți cu un drept la replică. \nDomnul Claudiu-Iulius-Gavril Năsui (de la tribună): \n...să combat aceste privilegii pe care le faceți pentru prietenii \ndumneavoastră politici. \nMulțumesc. (Aplauze.) \nDoamna Carmen-Ileana Mihălcescu: \nDar vă rog să nu generați un alt drept la replică, vă rog foarte \nmult. \nMulțumesc. \nDomnul Florin-Claudiu Roman (de la tribună): \nNu, doamnă președinte, nu voi vorbi despre Troțki, că tocmai \nl-am auzit pe noul Troțki din USR. (Râsete.) \nMi-am amintit de discursurile lui Troțki, bolșevicul, care sunt \ncopie la indigo cu ceea ce a spus antevorbitorul meu. \nAm să încerc să-i explic domnului, tovarășului deputat Năsui, \nceea  ce  nu  va  pricepe  niciodată  și  ceea  ce  el  prezintă  ca  fiind \nprivilegii. \n                                                                                             21                                                                                          \n     \nDacă n-ați fi un – haideți, să nu folosesc un termen dur – un \nom care... \nPuneți mâna pe carte și citiți legea! \nVeți observa, veți observa, domnule deputat, că întotdeauna, \ncu  o  scurtă  perioadă,  de  2  ani  de  zile,  membrii...  Consiliului  de \nsupraveghere  se  numește,  nu  consiliu  de  administrație.  Nu  e  o \nsocietate comercială, e o autoritate de reglementare. \nDeci prima lecție pe care v-o dau astăzi de la tribună este să \nfaceți  diferența  între  o  societate  comercială,  cu  un  consiliu  de \nadministrație, și o autoritate de reglementare condusă de un consiliu \nde supraveghere. (Vociferări.) \nÎn altă ordine de idei, până acum 4 ani de zile, tot ceea ce \nînsemna autoritate de pe piața bancară – ASF, CNVM, chiar și BNR – \ndacă vă uitați în lege veți observa că nu erau trași la răspundere penală \npentru vot, domnule Năsui. Pentru votul pe care îl exprimă. \nȘi este peste tot în lume așa. Și am să vă explic și de ce, ca să \npricepeți și dumneavoastră, că văd că pricepeți mai greu. (Vociferări.) \nNu poți să te duci să aplici o sancțiune care înseamnă 1% din \ncapitalul social, unei firme de asigurări care are un capital social de \nsute de milioane de euro, fără să stai cu sabia deasupra capului că \ncineva din piață are suficienți bani să plătească tot ceea ce înseamnă \nparte de atac public. \nTrebuie să iei decizii corecte, și atunci trebuie să fii protejat \nde lege, pentru vot! \n                                                                                             22                                                                                          \n     \nEste  a  doua  lecție  pe  care  v-o  dau,  pentru  că  nu  faceți \ndiferența între una și alta. \nA treia chestiune pe care am să v-o spun, domnule Năsui. \nÎmi asum integral acest proiect de lege. Și știu exact ce-am \nscris acolo. \nDe exemplu, am trecut un articol în care am spus că paza \ntrebuie  asigurată  de  jandarmerie.  Știți  de  ce?  Știți  de  ce?  Vreți  să \nrămână aceeași firmă privată care a căpușat ASF? Asta vreți? Asta vă \nderanjează? \nV-ați băgat pe un teren pe care dumneavoastră vreți să păreți \ncă-l cunoașteți. \nNu-l cunoașteți, domnule Năsui, îmi pare foarte rău. \nDar nu doar că nu-l cunoașteți, atât timp cât faceți o confuzie \ngravă între o autoritate de reglementare independentă și o societate \ncomercială,  între  un  consiliu  de  supraveghere  și  un  consiliu  de \nadministrație, înțeleg foarte clar că habar nu aveți pe ce lume trăiți. \nVă  mai  rog,  pentru  ultima  dată,  terminați  cu  populismele. \nDacă vreți să fiți în conducerea acestei țări, dumneavoastră trebuie să \nfaceți dovada că sunteți pregătit! Or, atâta timp cât, vă repet, nu faceți \ndiferența între o societate comercială și o autoritate de reglementare, \ncare  trebuie  să  fie  independentă,  domnule  Năsui,  și  unde \ndumneavoastră v-ați trimis reprezentant, atâta timp cât nu înțelegeți, \natâta  timp  cât  nu  înțelegeți  care  e  diferența  între  consiliul  de \nadministrație al unei societăți comerciale și consiliul de supraveghere, \natâta timp cât nu înțelegeți că într-o democrație puternică autoritățile \n                                                                                             23                                                                                          \n     \nde  reglementare  trebuie  susținute  prin  lege,  tocmai  ca  să  nu  fie \ncoruptibile,  înseamnă  că  de  fapt  principiul  dumneavoastră  de  viață \neste: „Cine a stat 5 ani la ruși nu poate gândi ca Bush!”. \nÎmi pare foarte rău pentru dumneavoastră, chiar vă credeam \nun om pregătit. Mi-am dat seama că sunteți praf și pulbere! \nDoamna Carmen-Ileana Mihălcescu: \nMulțumesc. \n \nDupă exercitarea votului \n(În continuare, conducerea ședinței a fost preluată de domnul \nsenator Robert-Marius Cazanciuc, vicepreședinte al Senatului.) \nDomnul Robert-Marius Cazanciuc: \nStimați colegi, \nSala, aproape plină. Așa că reluăm lucrările. \nAvem procesul-verbal? \nDomnul Mario-Ovidiu Oprea (din sală): \nDa. \nDomnul Robert-Marius Cazanciuc: \nDa? \nVă rog, domnul senator Mario Oprea. \nRezultatul votului. \nDomnul Mario-Ovidiu Oprea (de la tribună): \nBună ziua, tuturor! \n                                                                                             24                                                                                          \n     \nDau  citire  procesului-verbal  referitor  la  rezultatul  votului \nexprimat  de  către  deputați  și  senatori  cu  privire  la  numirea \npreședintelui  Autorității  Naționale  pentru  Administrare  și \nReglementare în Comunicații. \nBirourile  permanente  ale  celor  două  Camere  ale \nParlamentului,  în  temeiul  art.  44  alin.  (4)  din  Regulamentul \nactivităților comune ale Camerei Deputaților și Senatului, republicat, \nau procedat la verificarea și numărarea voturilor exprimate prin vot \nsecret cu buletine, de către deputați și senatori, asupra propunerii de \nnumire  în  funcția  de  președinte  al  Autorității  Naționale  pentru \nAdministrare  și  Reglementare  în  Comunicații,  și  au  constatat \nurmătoarele: \n- Numărul total al deputaților și senatorilor: 464; \n- Numărul deputaților și senatorilor prezenți: 322; \n- Numărul total de voturi exprimate: 322; \n- Numărul de voturi anulate: 3; \n- Numărul total de voturi valabil exprimate: 319. \nDupă  verificarea  și  numărarea  voturilor  au  rezultat \nurmătoarele: \nDomnul Stoica Vlad Ștefan:  \n- voturi pentru: 283; \n- voturi contra: 36. \nDoamna Catrina Maria-Manuela: \n- voturi pentru: 12; \n- voturi contra: 307. \n                                                                                             25                                                                                          \n     \nDomnul Smeeianu Ion: \n- voturi pentru: 1; \n- voturi contra: 318. \nDomnul Rozolea Mircea Valentin: \n- voturi pentru: 23; \n- voturi contra: 296. \nCa urmare, Birourile permanente au constatat că este întrunită \nmajoritatea de voturi necesară pentru numirea domnului Stoica Vlad \nȘtefan  în  funcția  de  președinte  al  Autorității  Naționale  pentru \nAdministrare și Reglementare în Comunicații, pentru perioada rămasă \na mandatului de 6 ani început în data de 11 mai 2017. \nMulțumesc. \nDomnul Robert-Marius Cazanciuc: \nDa. \nMulțumesc domnului senator Mario Oprea. \nStimați colegi, \nAșa cum am fost deja informați, potrivit rezultatului votului, \nParlamentul  României  a  hotărât  numirea  domnului  Vlad  Stoica  în \nfuncția de președinte al ANCOM. \nÎi dorim succes și înțelepciune într-o misiune complicată în \naceste vremuri! \nStimați colegi, \nOrdinea de zi a fost epuizată. \nDeclar  închisă  ședința  comună  a  Camerei  Deputaților  și \nSenatului. \n                                                                                             26                                                                                          \n     \nSă ne revedem sănătoși! \n \nȘedința s-a încheiat la ora 15,16. \n \n \n "
    },
    "3": {
        "start_text": "Doamna Ionela Viorela Dobrică  :",
        "start_index": -1,
        "end_text": "Domnul Robert-Marius Cazanciuc:",
        "end_index": -1,
        "text": "                                                           1                                                                                          \n     \n13 octombrie 2020 – ședință comună \n \n \nS U M A R \n \n1.  Numirea  președintelui  Autorității  Naționale  3. \npentru Administrare și Reglementare în Comunicații \n(ANCOM). \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n \nS T E N O G R A M A \nȘedinței comune  \na Camerei Deputaților și Senatului \ndin ziua de 13 octombrie 2020 \n \nȘedința a început la ora 13,03. \nLucrările ședinței au fost conduse de domnul senator Robert-\nMarius Cazanciuc, vicepreședinte al Senatului, și de doamna deputat \nCarmen-Ileana  Mihălcescu,  vicepreședinte  al  Camerei  Deputaților, \nasistați  de  domnul  deputat  Iulian  Iancu,  secretar  al  Camerei \nDeputaților, și de domnul senator Mario-Ovidiu Oprea, secretar al \nSenatului. \nDomnul Robert-Marius Cazanciuc: \nBucuria  acestei  revederi  nu  va  dura  foarte  mult  în  sala  de \nplen, după cum știți deja. \nDoamnelor și domnilor deputați și senatori, \nDeclar  deschisă  ședința  comună  de  astăzi  a  Senatului  și \nCamerei Deputaților. \nStimați colegi, \nOrdinea  de  zi,  programul  de  lucru,  precum  și  formula  de \ndesfășurare  pentru  ședința  comună  au  fost  stabilite  de  Birourile \npermanente ale celor două Camere, cu participarea liderilor grupurilor \nparlamentare și sunt afișate pe site-urile celor două Camere. \n                                                                                             3                                                                                          \n     \nProgramul de lucru va dura până la finalizarea ordinii de zi. \nPe ordinea de zi astăzi avem numirea președintelui Autorității \nNaționale pentru Administrare și Reglementare în Comunicații. \nStimați colegi, \nCu privire la desfășurarea votului secret cu buletine, Birourile \npermanente reunite, cu participarea liderilor grupurilor parlamentare, \npropun următoarea procedură. \nExercitarea votului secret cu buletine de vot se va face pe \ngrupuri  parlamentare,  în  sala  Biroului  permanent  al  Camerei \nDeputaților, Sala „Barbu Catargiu”, de la nivelul P1, după următorul \nprogram: \n13,30-14,05  –  Grupurile  parlamentare  ale  PSD,  precum  și \nsenatorii și deputații neafiliați; \n14,05-14,15 – Grupul parlamentar al minorităților naționale \ndin Camera Deputaților; \n14,15-14,35 – Grupurile parlamentare ale PNL; \n14,35-14,50 – Grupurile parlamentare ale USR; \n14,50-15,05 – Grupurile parlamentare ale UDMR; \n15,05-15,15 – Grupul parlamentar PRO România din Camera \nDeputaților; \n15,15-15,25  –  Grupul  parlamentar  al  PMP  din  Camera \nDeputaților. \nStimați colegi, \n                                                                                             4                                                                                          \n     \nÎn  sala  de  vot  „Barbu  Catargiu”  vor  fi  prezenți  permanent \nchestorii  care  înmânează  buletinele  de  vot  și  secretarul  care \nconsemnează prezența parlamentarilor la vot. \nCum spuneam, avem pe ordinea de zi numirea în funcția de \npreședinte  al  Autorității  Naționale  pentru  Administrare  și \nReglementare în Comunicații. \nRaportul  comun  al  Comisiilor  pentru  comunicații  și \ntehnologia  informației,  ale  celor  două  Camere  ale  Parlamentului,  a \nfost afișat pe paginile de Internet ale celor două Camere. \nDin  partea  celor  două  comisii  de  specialitate,  o  rog  pe \ndoamna deputat Ionela Dobrică să ne prezinte raportul. \nDoamna Ionela Viorela Dobrică (de la tribună): \nRaport comun cu privire la numirea în funcția de președinte \nal  Autorității  Naționale  pentru  Administrare  și  Reglementare  în \nComunicații – ANCOM. \nÎn urma procedurii de selecție, membrii celor două comisii au \nconstatat că următorii candidați îndeplinesc condițiile prevăzute la art. \n11 alin. (3) și (4) din Ordonanța de urgență a Guvernului nr. 22/2009 \nprivind  înființarea  Autorității  Naționale  pentru  Administrare  și \nReglementare în Comunicații, aprobată prin Legea nr. 113/2010, cu \nmodificările și completările ulterioare, astfel: \n- Stoica Vlad Ștefan; \n- Catrina Manuela-Maria; \n- Smeeianu Ion  \n- Rozolea Mircea Valentin. \n                                                                                             5                                                                                          \n     \nAnexa nr. 1 cuprinde dosarele candidaților care îndeplinesc \ncondițiile prevăzute la art. 11 alin. (3) și (4) din Ordonanța de urgență \na  Guvernului  nr.  22/2009  privind  înființarea  Autorității  Naționale \npentru  Administrare  și  Reglementare  în  Comunicații,  aprobată  prin \nLegea nr. 113/2010, cu modificările și completările ulterioare. \nAnexa  nr.  2  cuprinde  dosarele  candidaților  care  nu \nîndeplinesc condițiile prevăzute în ordonanța anterior menționată. \nVă mulțumesc. \nDomnul Robert-Marius Cazanciuc: \nDa. \nStimați colegi, \nDacă sunt intervenții? \nVă rog, Grupul USR. \nDomnul Cătălin Drulă (de la tribună): \nDa. \nMulțumesc, domnule președinte. \nIată  o  sală  plină  de  parlamentari,  voie  bună,  pumnii  se \nciocnesc. E ca o reuniune, așa, după vacanță. \nCare  e  motivul  important  al  acestei  reuniuni?  (Vociferări.) \nArde  undeva?  E  urgență?  Măsuri  pe  timp  de  pandemie,  sociale, \neconomice? Nu. (Vociferări.) \nMotivul este același care domină clasa politică de 30 de ani – \ntrocul cu funcții. (Vociferări.) \n                                                                                             6                                                                                          \n     \nLa  ANCOM  și-a  dat  demisia  domnul  Grindeanu,  care  e \nnumărul 2 în PSD, acum. \nBineînțeles, 3 ani de zile a respectat legea și a fost apolitic, \nnu-i așa? \nCă toți știm că legile, de fapt, sunt un pic la mișto și toate \ncriteriile astea. \nDar  și-a  dat  demisia  într-un  final  pentru  că  era  în \nincompatibilitate deja de două luni. \nCare e urgența? \nAvem 2 vicepreședinți care pot prelua cu puteri depline acest \nmandat, iar noul Parlament, legitim, mandatat și ales de români – și \nda, voi, de la PSD, v-ați pierdut legitimitatea în acest Parlament – ar fi \nputut să aleagă un președinte, o persoană care să nu fie politică, care \nsă fie un profesionist în domeniu. \nAșa a fost creată această autoritate, ANCOM. Dacă, iarăși, nu \ntratăm lucrurile la mișto, da? \nÎn 2009, Comisia Europeană ne-a spus că trebuie reglementat \nacest domeniu, o piață de miliarde, acum este și miza 5G pe masă, de \ncătre o autoritate autonomă. \nGrabă,  toți  parlamentarii  vin  să  alegem  pe  cineva  care  e \ndinainte determinat. Știm cu toții că va ieși de aici fostul șef de cabinet \nal domnului Ponta. (Vociferări.) \nPe partea PNL – că tot am vorbit mai devreme despre PSD și \nPNL – nu văd niciun fel de opoziție la această mișcare. N-am văzut să \n                                                                                             7                                                                                          \n     \nfie  vreun  candidat.  Înțeleg  că  sunt  de  acord.  Înțeleg  că  și  domnul \nOrban e de acord. \nDe altfel, și cu Legea care punea un consiliu de 7 oameni, ca \nsă fie mai multe poziții, că sunt mai multe funduri de oameni care cad \npe lângă Parlament și nu mai vin aici pe aceste scaune, era de acord \nPNL. (Vociferări.) \nNu și-a obținut acordul de la președintele Iohannis, al cărui \ngest îl salut, că a atacat la CCR acea lege. \nDar, între timp, mergem înainte cu această numire - pe repede \nînainte - care n-are absolut niciun sens în acest moment, în contextul \nîn  care  ne  aflăm.  Avem  doi  oameni  profesioniști  pe  funcțiile  de \nvicepreședinte, au zeci de ani vechime în instituție. \nÎn aceste condiții, noi, cei de la USR, îl vom vota pe singurul \ncandidat care a reușit să treacă de furcile caudine ale comisiei și să \najungă la plen, care nu e un candidat al PSD, că v-ați pus acolo 3 \ncandidați, dar numai unul e cel ales – fostul șef de cabinet al domnului \nPonta. (Vociferări.) \nVom vota un om care are experiență în domeniul privat, a \nlucrat la o companie mare de telecomunicații și are un CV solid. \nDin păcate, aici s-a făcut o mascaradă. Văd că și colegii de la \nPNL... (Vociferări.) \nUnde e liderul dumneavoastră de grup? Poate are o poziție pe \ntema  asta.  Ce  părere  aveți  despre  faptul  că  PSD  își  pune  omul  la \nANCOM? Ce îndemn de vot aveți astăzi? Îl votați pe Vlad Stoica? \n                                                                                             8                                                                                          \n     \n(Vociferări.)  E  OK,  nu?  Sunteți  în  opoziție  față  de  PSD.  Nu  vă \nînțelegeți. Am înțeles. \nEi,  românii  văd  lucrurile  astea...  (Vociferări.)  ...oricât \nîncercați, oricâți bani pompați în presă – câte 200 de milioane – și așa \nmai departe. \nȘi o să vedeți asta și la votul din 6 decembrie. \nVă mulțumesc. \nDomnul Robert-Marius Cazanciuc: \nDa. \nMulțumesc. \nNoi, de la PSD, vă salutăm cu respect pe dumneavoastră, de \nla USR, prin domnul Simonis. \nVă rog. \nDomnul Alfred-Robert Simonis (de la tribună): \nMulțumesc, domnule președinte, doamnă președinte. \nÎn  primul  rând,  aș  spune  că  legitimitatea  Partidului  Social \nDemocrat n-o stabiliți dumneavoastră, stimați colegi de la USR. Mai \nales că au stabilit românii, în urmă cu două săptămâni, legitimitatea \nfiecăruia dintre noi. \nOr,  în  dreptul  nostru  scrie  1.450  de  primari;  la \ndumneavoastră, vreo 35. \nDe acolo vă luați legitimitatea! (Aplauze.) Din voturi, nu din \nstrigat la Parlament! (Aplauze.) \n                                                                                             9                                                                                          \n     \nPe de altă parte, dumneavoastră ați dat argumente suficiente \npentru care e nevoie urgentă de această numire – „piață de miliarde”, \n„5G”. Citez din dumneavoastră. \nPăi, nu e important ca pe lângă cei doi profesioniști, pe care \ntot Partidul Social Democrat i-a desemnat – uite, asta uitați să spuneți \n–  să  mai  punem  unul,  al  treilea,  să  se  ocupe  de  această  piață  de \nmiliarde, de implementarea 5G și de alte chestiuni importante? \nCât despre necesitatea în grabă de a vota, păi, am și o eu o \nîntrebare,  stimați  colegi  de  la  USR.  Tocmai  s-a  încheiat  plenul \nCamerei Deputaților. Plen al Camerei Deputaților, unde un deputat al \nUSR și-a dat demisia. (Vociferări.) \nAstăzi  ați  trimis  înlocuirea  acelui  deputat  cu  un  alt  coleg \ndeputat și mâine vreți să-l validați. \nCare  e  graba?  De  ce  nu  lăsăm  ca  Parlamentul  viitor  să \nhotărască, eventual? (Vociferări.) \nCând e vorba de colegii dumneavoastră e grabă. \nEventual, sperați că veți câștiga alegerile și că veți putea să \nnumiți dumneavoastră pentru un rest de mandat. \nEu  vreau  să  vă  reamintesc  așa.  Mandatul  președintelui \nANCOM a început în urmă cu 2 ani și jumătate, în acest Parlament. \nExistă un rest de mandat, de 2 ani și jumătate, și este atributul acestui \nParlament să dea restul de mandat, să pună omul pe restul de mandat. \nE simplu. (Aplauze.) \nDomnul Robert-Marius Cazanciuc: \nDa. \n                                                                                             10                                                                                          \n     \nMulțumesc. \nDin partea Grupului minorităților, domnul deputat Grosaru, \nvă rog. \nDomnul Andi-Gabriel Grosaru (de la tribună): \nDomnule președinte, \nStimați colegi, \nTrebuie  să  facem  o  mențiune.  În  primul  rând,  pentru \ncorectitudine. \nPoate unii dintre colegii noștri sunt în continuare în vacanță, \ndar Camera Deputaților... Parlamentul României a lucrat și în sesiune \nextraordinară. \nDeci nu am fost în vacanță. \nVă mulțumesc. \nDomnul Robert-Marius Cazanciuc: \nMulțumesc. \nDacă nu mai sunt alte intervenții, stimați colegi, luăm act de \nraportul comun întocmit de cele două comisii de specialitate. \nȘi vă reamintesc, conform art. 99 din Regulamentul comun al \nCamerei  și  Senatului,  pentru  numirea  președintelui  Autorității \nNaționale pentru Administrare și Reglementare în Comunicații, votul \neste secret și se exprimă prin buletine de vot care vor fi completate \nconform propunerilor din raportul comisiilor. \n                                                                                             11                                                                                          \n     \nPentru  a  fi  aprobată  numirea  președintelui  Autorității \nNaționale  pentru  Administrare  și  Reglementare  în  Comunicații  este \nnecesar votul majorității senatorilor și deputaților prezenți. \nStimați colegi, \nAm finalizat dezbaterile. \nVă reamintesc modalitatea de vot în cazul votului secret cu \nbuletine de vot. \nÎn Sala „Barbu Catargiu” este amplasată urna de vot. \nFiecare deputat și senator va primi buletinul de vot. \nSenatorul și deputatul votează pentru numire lăsând neatinse \nnumele și prenumele persoanei propuse pentru a fi numită și votează \ncontra numirii tăind numele persoanei propuse. \nSunt nule buletinele de vot care nu poartă ștampila de control \nși cele pe care numărul candidaților, ale căror nume nu au fost tăiate, \ndepășește numărul funcțiilor pentru care se face alegerea. \nCu  aceste  precizări,  stimați  colegi,  urmează  exprimarea \nvotului. \nÎi  invit  pe  domnii  chestori  în  sala  Biroului  permanent  al \nCamerei, „Barbu Catargiu”. \nGrupurile  parlamentare  vor  vota  conform  programului \nanunțat anterior. \nVă rog, chestorii. \n(Domnul  deputat  Florin-Claudiu  Roman  solicită  să  ia \ncuvântul.) \nO chestiune de procedură, domnul Roman, vă rog. \n                                                                                             12                                                                                          \n     \nDomnul Florin-Claudiu Roman (de la tribună): \nMulțumesc, domnule președinte. \nDoamnelor și domnilor colegi, \nBolșevismul  are  o  nouă  culoare  politică  în  Parlamentul \nRomâniei prin Uniunea Salvați România. (Râsete.) \nDomnul  deputat  sau  tovarășul  deputat  Claudiu  Năsui,  „un \nbăiat din stele”, cum se spune în popor, a venit să ne spună astăzi că \npoate fi cel mai mare lansator de fake news din Parlamentul României. \nSă vii să faci acuzații mizerabile spunând că o autoritate de \nreglementare  independentă  trebuie  ținută  sub  sfera  intereselor \noperatorilor de pe piață înseamnă bolșevism, domnule Năsui. \nEu  credeam  că  cine  a  stat 5  ani  la  ruși  nu  poate  gândi  ca \nBush, dar am văzut că sunteți mai socialist și mai bolșevic decât foarte \nmulți dintre cei care sunt reprezentanți ai acestui sistem. \nCum  puteți  dumneavoastră,  vă  întreb,  să  spuneți  asemenea \nminciuni, împreună cu Vlad Voiculescu? Cum puteți? \nDumneavoastră știți că în Legea de funcționare a ASF existau \naceste prevederi? \nÎncercați să mințiți poporul spunând că liberalii dau privilegii. \nSă vă fie rușine, domnule Năsui! \nDacă pentru dumneavoastră un reprezentant al unei autorități \nde reglementare, din Franța, din Germania, din Italia, de unde doriți \ndumneavoastră,  are  dreptul  să-i fie decontată  diurna dacă  nu  stă  în \nBucurești și dacă domiciliază în altă parte, cum puteți să mințiți în \nhalul ăsta? Chiar nu mai aveți rușine? \n                                                                                             13                                                                                          \n     \nCum  puteți  dumneavoastră  să  nu  înțelegeți  că  pe  piața \nasigurărilor cei care controlează societățile de asigurări nu pot fi ca \nnivel  de  salarizare  sub  cei  pe  care  îi  controlează...?  Dacă  nu  vrem \ncorupție, domnule Năsui. \nSau vreți corupție? \nCe vreți? Ca să înțelegem. \nAveți o teorie bolșevică, îmi pare foarte rău să vă spun. \nAveți o teorie socialistă, aveți o teorie stângistă. \nȘi faceți asta doar din disperare. Pentru că la recentele alegeri \nprocentul dumneavoastră este la limită pentru intrarea în Parlament ca \nalianță. \nChiar nu mai aveți rușine? Chiar nu puteți să vă opriți din \ntăvălugul minciunilor pe care le rostogoliți în mediul online? \nAm sperat ca dumneavoastră, ca fiind un parlamentar tânăr, \nsă aveți puterea să recunoașteți ceea ce trebuie și ceea ce nu trebuie. \nVeniți și spuneți, știm noi cum fac, își mută domiciliul. \nPăi, ați făcut dumneavoastră? Sau de unde știți treaba asta? \n(Vociferări.) \nChiar nu mai aveți rușine? Pentru dumneavoastră chiar toate \nautoritățile statului trebuie călcate în picioare? (Vociferări.) \nDomnule Năsui, lăsați populismul deoparte! V-am mai spus \nde vreo două-trei ori și am tăcut, sperând că ați înțeles că nu puteți \ncălca în picioare orice în țara asta. \n                                                                                             14                                                                                          \n     \nLegea  spune  foarte  clar  –  autoritatea  de  reglementare,  cea \ncare controlează piața, trebuie să aibă o salarizare corespunzătoare cu \ncei de pe piață. Știți de ce? Pentru că așa spune legea, domnule Năsui. \nNu vă convine, modificați legea. \nDar asta spune legea, domnule Năsui, nu altceva. \nNu mai faceți populisme și ipocrizie de 2 bani! \nÎmi pare foarte rău că am crezut odată că aveți caracter! Nu \naveți, domnule Năsui! (Aplauze. Vociferări.) \nDomnul Robert-Marius Cazanciuc: \nStimați colegi, \nInvit  membrii  Birourilor  permanente  la  Sala  „Barbu \nCatargiu”. \nDeci membrii Birourilor celor două Camere vă rog, la Sala \n„Barbu Catargiu”. \n(Domnul deputat Claudiu-Iulius-Gavril Năsui solicită să ia \ncuvântul.) \n(În  continuare,  conducerea  ședinței  a  fost  preluată  de \ndoamna  deputat  Carmen-Ileana  Mihălcescu,  vicepreședinte  al \nCamerei Deputaților.) \nDoamna Carmen-Ileana Mihălcescu: \nDrept la replică, domnul Năsui, vă rog. \nDomnul Claudiu-Iulius-Gavril Năsui (de la tribună): \nMulțumesc frumos, doamnă președinte, pentru acest drept la \nreplică. \n                                                                                             15                                                                                          \n     \nÎn primul rând, subiectul era ANCOM, altă instituție căpușată \npolitic, după cum foarte bine știți. \nȘi, domnule Roman, știți foarte bine ce ați făcut. \nDomnul Florin-Claudiu Roman (din sală): \nCe-am făcut? \nDomnul Claudiu-Iulius-Gavril Năsui (de la tribună): \nAți introdus un proiect de lege, acum 3 zile, pe care l-ați pus \npe repede înainte, astăzi, în Comisia pentru buget, finanțe... \nDomnul Florin-Claudiu Roman (din sală): \nEu? \nDomnul Claudiu-Iulius-Gavril Năsui (de la tribună): \nÎn Biroul permanent, a fost pus ieri. Astăzi a fost convocată \nComisia  pentru  buget,  finanțe,  cu  proiectul  dumneavoastră,  semnat \nnumai de dumneavoastră, în care se află noi privilegii, noi beneficii... \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n...noi beneficii pentru membrii Consiliului de administrație al \nASF. \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n                                                                                             16                                                                                          \n     \nAnume? Stați să vă spun. \nNu vă... nu vă impacientați, că toate lucrurile se află și toate \nlucrurile sunt scrise. \nDoamna Carmen-Ileana Mihălcescu: \nAveți la dispoziție... \nDomnul Claudiu-Iulius-Gavril Năsui (de la tribună): \nAm avut speranța... \nDoamna Carmen-Ileana Mihălcescu: \n... două minute. Mai puțin de două minute... \nDomnul Claudiu-Iulius-Gavril Năsui (de la tribună): \n...că ați semnat un lucru fără să-l știți. \nDoamna Carmen-Ileana Mihălcescu: \n...pentru drept la replică. \nDomnul Claudiu-Iulius-Gavril Năsui (de la tribună): \nDar, după vehemența dumneavoastră, văd că chiar susțineți \ncu  aplomb  să  fie  privilegiile...  (Vociferări.)  ...pentru  cei  mai  mari \nbugetari de lux ai României și mai mari. \nȘi mai aveți tupeul, apoi, să spuneți că noi suntem bolșevici?! \n(Vociferări.) \nDumneavoastră  vreți  să  dați  din  banii  poporului,  din  banii \ncontribuabililor,  din  banii  oamenilor  care  plătesc  taxe  și  impozite, \nprivilegii mai mari! Și cei care sunt socialiști sunt USR? (Vociferări.) \nFals! \n                                                                                             17                                                                                          \n     \nSocialiștii sunt cei care iau de la toată lumea, de la cei care \nmuncesc  în  economia  reală,  prin  taxe  și  impozite  și  dau  unei \nnomenclaturi. Unei nomenclaturi politice ca aceea pe care o salvați \ndumneavoastră. \nPuteți  să  spuneți  ce  calomnii  doriți  dumneavoastră  și \nminciuni de Antena 3! Nu vă fac cinste, așa cum nici acest proiect de \nlege nu vă face cinste! \nDacă  aveți  pic  de  respect  pentru  poporul  român,  pentru \ncontribuabil, pentru liberalism și pentru orice ce-ar putea să însemne \nPNL  sau  de  dreapta  în  România,  veți  susține  eliminarea  acelui \namendament rușinos. \nUn amendament prin care – ca să fie clar pentru toată lumea \n– membrii Consiliului de administrație al ASF câștigă diurne în plus, \ndrepturi în plus, în cazul în care nu-și pun domiciliul în București. \nMă întrebați pe mine cine nu-și pune domiciliul în București? \nFaceți o mică investigație... (Vociferări.) \nPăi, nu. Nici eu. \nDoamna Carmen-Ileana Mihălcescu: \nAți  depășit  cele  două  minute,  domnule  Năsui,  vă  rog  să \nîncheiați. \nDomnul Claudiu-Iulius-Gavril Năsui (de la tribună): \nDar, ce, dreptul la replică e de doar două minute? \nDoamna Carmen-Ileana Mihălcescu: \nDreptul la replică e de două minute. \n                                                                                             18                                                                                          \n     \nMulțumesc. \nDomnul Claudiu-Iulius-Gavril Năsui (de la tribună): \nDar atacul poate să fie mai mult decât replica?! (Râsete.) \nDoamna Carmen-Ileana Mihălcescu: \nAcesta este regulamentul. \nDomnul Claudiu-Iulius-Gavril Năsui (de la tribună): \nAdică trebuie să existe o proporționalitate. \nDoamna Carmen-Ileana Mihălcescu: \nVreți să-l ignorați, înțeleg. \nVă rog, continuați. \nDomnul Claudiu-Iulius-Gavril Năsui (de la tribună): \nBun. Doar voiam să  menționez faptul că acest proiect este \nunul rușinos, care trece de data asta și cu susținerea PSD și a PNL. O \nfrăție pe care am mai văzut-o și care aș spera că se va termina sau că \ns-a terminat. \nȘi, da, socialism înseamnă să iei de la cei care produc, să iei \nprin taxe și impozite, și să dai unei minorități care se întâmplă să fie \nvremelnic la putere și să aibă influență politică. \nOr, proiectul acesta de lege exact asta face. \nȘi nu face doar asta, face chiar mai mult de atât. Mai reduce \nși  răspunderea  penală  și  civilă  pentru  membrii  Consiliului  de \nadministrație al ASF. \nToate lucrurile acestea sunt negru pe alb. \n                                                                                             19                                                                                          \n     \nDacă mă atacați pe mine, ca persoană, sau partidul din care \nfac parte, și spuneți că asta este socialism, asta nu înseamnă automat \ncă este adevărat și nu înseamnă că aveți dreptate. Dimpotrivă! Dacă vă \ndoriți o societate mai liberă și mai de dreapta trebuie tocmai să nu ne \nmai batem joc de taxele și impozitele oamenilor și să nu mai creăm \nbeneficii speciale pentru câțiva privilegiați care sunt  puși în funcții \npolitice. \nȘi asta este tot ce ne dorim. \nȘi  încă  un  lucru.  Proiectul  dumneavoastră  care  trece  pe \nrepede înainte prin toate comisiile sau, mă rog, comisiile relevante, \nnici măcar n-are avize de la Consiliul Legislativ și de la... nimic. A \nfost pus ieri pe ordinea de zi, cu termen de primire puncte de vedere \nazi. De ieri până azi. Pentru o chestiune pe care, haideți să fim serioși, \nnu  ajută  decât  minoritatea  care  se  află  vremelnic  în  Consiliul  de \nadministrație al ASF. \nȘi pentru lucrurile acestea nu doar că nu mi-e rușine... \nDoamna Carmen-Ileana Mihălcescu: \nMulțumesc. \nDomnul Claudiu-Iulius-Gavril Năsui (de la tribună): \n...sunt mândru. \nDoamna Carmen-Ileana Mihălcescu: \nMulțumesc frumos. \nDomnul Claudiu-Iulius-Gavril Năsui (de la tribună): \nȘi o să fac asta și în viitoarea legislatură... \n                                                                                             20                                                                                          \n     \nDoamna Carmen-Ileana Mihălcescu: \nDomnule Roman... \nDomnul Claudiu-Iulius-Gavril Năsui (de la tribună): \n...și în oricare legislatură mă voi afla aici... \nDoamna Carmen-Ileana Mihălcescu: \n...vă rog să interveniți cu un drept la replică. \nDomnul Claudiu-Iulius-Gavril Năsui (de la tribună): \n...să combat aceste privilegii pe care le faceți pentru prietenii \ndumneavoastră politici. \nMulțumesc. (Aplauze.) \nDoamna Carmen-Ileana Mihălcescu: \nDar vă rog să nu generați un alt drept la replică, vă rog foarte \nmult. \nMulțumesc. \nDomnul Florin-Claudiu Roman (de la tribună): \nNu, doamnă președinte, nu voi vorbi despre Troțki, că tocmai \nl-am auzit pe noul Troțki din USR. (Râsete.) \nMi-am amintit de discursurile lui Troțki, bolșevicul, care sunt \ncopie la indigo cu ceea ce a spus antevorbitorul meu. \nAm să încerc să-i explic domnului, tovarășului deputat Năsui, \nceea  ce  nu  va  pricepe  niciodată  și  ceea  ce  el  prezintă  ca  fiind \nprivilegii. \n                                                                                             21                                                                                          \n     \nDacă n-ați fi un – haideți, să nu folosesc un termen dur – un \nom care... \nPuneți mâna pe carte și citiți legea! \nVeți observa, veți observa, domnule deputat, că întotdeauna, \ncu  o  scurtă  perioadă,  de  2  ani  de  zile,  membrii...  Consiliului  de \nsupraveghere  se  numește,  nu  consiliu  de  administrație.  Nu  e  o \nsocietate comercială, e o autoritate de reglementare. \nDeci prima lecție pe care v-o dau astăzi de la tribună este să \nfaceți  diferența  între  o  societate  comercială,  cu  un  consiliu  de \nadministrație, și o autoritate de reglementare condusă de un consiliu \nde supraveghere. (Vociferări.) \nÎn altă ordine de idei, până acum 4 ani de zile, tot ceea ce \nînsemna autoritate de pe piața bancară – ASF, CNVM, chiar și BNR – \ndacă vă uitați în lege veți observa că nu erau trași la răspundere penală \npentru vot, domnule Năsui. Pentru votul pe care îl exprimă. \nȘi este peste tot în lume așa. Și am să vă explic și de ce, ca să \npricepeți și dumneavoastră, că văd că pricepeți mai greu. (Vociferări.) \nNu poți să te duci să aplici o sancțiune care înseamnă 1% din \ncapitalul social, unei firme de asigurări care are un capital social de \nsute de milioane de euro, fără să stai cu sabia deasupra capului că \ncineva din piață are suficienți bani să plătească tot ceea ce înseamnă \nparte de atac public. \nTrebuie să iei decizii corecte, și atunci trebuie să fii protejat \nde lege, pentru vot! \n                                                                                             22                                                                                          \n     \nEste  a  doua  lecție  pe  care  v-o  dau,  pentru  că  nu  faceți \ndiferența între una și alta. \nA treia chestiune pe care am să v-o spun, domnule Năsui. \nÎmi asum integral acest proiect de lege. Și știu exact ce-am \nscris acolo. \nDe exemplu, am trecut un articol în care am spus că paza \ntrebuie  asigurată  de  jandarmerie.  Știți  de  ce?  Știți  de  ce?  Vreți  să \nrămână aceeași firmă privată care a căpușat ASF? Asta vreți? Asta vă \nderanjează? \nV-ați băgat pe un teren pe care dumneavoastră vreți să păreți \ncă-l cunoașteți. \nNu-l cunoașteți, domnule Năsui, îmi pare foarte rău. \nDar nu doar că nu-l cunoașteți, atât timp cât faceți o confuzie \ngravă între o autoritate de reglementare independentă și o societate \ncomercială,  între  un  consiliu  de  supraveghere  și  un  consiliu  de \nadministrație, înțeleg foarte clar că habar nu aveți pe ce lume trăiți. \nVă  mai  rog,  pentru  ultima  dată,  terminați  cu  populismele. \nDacă vreți să fiți în conducerea acestei țări, dumneavoastră trebuie să \nfaceți dovada că sunteți pregătit! Or, atâta timp cât, vă repet, nu faceți \ndiferența între o societate comercială și o autoritate de reglementare, \ncare  trebuie  să  fie  independentă,  domnule  Năsui,  și  unde \ndumneavoastră v-ați trimis reprezentant, atâta timp cât nu înțelegeți, \natâta  timp  cât  nu  înțelegeți  care  e  diferența  între  consiliul  de \nadministrație al unei societăți comerciale și consiliul de supraveghere, \natâta timp cât nu înțelegeți că într-o democrație puternică autoritățile \n                                                                                             23                                                                                          \n     \nde  reglementare  trebuie  susținute  prin  lege,  tocmai  ca  să  nu  fie \ncoruptibile,  înseamnă  că  de  fapt  principiul  dumneavoastră  de  viață \neste: „Cine a stat 5 ani la ruși nu poate gândi ca Bush!”. \nÎmi pare foarte rău pentru dumneavoastră, chiar vă credeam \nun om pregătit. Mi-am dat seama că sunteți praf și pulbere! \nDoamna Carmen-Ileana Mihălcescu: \nMulțumesc. \n \nDupă exercitarea votului \n(În continuare, conducerea ședinței a fost preluată de domnul \nsenator Robert-Marius Cazanciuc, vicepreședinte al Senatului.) \nDomnul Robert-Marius Cazanciuc: \nStimați colegi, \nSala, aproape plină. Așa că reluăm lucrările. \nAvem procesul-verbal? \nDomnul Mario-Ovidiu Oprea (din sală): \nDa. \nDomnul Robert-Marius Cazanciuc: \nDa? \nVă rog, domnul senator Mario Oprea. \nRezultatul votului. \nDomnul Mario-Ovidiu Oprea (de la tribună): \nBună ziua, tuturor! \n                                                                                             24                                                                                          \n     \nDau  citire  procesului-verbal  referitor  la  rezultatul  votului \nexprimat  de  către  deputați  și  senatori  cu  privire  la  numirea \npreședintelui  Autorității  Naționale  pentru  Administrare  și \nReglementare în Comunicații. \nBirourile  permanente  ale  celor  două  Camere  ale \nParlamentului,  în  temeiul  art.  44  alin.  (4)  din  Regulamentul \nactivităților comune ale Camerei Deputaților și Senatului, republicat, \nau procedat la verificarea și numărarea voturilor exprimate prin vot \nsecret cu buletine, de către deputați și senatori, asupra propunerii de \nnumire  în  funcția  de  președinte  al  Autorității  Naționale  pentru \nAdministrare  și  Reglementare  în  Comunicații,  și  au  constatat \nurmătoarele: \n- Numărul total al deputaților și senatorilor: 464; \n- Numărul deputaților și senatorilor prezenți: 322; \n- Numărul total de voturi exprimate: 322; \n- Numărul de voturi anulate: 3; \n- Numărul total de voturi valabil exprimate: 319. \nDupă  verificarea  și  numărarea  voturilor  au  rezultat \nurmătoarele: \nDomnul Stoica Vlad Ștefan:  \n- voturi pentru: 283; \n- voturi contra: 36. \nDoamna Catrina Maria-Manuela: \n- voturi pentru: 12; \n- voturi contra: 307. \n                                                                                             25                                                                                          \n     \nDomnul Smeeianu Ion: \n- voturi pentru: 1; \n- voturi contra: 318. \nDomnul Rozolea Mircea Valentin: \n- voturi pentru: 23; \n- voturi contra: 296. \nCa urmare, Birourile permanente au constatat că este întrunită \nmajoritatea de voturi necesară pentru numirea domnului Stoica Vlad \nȘtefan  în  funcția  de  președinte  al  Autorității  Naționale  pentru \nAdministrare și Reglementare în Comunicații, pentru perioada rămasă \na mandatului de 6 ani început în data de 11 mai 2017. \nMulțumesc. \nDomnul Robert-Marius Cazanciuc: \nDa. \nMulțumesc domnului senator Mario Oprea. \nStimați colegi, \nAșa cum am fost deja informați, potrivit rezultatului votului, \nParlamentul  României  a  hotărât  numirea  domnului  Vlad  Stoica  în \nfuncția de președinte al ANCOM. \nÎi dorim succes și înțelepciune într-o misiune complicată în \naceste vremuri! \nStimați colegi, \nOrdinea de zi a fost epuizată. \nDeclar  închisă  ședința  comună  a  Camerei  Deputaților  și \nSenatului. \n                                                                                             26                                                                                          \n     \nSă ne revedem sănătoși! \n \nȘedința s-a încheiat la ora 15,16. \n \n \n "
    },
    "4": {
        "start_text": "Domnul Robert-Marius Cazanciuc:",
        "start_index": -1,
        "end_text": "Domnul Cătălin Drulă  :",
        "end_index": -1,
        "text": "                                                            1                                                                                          \n     \n13 octombrie 2020 – ședință comună \n \n \nS U M A R \n \n1.  Numirea  președintelui  Autorității  Naționale  3. \npentru Administrare și Reglementare în Comunicații \n(ANCOM). \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n \nS T E N O G R A M A \nȘedinței comune  \na Camerei Deputaților și Senatului \ndin ziua de 13 octombrie 2020 \n \nȘedința a început la ora 13,03. \nLucrările ședinței au fost conduse de domnul senator Robert-\nMarius Cazanciuc, vicepreședinte al Senatului, și de doamna deputat \nCarmen-Ileana  Mihălcescu,  vicepreședinte  al  Camerei  Deputaților, \nasistați  de  domnul  deputat  Iulian  Iancu,  secretar  al  Camerei \nDeputaților, și de domnul senator Mario-Ovidiu Oprea, secretar al \nSenatului. \nDomnul Robert-Marius Cazanciuc: \nBucuria  acestei  revederi  nu  va  dura  foarte  mult  în  sala  de \nplen, după cum știți deja. \nDoamnelor și domnilor deputați și senatori, \nDeclar  deschisă  ședința  comună  de  astăzi  a  Senatului  și \nCamerei Deputaților. \nStimați colegi, \nOrdinea  de  zi,  programul  de  lucru,  precum  și  formula  de \ndesfășurare  pentru  ședința  comună  au  fost  stabilite  de  Birourile \npermanente ale celor două Camere, cu participarea liderilor grupurilor \nparlamentare și sunt afișate pe site-urile celor două Camere. \n                                                                                             3                                                                                          \n     \nProgramul de lucru va dura până la finalizarea ordinii de zi. \nPe ordinea de zi astăzi avem numirea președintelui Autorității \nNaționale pentru Administrare și Reglementare în Comunicații. \nStimați colegi, \nCu privire la desfășurarea votului secret cu buletine, Birourile \npermanente reunite, cu participarea liderilor grupurilor parlamentare, \npropun următoarea procedură. \nExercitarea votului secret cu buletine de vot se va face pe \ngrupuri  parlamentare,  în  sala  Biroului  permanent  al  Camerei \nDeputaților, Sala „Barbu Catargiu”, de la nivelul P1, după următorul \nprogram: \n13,30-14,05  –  Grupurile  parlamentare  ale  PSD,  precum  și \nsenatorii și deputații neafiliați; \n14,05-14,15 – Grupul parlamentar al minorităților naționale \ndin Camera Deputaților; \n14,15-14,35 – Grupurile parlamentare ale PNL; \n14,35-14,50 – Grupurile parlamentare ale USR; \n14,50-15,05 – Grupurile parlamentare ale UDMR; \n15,05-15,15 – Grupul parlamentar PRO România din Camera \nDeputaților; \n15,15-15,25  –  Grupul  parlamentar  al  PMP  din  Camera \nDeputaților. \nStimați colegi, \n                                                                                             4                                                                                          \n     \nÎn  sala  de  vot  „Barbu  Catargiu”  vor  fi  prezenți  permanent \nchestorii  care  înmânează  buletinele  de  vot  și  secretarul  care \nconsemnează prezența parlamentarilor la vot. \nCum spuneam, avem pe ordinea de zi numirea în funcția de \npreședinte  al  Autorității  Naționale  pentru  Administrare  și \nReglementare în Comunicații. \nRaportul  comun  al  Comisiilor  pentru  comunicații  și \ntehnologia  informației,  ale  celor  două  Camere  ale  Parlamentului,  a \nfost afișat pe paginile de Internet ale celor două Camere. \nDin  partea  celor  două  comisii  de  specialitate,  o  rog  pe \ndoamna deputat Ionela Dobrică să ne prezinte raportul. \nDoamna Ionela Viorela Dobrică (de la tribună): \nRaport comun cu privire la numirea în funcția de președinte \nal  Autorității  Naționale  pentru  Administrare  și  Reglementare  în \nComunicații – ANCOM. \nÎn urma procedurii de selecție, membrii celor două comisii au \nconstatat că următorii candidați îndeplinesc condițiile prevăzute la art. \n11 alin. (3) și (4) din Ordonanța de urgență a Guvernului nr. 22/2009 \nprivind  înființarea  Autorității  Naționale  pentru  Administrare  și \nReglementare în Comunicații, aprobată prin Legea nr. 113/2010, cu \nmodificările și completările ulterioare, astfel: \n- Stoica Vlad Ștefan; \n- Catrina Manuela-Maria; \n- Smeeianu Ion  \n- Rozolea Mircea Valentin. \n                                                                                             5                                                                                          \n     \nAnexa nr. 1 cuprinde dosarele candidaților care îndeplinesc \ncondițiile prevăzute la art. 11 alin. (3) și (4) din Ordonanța de urgență \na  Guvernului  nr.  22/2009  privind  înființarea  Autorității  Naționale \npentru  Administrare  și  Reglementare  în  Comunicații,  aprobată  prin \nLegea nr. 113/2010, cu modificările și completările ulterioare. \nAnexa  nr.  2  cuprinde  dosarele  candidaților  care  nu \nîndeplinesc condițiile prevăzute în ordonanța anterior menționată. \nVă mulțumesc. \nDomnul Robert-Marius Cazanciuc: \nDa. \nStimați colegi, \nDacă sunt intervenții? \nVă rog, Grupul USR. \nDomnul Cătălin Drulă (de la tribună): \nDa. \nMulțumesc, domnule președinte. \nIată  o  sală  plină  de  parlamentari,  voie  bună,  pumnii  se \nciocnesc. E ca o reuniune, așa, după vacanță. \nCare  e  motivul  important  al  acestei  reuniuni?  (Vociferări.) \nArde  undeva?  E  urgență?  Măsuri  pe  timp  de  pandemie,  sociale, \neconomice? Nu. (Vociferări.) \nMotivul este același care domină clasa politică de 30 de ani – \ntrocul cu funcții. (Vociferări.) \n                                                                                             6                                                                                          \n     \nLa  ANCOM  și-a  dat  demisia  domnul  Grindeanu,  care  e \nnumărul 2 în PSD, acum. \nBineînțeles, 3 ani de zile a respectat legea și a fost apolitic, \nnu-i așa? \nCă toți știm că legile, de fapt, sunt un pic la mișto și toate \ncriteriile astea. \nDar  și-a  dat  demisia  într-un  final  pentru  că  era  în \nincompatibilitate deja de două luni. \nCare e urgența? \nAvem 2 vicepreședinți care pot prelua cu puteri depline acest \nmandat, iar noul Parlament, legitim, mandatat și ales de români – și \nda, voi, de la PSD, v-ați pierdut legitimitatea în acest Parlament – ar fi \nputut să aleagă un președinte, o persoană care să nu fie politică, care \nsă fie un profesionist în domeniu. \nAșa a fost creată această autoritate, ANCOM. Dacă, iarăși, nu \ntratăm lucrurile la mișto, da? \nÎn 2009, Comisia Europeană ne-a spus că trebuie reglementat \nacest domeniu, o piață de miliarde, acum este și miza 5G pe masă, de \ncătre o autoritate autonomă. \nGrabă,  toți  parlamentarii  vin  să  alegem  pe  cineva  care  e \ndinainte determinat. Știm cu toții că va ieși de aici fostul șef de cabinet \nal domnului Ponta. (Vociferări.) \nPe partea PNL – că tot am vorbit mai devreme despre PSD și \nPNL – nu văd niciun fel de opoziție la această mișcare. N-am văzut să \n                                                                                             7                                                                                          \n     \nfie  vreun  candidat.  Înțeleg  că  sunt  de  acord.  Înțeleg  că  și  domnul \nOrban e de acord. \nDe altfel, și cu Legea care punea un consiliu de 7 oameni, ca \nsă fie mai multe poziții, că sunt mai multe funduri de oameni care cad \npe lângă Parlament și nu mai vin aici pe aceste scaune, era de acord \nPNL. (Vociferări.) \nNu și-a obținut acordul de la președintele Iohannis, al cărui \ngest îl salut, că a atacat la CCR acea lege. \nDar, între timp, mergem înainte cu această numire - pe repede \nînainte - care n-are absolut niciun sens în acest moment, în contextul \nîn  care  ne  aflăm.  Avem  doi  oameni  profesioniști  pe  funcțiile  de \nvicepreședinte, au zeci de ani vechime în instituție. \nÎn aceste condiții, noi, cei de la USR, îl vom vota pe singurul \ncandidat care a reușit să treacă de furcile caudine ale comisiei și să \najungă la plen, care nu e un candidat al PSD, că v-ați pus acolo 3 \ncandidați, dar numai unul e cel ales – fostul șef de cabinet al domnului \nPonta. (Vociferări.) \nVom vota un om care are experiență în domeniul privat, a \nlucrat la o companie mare de telecomunicații și are un CV solid. \nDin păcate, aici s-a făcut o mascaradă. Văd că și colegii de la \nPNL... (Vociferări.) \nUnde e liderul dumneavoastră de grup? Poate are o poziție pe \ntema  asta.  Ce  părere  aveți  despre  faptul  că  PSD  își  pune  omul  la \nANCOM? Ce îndemn de vot aveți astăzi? Îl votați pe Vlad Stoica? \n                                                                                             8                                                                                          \n     \n(Vociferări.)  E  OK,  nu?  Sunteți  în  opoziție  față  de  PSD.  Nu  vă \nînțelegeți. Am înțeles. \nEi,  românii  văd  lucrurile  astea...  (Vociferări.)  ...oricât \nîncercați, oricâți bani pompați în presă – câte 200 de milioane – și așa \nmai departe. \nȘi o să vedeți asta și la votul din 6 decembrie. \nVă mulțumesc. \nDomnul Robert-Marius Cazanciuc: \nDa. \nMulțumesc. \nNoi, de la PSD, vă salutăm cu respect pe dumneavoastră, de \nla USR, prin domnul Simonis. \nVă rog. \nDomnul Alfred-Robert Simonis (de la tribună): \nMulțumesc, domnule președinte, doamnă președinte. \nÎn  primul  rând,  aș  spune  că  legitimitatea  Partidului  Social \nDemocrat n-o stabiliți dumneavoastră, stimați colegi de la USR. Mai \nales că au stabilit românii, în urmă cu două săptămâni, legitimitatea \nfiecăruia dintre noi. \nOr,  în  dreptul  nostru  scrie  1.450  de  primari;  la \ndumneavoastră, vreo 35. \nDe acolo vă luați legitimitatea! (Aplauze.) Din voturi, nu din \nstrigat la Parlament! (Aplauze.) \n                                                                                             9                                                                                          \n     \nPe de altă parte, dumneavoastră ați dat argumente suficiente \npentru care e nevoie urgentă de această numire – „piață de miliarde”, \n„5G”. Citez din dumneavoastră. \nPăi, nu e important ca pe lângă cei doi profesioniști, pe care \ntot Partidul Social Democrat i-a desemnat – uite, asta uitați să spuneți \n–  să  mai  punem  unul,  al  treilea,  să  se  ocupe  de  această  piață  de \nmiliarde, de implementarea 5G și de alte chestiuni importante? \nCât despre necesitatea în grabă de a vota, păi, am și o eu o \nîntrebare,  stimați  colegi  de  la  USR.  Tocmai  s-a  încheiat  plenul \nCamerei Deputaților. Plen al Camerei Deputaților, unde un deputat al \nUSR și-a dat demisia. (Vociferări.) \nAstăzi  ați  trimis  înlocuirea  acelui  deputat  cu  un  alt  coleg \ndeputat și mâine vreți să-l validați. \nCare  e  graba?  De  ce  nu  lăsăm  ca  Parlamentul  viitor  să \nhotărască, eventual? (Vociferări.) \nCând e vorba de colegii dumneavoastră e grabă. \nEventual, sperați că veți câștiga alegerile și că veți putea să \nnumiți dumneavoastră pentru un rest de mandat. \nEu  vreau  să  vă  reamintesc  așa.  Mandatul  președintelui \nANCOM a început în urmă cu 2 ani și jumătate, în acest Parlament. \nExistă un rest de mandat, de 2 ani și jumătate, și este atributul acestui \nParlament să dea restul de mandat, să pună omul pe restul de mandat. \nE simplu. (Aplauze.) \nDomnul Robert-Marius Cazanciuc: \nDa. \n                                                                                             10                                                                                          \n     \nMulțumesc. \nDin partea Grupului minorităților, domnul deputat Grosaru, \nvă rog. \nDomnul Andi-Gabriel Grosaru (de la tribună): \nDomnule președinte, \nStimați colegi, \nTrebuie  să  facem  o  mențiune.  În  primul  rând,  pentru \ncorectitudine. \nPoate unii dintre colegii noștri sunt în continuare în vacanță, \ndar Camera Deputaților... Parlamentul României a lucrat și în sesiune \nextraordinară. \nDeci nu am fost în vacanță. \nVă mulțumesc. \nDomnul Robert-Marius Cazanciuc: \nMulțumesc. \nDacă nu mai sunt alte intervenții, stimați colegi, luăm act de \nraportul comun întocmit de cele două comisii de specialitate. \nȘi vă reamintesc, conform art. 99 din Regulamentul comun al \nCamerei  și  Senatului,  pentru  numirea  președintelui  Autorității \nNaționale pentru Administrare și Reglementare în Comunicații, votul \neste secret și se exprimă prin buletine de vot care vor fi completate \nconform propunerilor din raportul comisiilor. \n                                                                                             11                                                                                          \n     \nPentru  a  fi  aprobată  numirea  președintelui  Autorității \nNaționale  pentru  Administrare  și  Reglementare  în  Comunicații  este \nnecesar votul majorității senatorilor și deputaților prezenți. \nStimați colegi, \nAm finalizat dezbaterile. \nVă reamintesc modalitatea de vot în cazul votului secret cu \nbuletine de vot. \nÎn Sala „Barbu Catargiu” este amplasată urna de vot. \nFiecare deputat și senator va primi buletinul de vot. \nSenatorul și deputatul votează pentru numire lăsând neatinse \nnumele și prenumele persoanei propuse pentru a fi numită și votează \ncontra numirii tăind numele persoanei propuse. \nSunt nule buletinele de vot care nu poartă ștampila de control \nși cele pe care numărul candidaților, ale căror nume nu au fost tăiate, \ndepășește numărul funcțiilor pentru care se face alegerea. \nCu  aceste  precizări,  stimați  colegi,  urmează  exprimarea \nvotului. \nÎi  invit  pe  domnii  chestori  în  sala  Biroului  permanent  al \nCamerei, „Barbu Catargiu”. \nGrupurile  parlamentare  vor  vota  conform  programului \nanunțat anterior. \nVă rog, chestorii. \n(Domnul  deputat  Florin-Claudiu  Roman  solicită  să  ia \ncuvântul.) \nO chestiune de procedură, domnul Roman, vă rog. \n                                                                                             12                                                                                          \n     \nDomnul Florin-Claudiu Roman (de la tribună): \nMulțumesc, domnule președinte. \nDoamnelor și domnilor colegi, \nBolșevismul  are  o  nouă  culoare  politică  în  Parlamentul \nRomâniei prin Uniunea Salvați România. (Râsete.) \nDomnul  deputat  sau  tovarășul  deputat  Claudiu  Năsui,  „un \nbăiat din stele”, cum se spune în popor, a venit să ne spună astăzi că \npoate fi cel mai mare lansator de fake news din Parlamentul României. \nSă vii să faci acuzații mizerabile spunând că o autoritate de \nreglementare  independentă  trebuie  ținută  sub  sfera  intereselor \noperatorilor de pe piață înseamnă bolșevism, domnule Năsui. \nEu  credeam  că  cine  a  stat 5  ani  la  ruși  nu  poate  gândi  ca \nBush, dar am văzut că sunteți mai socialist și mai bolșevic decât foarte \nmulți dintre cei care sunt reprezentanți ai acestui sistem. \nCum  puteți  dumneavoastră,  vă  întreb,  să  spuneți  asemenea \nminciuni, împreună cu Vlad Voiculescu? Cum puteți? \nDumneavoastră știți că în Legea de funcționare a ASF existau \naceste prevederi? \nÎncercați să mințiți poporul spunând că liberalii dau privilegii. \nSă vă fie rușine, domnule Năsui! \nDacă pentru dumneavoastră un reprezentant al unei autorități \nde reglementare, din Franța, din Germania, din Italia, de unde doriți \ndumneavoastră,  are  dreptul  să-i fie decontată  diurna dacă  nu  stă  în \nBucurești și dacă domiciliază în altă parte, cum puteți să mințiți în \nhalul ăsta? Chiar nu mai aveți rușine? \n                                                                                             13                                                                                          \n     \nCum  puteți  dumneavoastră  să  nu  înțelegeți  că  pe  piața \nasigurărilor cei care controlează societățile de asigurări nu pot fi ca \nnivel  de  salarizare  sub  cei  pe  care  îi  controlează...?  Dacă  nu  vrem \ncorupție, domnule Năsui. \nSau vreți corupție? \nCe vreți? Ca să înțelegem. \nAveți o teorie bolșevică, îmi pare foarte rău să vă spun. \nAveți o teorie socialistă, aveți o teorie stângistă. \nȘi faceți asta doar din disperare. Pentru că la recentele alegeri \nprocentul dumneavoastră este la limită pentru intrarea în Parlament ca \nalianță. \nChiar nu mai aveți rușine? Chiar nu puteți să vă opriți din \ntăvălugul minciunilor pe care le rostogoliți în mediul online? \nAm sperat ca dumneavoastră, ca fiind un parlamentar tânăr, \nsă aveți puterea să recunoașteți ceea ce trebuie și ceea ce nu trebuie. \nVeniți și spuneți, știm noi cum fac, își mută domiciliul. \nPăi, ați făcut dumneavoastră? Sau de unde știți treaba asta? \n(Vociferări.) \nChiar nu mai aveți rușine? Pentru dumneavoastră chiar toate \nautoritățile statului trebuie călcate în picioare? (Vociferări.) \nDomnule Năsui, lăsați populismul deoparte! V-am mai spus \nde vreo două-trei ori și am tăcut, sperând că ați înțeles că nu puteți \ncălca în picioare orice în țara asta. \n                                                                                             14                                                                                          \n     \nLegea  spune  foarte  clar  –  autoritatea  de  reglementare,  cea \ncare controlează piața, trebuie să aibă o salarizare corespunzătoare cu \ncei de pe piață. Știți de ce? Pentru că așa spune legea, domnule Năsui. \nNu vă convine, modificați legea. \nDar asta spune legea, domnule Năsui, nu altceva. \nNu mai faceți populisme și ipocrizie de 2 bani! \nÎmi pare foarte rău că am crezut odată că aveți caracter! Nu \naveți, domnule Năsui! (Aplauze. Vociferări.) \nDomnul Robert-Marius Cazanciuc: \nStimați colegi, \nInvit  membrii  Birourilor  permanente  la  Sala  „Barbu \nCatargiu”. \nDeci membrii Birourilor celor două Camere vă rog, la Sala \n„Barbu Catargiu”. \n(Domnul deputat Claudiu-Iulius-Gavril Năsui solicită să ia \ncuvântul.) \n(În  continuare,  conducerea  ședinței  a  fost  preluată  de \ndoamna  deputat  Carmen-Ileana  Mihălcescu,  vicepreședinte  al \nCamerei Deputaților.) \nDoamna Carmen-Ileana Mihălcescu: \nDrept la replică, domnul Năsui, vă rog. \nDomnul Claudiu-Iulius-Gavril Năsui (de la tribună): \nMulțumesc frumos, doamnă președinte, pentru acest drept la \nreplică. \n                                                                                             15                                                                                          \n     \nÎn primul rând, subiectul era ANCOM, altă instituție căpușată \npolitic, după cum foarte bine știți. \nȘi, domnule Roman, știți foarte bine ce ați făcut. \nDomnul Florin-Claudiu Roman (din sală): \nCe-am făcut? \nDomnul Claudiu-Iulius-Gavril Năsui (de la tribună): \nAți introdus un proiect de lege, acum 3 zile, pe care l-ați pus \npe repede înainte, astăzi, în Comisia pentru buget, finanțe... \nDomnul Florin-Claudiu Roman (din sală): \nEu? \nDomnul Claudiu-Iulius-Gavril Năsui (de la tribună): \nÎn Biroul permanent, a fost pus ieri. Astăzi a fost convocată \nComisia  pentru  buget,  finanțe,  cu  proiectul  dumneavoastră,  semnat \nnumai de dumneavoastră, în care se află noi privilegii, noi beneficii... \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n...noi beneficii pentru membrii Consiliului de administrație al \nASF. \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n                                                                                             16                                                                                          \n     \nAnume? Stați să vă spun. \nNu vă... nu vă impacientați, că toate lucrurile se află și toate \nlucrurile sunt scrise. \nDoamna Carmen-Ileana Mihălcescu: \nAveți la dispoziție... \nDomnul Claudiu-Iulius-Gavril Năsui (de la tribună): \nAm avut speranța... \nDoamna Carmen-Ileana Mihălcescu: \n... două minute. Mai puțin de două minute... \nDomnul Claudiu-Iulius-Gavril Năsui (de la tribună): \n...că ați semnat un lucru fără să-l știți. \nDoamna Carmen-Ileana Mihălcescu: \n...pentru drept la replică. \nDomnul Claudiu-Iulius-Gavril Năsui (de la tribună): \nDar, după vehemența dumneavoastră, văd că chiar susțineți \ncu  aplomb  să  fie  privilegiile...  (Vociferări.)  ...pentru  cei  mai  mari \nbugetari de lux ai României și mai mari. \nȘi mai aveți tupeul, apoi, să spuneți că noi suntem bolșevici?! \n(Vociferări.) \nDumneavoastră  vreți  să  dați  din  banii  poporului,  din  banii \ncontribuabililor,  din  banii  oamenilor  care  plătesc  taxe  și  impozite, \nprivilegii mai mari! Și cei care sunt socialiști sunt USR? (Vociferări.) \nFals! \n                                                                                             17                                                                                          \n     \nSocialiștii sunt cei care iau de la toată lumea, de la cei care \nmuncesc  în  economia  reală,  prin  taxe  și  impozite  și  dau  unei \nnomenclaturi. Unei nomenclaturi politice ca aceea pe care o salvați \ndumneavoastră. \nPuteți  să  spuneți  ce  calomnii  doriți  dumneavoastră  și \nminciuni de Antena 3! Nu vă fac cinste, așa cum nici acest proiect de \nlege nu vă face cinste! \nDacă  aveți  pic  de  respect  pentru  poporul  român,  pentru \ncontribuabil, pentru liberalism și pentru orice ce-ar putea să însemne \nPNL  sau  de  dreapta  în  România,  veți  susține  eliminarea  acelui \namendament rușinos. \nUn amendament prin care – ca să fie clar pentru toată lumea \n– membrii Consiliului de administrație al ASF câștigă diurne în plus, \ndrepturi în plus, în cazul în care nu-și pun domiciliul în București. \nMă întrebați pe mine cine nu-și pune domiciliul în București? \nFaceți o mică investigație... (Vociferări.) \nPăi, nu. Nici eu. \nDoamna Carmen-Ileana Mihălcescu: \nAți  depășit  cele  două  minute,  domnule  Năsui,  vă  rog  să \nîncheiați. \nDomnul Claudiu-Iulius-Gavril Năsui (de la tribună): \nDar, ce, dreptul la replică e de doar două minute? \nDoamna Carmen-Ileana Mihălcescu: \nDreptul la replică e de două minute. \n                                                                                             18                                                                                          \n     \nMulțumesc. \nDomnul Claudiu-Iulius-Gavril Năsui (de la tribună): \nDar atacul poate să fie mai mult decât replica?! (Râsete.) \nDoamna Carmen-Ileana Mihălcescu: \nAcesta este regulamentul. \nDomnul Claudiu-Iulius-Gavril Năsui (de la tribună): \nAdică trebuie să existe o proporționalitate. \nDoamna Carmen-Ileana Mihălcescu: \nVreți să-l ignorați, înțeleg. \nVă rog, continuați. \nDomnul Claudiu-Iulius-Gavril Năsui (de la tribună): \nBun. Doar voiam să  menționez faptul că acest proiect este \nunul rușinos, care trece de data asta și cu susținerea PSD și a PNL. O \nfrăție pe care am mai văzut-o și care aș spera că se va termina sau că \ns-a terminat. \nȘi, da, socialism înseamnă să iei de la cei care produc, să iei \nprin taxe și impozite, și să dai unei minorități care se întâmplă să fie \nvremelnic la putere și să aibă influență politică. \nOr, proiectul acesta de lege exact asta face. \nȘi nu face doar asta, face chiar mai mult de atât. Mai reduce \nși  răspunderea  penală  și  civilă  pentru  membrii  Consiliului  de \nadministrație al ASF. \nToate lucrurile acestea sunt negru pe alb. \n                                                                                             19                                                                                          \n     \nDacă mă atacați pe mine, ca persoană, sau partidul din care \nfac parte, și spuneți că asta este socialism, asta nu înseamnă automat \ncă este adevărat și nu înseamnă că aveți dreptate. Dimpotrivă! Dacă vă \ndoriți o societate mai liberă și mai de dreapta trebuie tocmai să nu ne \nmai batem joc de taxele și impozitele oamenilor și să nu mai creăm \nbeneficii speciale pentru câțiva privilegiați care sunt  puși în funcții \npolitice. \nȘi asta este tot ce ne dorim. \nȘi  încă  un  lucru.  Proiectul  dumneavoastră  care  trece  pe \nrepede înainte prin toate comisiile sau, mă rog, comisiile relevante, \nnici măcar n-are avize de la Consiliul Legislativ și de la... nimic. A \nfost pus ieri pe ordinea de zi, cu termen de primire puncte de vedere \nazi. De ieri până azi. Pentru o chestiune pe care, haideți să fim serioși, \nnu  ajută  decât  minoritatea  care  se  află  vremelnic  în  Consiliul  de \nadministrație al ASF. \nȘi pentru lucrurile acestea nu doar că nu mi-e rușine... \nDoamna Carmen-Ileana Mihălcescu: \nMulțumesc. \nDomnul Claudiu-Iulius-Gavril Năsui (de la tribună): \n...sunt mândru. \nDoamna Carmen-Ileana Mihălcescu: \nMulțumesc frumos. \nDomnul Claudiu-Iulius-Gavril Năsui (de la tribună): \nȘi o să fac asta și în viitoarea legislatură... \n                                                                                             20                                                                                          \n     \nDoamna Carmen-Ileana Mihălcescu: \nDomnule Roman... \nDomnul Claudiu-Iulius-Gavril Năsui (de la tribună): \n...și în oricare legislatură mă voi afla aici... \nDoamna Carmen-Ileana Mihălcescu: \n...vă rog să interveniți cu un drept la replică. \nDomnul Claudiu-Iulius-Gavril Năsui (de la tribună): \n...să combat aceste privilegii pe care le faceți pentru prietenii \ndumneavoastră politici. \nMulțumesc. (Aplauze.) \nDoamna Carmen-Ileana Mihălcescu: \nDar vă rog să nu generați un alt drept la replică, vă rog foarte \nmult. \nMulțumesc. \nDomnul Florin-Claudiu Roman (de la tribună): \nNu, doamnă președinte, nu voi vorbi despre Troțki, că tocmai \nl-am auzit pe noul Troțki din USR. (Râsete.) \nMi-am amintit de discursurile lui Troțki, bolșevicul, care sunt \ncopie la indigo cu ceea ce a spus antevorbitorul meu. \nAm să încerc să-i explic domnului, tovarășului deputat Năsui, \nceea  ce  nu  va  pricepe  niciodată  și  ceea  ce  el  prezintă  ca  fiind \nprivilegii. \n                                                                                             21                                                                                          \n     \nDacă n-ați fi un – haideți, să nu folosesc un termen dur – un \nom care... \nPuneți mâna pe carte și citiți legea! \nVeți observa, veți observa, domnule deputat, că întotdeauna, \ncu  o  scurtă  perioadă,  de  2  ani  de  zile,  membrii...  Consiliului  de \nsupraveghere  se  numește,  nu  consiliu  de  administrație.  Nu  e  o \nsocietate comercială, e o autoritate de reglementare. \nDeci prima lecție pe care v-o dau astăzi de la tribună este să \nfaceți  diferența  între  o  societate  comercială,  cu  un  consiliu  de \nadministrație, și o autoritate de reglementare condusă de un consiliu \nde supraveghere. (Vociferări.) \nÎn altă ordine de idei, până acum 4 ani de zile, tot ceea ce \nînsemna autoritate de pe piața bancară – ASF, CNVM, chiar și BNR – \ndacă vă uitați în lege veți observa că nu erau trași la răspundere penală \npentru vot, domnule Năsui. Pentru votul pe care îl exprimă. \nȘi este peste tot în lume așa. Și am să vă explic și de ce, ca să \npricepeți și dumneavoastră, că văd că pricepeți mai greu. (Vociferări.) \nNu poți să te duci să aplici o sancțiune care înseamnă 1% din \ncapitalul social, unei firme de asigurări care are un capital social de \nsute de milioane de euro, fără să stai cu sabia deasupra capului că \ncineva din piață are suficienți bani să plătească tot ceea ce înseamnă \nparte de atac public. \nTrebuie să iei decizii corecte, și atunci trebuie să fii protejat \nde lege, pentru vot! \n                                                                                             22                                                                                          \n     \nEste  a  doua  lecție  pe  care  v-o  dau,  pentru  că  nu  faceți \ndiferența între una și alta. \nA treia chestiune pe care am să v-o spun, domnule Năsui. \nÎmi asum integral acest proiect de lege. Și știu exact ce-am \nscris acolo. \nDe exemplu, am trecut un articol în care am spus că paza \ntrebuie  asigurată  de  jandarmerie.  Știți  de  ce?  Știți  de  ce?  Vreți  să \nrămână aceeași firmă privată care a căpușat ASF? Asta vreți? Asta vă \nderanjează? \nV-ați băgat pe un teren pe care dumneavoastră vreți să păreți \ncă-l cunoașteți. \nNu-l cunoașteți, domnule Năsui, îmi pare foarte rău. \nDar nu doar că nu-l cunoașteți, atât timp cât faceți o confuzie \ngravă între o autoritate de reglementare independentă și o societate \ncomercială,  între  un  consiliu  de  supraveghere  și  un  consiliu  de \nadministrație, înțeleg foarte clar că habar nu aveți pe ce lume trăiți. \nVă  mai  rog,  pentru  ultima  dată,  terminați  cu  populismele. \nDacă vreți să fiți în conducerea acestei țări, dumneavoastră trebuie să \nfaceți dovada că sunteți pregătit! Or, atâta timp cât, vă repet, nu faceți \ndiferența între o societate comercială și o autoritate de reglementare, \ncare  trebuie  să  fie  independentă,  domnule  Năsui,  și  unde \ndumneavoastră v-ați trimis reprezentant, atâta timp cât nu înțelegeți, \natâta  timp  cât  nu  înțelegeți  care  e  diferența  între  consiliul  de \nadministrație al unei societăți comerciale și consiliul de supraveghere, \natâta timp cât nu înțelegeți că într-o democrație puternică autoritățile \n                                                                                             23                                                                                          \n     \nde  reglementare  trebuie  susținute  prin  lege,  tocmai  ca  să  nu  fie \ncoruptibile,  înseamnă  că  de  fapt  principiul  dumneavoastră  de  viață \neste: „Cine a stat 5 ani la ruși nu poate gândi ca Bush!”. \nÎmi pare foarte rău pentru dumneavoastră, chiar vă credeam \nun om pregătit. Mi-am dat seama că sunteți praf și pulbere! \nDoamna Carmen-Ileana Mihălcescu: \nMulțumesc. \n \nDupă exercitarea votului \n(În continuare, conducerea ședinței a fost preluată de domnul \nsenator Robert-Marius Cazanciuc, vicepreședinte al Senatului.) \nDomnul Robert-Marius Cazanciuc: \nStimați colegi, \nSala, aproape plină. Așa că reluăm lucrările. \nAvem procesul-verbal? \nDomnul Mario-Ovidiu Oprea (din sală): \nDa. \nDomnul Robert-Marius Cazanciuc: \nDa? \nVă rog, domnul senator Mario Oprea. \nRezultatul votului. \nDomnul Mario-Ovidiu Oprea (de la tribună): \nBună ziua, tuturor! \n                                                                                             24                                                                                          \n     \nDau  citire  procesului-verbal  referitor  la  rezultatul  votului \nexprimat  de  către  deputați  și  senatori  cu  privire  la  numirea \npreședintelui  Autorității  Naționale  pentru  Administrare  și \nReglementare în Comunicații. \nBirourile  permanente  ale  celor  două  Camere  ale \nParlamentului,  în  temeiul  art.  44  alin.  (4)  din  Regulamentul \nactivităților comune ale Camerei Deputaților și Senatului, republicat, \nau procedat la verificarea și numărarea voturilor exprimate prin vot \nsecret cu buletine, de către deputați și senatori, asupra propunerii de \nnumire  în  funcția  de  președinte  al  Autorității  Naționale  pentru \nAdministrare  și  Reglementare  în  Comunicații,  și  au  constatat \nurmătoarele: \n- Numărul total al deputaților și senatorilor: 464; \n- Numărul deputaților și senatorilor prezenți: 322; \n- Numărul total de voturi exprimate: 322; \n- Numărul de voturi anulate: 3; \n- Numărul total de voturi valabil exprimate: 319. \nDupă  verificarea  și  numărarea  voturilor  au  rezultat \nurmătoarele: \nDomnul Stoica Vlad Ștefan:  \n- voturi pentru: 283; \n- voturi contra: 36. \nDoamna Catrina Maria-Manuela: \n- voturi pentru: 12; \n- voturi contra: 307. \n                                                                                             25                                                                                          \n     \nDomnul Smeeianu Ion: \n- voturi pentru: 1; \n- voturi contra: 318. \nDomnul Rozolea Mircea Valentin: \n- voturi pentru: 23; \n- voturi contra: 296. \nCa urmare, Birourile permanente au constatat că este întrunită \nmajoritatea de voturi necesară pentru numirea domnului Stoica Vlad \nȘtefan  în  funcția  de  președinte  al  Autorității  Naționale  pentru \nAdministrare și Reglementare în Comunicații, pentru perioada rămasă \na mandatului de 6 ani început în data de 11 mai 2017. \nMulțumesc. \nDomnul Robert-Marius Cazanciuc: \nDa. \nMulțumesc domnului senator Mario Oprea. \nStimați colegi, \nAșa cum am fost deja informați, potrivit rezultatului votului, \nParlamentul  României  a  hotărât  numirea  domnului  Vlad  Stoica  în \nfuncția de președinte al ANCOM. \nÎi dorim succes și înțelepciune într-o misiune complicată în \naceste vremuri! \nStimați colegi, \nOrdinea de zi a fost epuizată. \nDeclar  închisă  ședința  comună  a  Camerei  Deputaților  și \nSenatului. \n                                                                                             26                                                                                          \n     \nSă ne revedem sănătoși! \n \nȘedința s-a încheiat la ora 15,16. \n \n \n "
    },
    "5": {
        "start_text": "Domnul Cătălin Drulă  :",
        "start_index": -1,
        "end_text": "Domnul Robert-Marius Cazanciuc:",
        "end_index": -1,
        "text": "                                                                    1                                                                                          \n     \n13 octombrie 2020 – ședință comună \n \n \nS U M A R \n \n1.  Numirea  președintelui  Autorității  Naționale  3. \npentru Administrare și Reglementare în Comunicații \n(ANCOM). \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n \nS T E N O G R A M A \nȘedinței comune  \na Camerei Deputaților și Senatului \ndin ziua de 13 octombrie 2020 \n \nȘedința a început la ora 13,03. \nLucrările ședinței au fost conduse de domnul senator Robert-\nMarius Cazanciuc, vicepreședinte al Senatului, și de doamna deputat \nCarmen-Ileana  Mihălcescu,  vicepreședinte  al  Camerei  Deputaților, \nasistați  de  domnul  deputat  Iulian  Iancu,  secretar  al  Camerei \nDeputaților, și de domnul senator Mario-Ovidiu Oprea, secretar al \nSenatului. \nDomnul Robert-Marius Cazanciuc: \nBucuria  acestei  revederi  nu  va  dura  foarte  mult  în  sala  de \nplen, după cum știți deja. \nDoamnelor și domnilor deputați și senatori, \nDeclar  deschisă  ședința  comună  de  astăzi  a  Senatului  și \nCamerei Deputaților. \nStimați colegi, \nOrdinea  de  zi,  programul  de  lucru,  precum  și  formula  de \ndesfășurare  pentru  ședința  comună  au  fost  stabilite  de  Birourile \npermanente ale celor două Camere, cu participarea liderilor grupurilor \nparlamentare și sunt afișate pe site-urile celor două Camere. \n                                                                                             3                                                                                          \n     \nProgramul de lucru va dura până la finalizarea ordinii de zi. \nPe ordinea de zi astăzi avem numirea președintelui Autorității \nNaționale pentru Administrare și Reglementare în Comunicații. \nStimați colegi, \nCu privire la desfășurarea votului secret cu buletine, Birourile \npermanente reunite, cu participarea liderilor grupurilor parlamentare, \npropun următoarea procedură. \nExercitarea votului secret cu buletine de vot se va face pe \ngrupuri  parlamentare,  în  sala  Biroului  permanent  al  Camerei \nDeputaților, Sala „Barbu Catargiu”, de la nivelul P1, după următorul \nprogram: \n13,30-14,05  –  Grupurile  parlamentare  ale  PSD,  precum  și \nsenatorii și deputații neafiliați; \n14,05-14,15 – Grupul parlamentar al minorităților naționale \ndin Camera Deputaților; \n14,15-14,35 – Grupurile parlamentare ale PNL; \n14,35-14,50 – Grupurile parlamentare ale USR; \n14,50-15,05 – Grupurile parlamentare ale UDMR; \n15,05-15,15 – Grupul parlamentar PRO România din Camera \nDeputaților; \n15,15-15,25  –  Grupul  parlamentar  al  PMP  din  Camera \nDeputaților. \nStimați colegi, \n                                                                                             4                                                                                          \n     \nÎn  sala  de  vot  „Barbu  Catargiu”  vor  fi  prezenți  permanent \nchestorii  care  înmânează  buletinele  de  vot  și  secretarul  care \nconsemnează prezența parlamentarilor la vot. \nCum spuneam, avem pe ordinea de zi numirea în funcția de \npreședinte  al  Autorității  Naționale  pentru  Administrare  și \nReglementare în Comunicații. \nRaportul  comun  al  Comisiilor  pentru  comunicații  și \ntehnologia  informației,  ale  celor  două  Camere  ale  Parlamentului,  a \nfost afișat pe paginile de Internet ale celor două Camere. \nDin  partea  celor  două  comisii  de  specialitate,  o  rog  pe \ndoamna deputat Ionela Dobrică să ne prezinte raportul. \nDoamna Ionela Viorela Dobrică (de la tribună): \nRaport comun cu privire la numirea în funcția de președinte \nal  Autorității  Naționale  pentru  Administrare  și  Reglementare  în \nComunicații – ANCOM. \nÎn urma procedurii de selecție, membrii celor două comisii au \nconstatat că următorii candidați îndeplinesc condițiile prevăzute la art. \n11 alin. (3) și (4) din Ordonanța de urgență a Guvernului nr. 22/2009 \nprivind  înființarea  Autorității  Naționale  pentru  Administrare  și \nReglementare în Comunicații, aprobată prin Legea nr. 113/2010, cu \nmodificările și completările ulterioare, astfel: \n- Stoica Vlad Ștefan; \n- Catrina Manuela-Maria; \n- Smeeianu Ion  \n- Rozolea Mircea Valentin. \n                                                                                             5                                                                                          \n     \nAnexa nr. 1 cuprinde dosarele candidaților care îndeplinesc \ncondițiile prevăzute la art. 11 alin. (3) și (4) din Ordonanța de urgență \na  Guvernului  nr.  22/2009  privind  înființarea  Autorității  Naționale \npentru  Administrare  și  Reglementare  în  Comunicații,  aprobată  prin \nLegea nr. 113/2010, cu modificările și completările ulterioare. \nAnexa  nr.  2  cuprinde  dosarele  candidaților  care  nu \nîndeplinesc condițiile prevăzute în ordonanța anterior menționată. \nVă mulțumesc. \nDomnul Robert-Marius Cazanciuc: \nDa. \nStimați colegi, \nDacă sunt intervenții? \nVă rog, Grupul USR. \nDomnul Cătălin Drulă (de la tribună): \nDa. \nMulțumesc, domnule președinte. \nIată  o  sală  plină  de  parlamentari,  voie  bună,  pumnii  se \nciocnesc. E ca o reuniune, așa, după vacanță. \nCare  e  motivul  important  al  acestei  reuniuni?  (Vociferări.) \nArde  undeva?  E  urgență?  Măsuri  pe  timp  de  pandemie,  sociale, \neconomice? Nu. (Vociferări.) \nMotivul este același care domină clasa politică de 30 de ani – \ntrocul cu funcții. (Vociferări.) \n                                                                                             6                                                                                          \n     \nLa  ANCOM  și-a  dat  demisia  domnul  Grindeanu,  care  e \nnumărul 2 în PSD, acum. \nBineînțeles, 3 ani de zile a respectat legea și a fost apolitic, \nnu-i așa? \nCă toți știm că legile, de fapt, sunt un pic la mișto și toate \ncriteriile astea. \nDar  și-a  dat  demisia  într-un  final  pentru  că  era  în \nincompatibilitate deja de două luni. \nCare e urgența? \nAvem 2 vicepreședinți care pot prelua cu puteri depline acest \nmandat, iar noul Parlament, legitim, mandatat și ales de români – și \nda, voi, de la PSD, v-ați pierdut legitimitatea în acest Parlament – ar fi \nputut să aleagă un președinte, o persoană care să nu fie politică, care \nsă fie un profesionist în domeniu. \nAșa a fost creată această autoritate, ANCOM. Dacă, iarăși, nu \ntratăm lucrurile la mișto, da? \nÎn 2009, Comisia Europeană ne-a spus că trebuie reglementat \nacest domeniu, o piață de miliarde, acum este și miza 5G pe masă, de \ncătre o autoritate autonomă. \nGrabă,  toți  parlamentarii  vin  să  alegem  pe  cineva  care  e \ndinainte determinat. Știm cu toții că va ieși de aici fostul șef de cabinet \nal domnului Ponta. (Vociferări.) \nPe partea PNL – că tot am vorbit mai devreme despre PSD și \nPNL – nu văd niciun fel de opoziție la această mișcare. N-am văzut să \n                                                                                             7                                                                                          \n     \nfie  vreun  candidat.  Înțeleg  că  sunt  de  acord.  Înțeleg  că  și  domnul \nOrban e de acord. \nDe altfel, și cu Legea care punea un consiliu de 7 oameni, ca \nsă fie mai multe poziții, că sunt mai multe funduri de oameni care cad \npe lângă Parlament și nu mai vin aici pe aceste scaune, era de acord \nPNL. (Vociferări.) \nNu și-a obținut acordul de la președintele Iohannis, al cărui \ngest îl salut, că a atacat la CCR acea lege. \nDar, între timp, mergem înainte cu această numire - pe repede \nînainte - care n-are absolut niciun sens în acest moment, în contextul \nîn  care  ne  aflăm.  Avem  doi  oameni  profesioniști  pe  funcțiile  de \nvicepreședinte, au zeci de ani vechime în instituție. \nÎn aceste condiții, noi, cei de la USR, îl vom vota pe singurul \ncandidat care a reușit să treacă de furcile caudine ale comisiei și să \najungă la plen, care nu e un candidat al PSD, că v-ați pus acolo 3 \ncandidați, dar numai unul e cel ales – fostul șef de cabinet al domnului \nPonta. (Vociferări.) \nVom vota un om care are experiență în domeniul privat, a \nlucrat la o companie mare de telecomunicații și are un CV solid. \nDin păcate, aici s-a făcut o mascaradă. Văd că și colegii de la \nPNL... (Vociferări.) \nUnde e liderul dumneavoastră de grup? Poate are o poziție pe \ntema  asta.  Ce  părere  aveți  despre  faptul  că  PSD  își  pune  omul  la \nANCOM? Ce îndemn de vot aveți astăzi? Îl votați pe Vlad Stoica? \n                                                                                             8                                                                                          \n     \n(Vociferări.)  E  OK,  nu?  Sunteți  în  opoziție  față  de  PSD.  Nu  vă \nînțelegeți. Am înțeles. \nEi,  românii  văd  lucrurile  astea...  (Vociferări.)  ...oricât \nîncercați, oricâți bani pompați în presă – câte 200 de milioane – și așa \nmai departe. \nȘi o să vedeți asta și la votul din 6 decembrie. \nVă mulțumesc. \nDomnul Robert-Marius Cazanciuc: \nDa. \nMulțumesc. \nNoi, de la PSD, vă salutăm cu respect pe dumneavoastră, de \nla USR, prin domnul Simonis. \nVă rog. \nDomnul Alfred-Robert Simonis (de la tribună): \nMulțumesc, domnule președinte, doamnă președinte. \nÎn  primul  rând,  aș  spune  că  legitimitatea  Partidului  Social \nDemocrat n-o stabiliți dumneavoastră, stimați colegi de la USR. Mai \nales că au stabilit românii, în urmă cu două săptămâni, legitimitatea \nfiecăruia dintre noi. \nOr,  în  dreptul  nostru  scrie  1.450  de  primari;  la \ndumneavoastră, vreo 35. \nDe acolo vă luați legitimitatea! (Aplauze.) Din voturi, nu din \nstrigat la Parlament! (Aplauze.) \n                                                                                             9                                                                                          \n     \nPe de altă parte, dumneavoastră ați dat argumente suficiente \npentru care e nevoie urgentă de această numire – „piață de miliarde”, \n„5G”. Citez din dumneavoastră. \nPăi, nu e important ca pe lângă cei doi profesioniști, pe care \ntot Partidul Social Democrat i-a desemnat – uite, asta uitați să spuneți \n–  să  mai  punem  unul,  al  treilea,  să  se  ocupe  de  această  piață  de \nmiliarde, de implementarea 5G și de alte chestiuni importante? \nCât despre necesitatea în grabă de a vota, păi, am și o eu o \nîntrebare,  stimați  colegi  de  la  USR.  Tocmai  s-a  încheiat  plenul \nCamerei Deputaților. Plen al Camerei Deputaților, unde un deputat al \nUSR și-a dat demisia. (Vociferări.) \nAstăzi  ați  trimis  înlocuirea  acelui  deputat  cu  un  alt  coleg \ndeputat și mâine vreți să-l validați. \nCare  e  graba?  De  ce  nu  lăsăm  ca  Parlamentul  viitor  să \nhotărască, eventual? (Vociferări.) \nCând e vorba de colegii dumneavoastră e grabă. \nEventual, sperați că veți câștiga alegerile și că veți putea să \nnumiți dumneavoastră pentru un rest de mandat. \nEu  vreau  să  vă  reamintesc  așa.  Mandatul  președintelui \nANCOM a început în urmă cu 2 ani și jumătate, în acest Parlament. \nExistă un rest de mandat, de 2 ani și jumătate, și este atributul acestui \nParlament să dea restul de mandat, să pună omul pe restul de mandat. \nE simplu. (Aplauze.) \nDomnul Robert-Marius Cazanciuc: \nDa. \n                                                                                             10                                                                                          \n     \nMulțumesc. \nDin partea Grupului minorităților, domnul deputat Grosaru, \nvă rog. \nDomnul Andi-Gabriel Grosaru (de la tribună): \nDomnule președinte, \nStimați colegi, \nTrebuie  să  facem  o  mențiune.  În  primul  rând,  pentru \ncorectitudine. \nPoate unii dintre colegii noștri sunt în continuare în vacanță, \ndar Camera Deputaților... Parlamentul României a lucrat și în sesiune \nextraordinară. \nDeci nu am fost în vacanță. \nVă mulțumesc. \nDomnul Robert-Marius Cazanciuc: \nMulțumesc. \nDacă nu mai sunt alte intervenții, stimați colegi, luăm act de \nraportul comun întocmit de cele două comisii de specialitate. \nȘi vă reamintesc, conform art. 99 din Regulamentul comun al \nCamerei  și  Senatului,  pentru  numirea  președintelui  Autorității \nNaționale pentru Administrare și Reglementare în Comunicații, votul \neste secret și se exprimă prin buletine de vot care vor fi completate \nconform propunerilor din raportul comisiilor. \n                                                                                             11                                                                                          \n     \nPentru  a  fi  aprobată  numirea  președintelui  Autorității \nNaționale  pentru  Administrare  și  Reglementare  în  Comunicații  este \nnecesar votul majorității senatorilor și deputaților prezenți. \nStimați colegi, \nAm finalizat dezbaterile. \nVă reamintesc modalitatea de vot în cazul votului secret cu \nbuletine de vot. \nÎn Sala „Barbu Catargiu” este amplasată urna de vot. \nFiecare deputat și senator va primi buletinul de vot. \nSenatorul și deputatul votează pentru numire lăsând neatinse \nnumele și prenumele persoanei propuse pentru a fi numită și votează \ncontra numirii tăind numele persoanei propuse. \nSunt nule buletinele de vot care nu poartă ștampila de control \nși cele pe care numărul candidaților, ale căror nume nu au fost tăiate, \ndepășește numărul funcțiilor pentru care se face alegerea. \nCu  aceste  precizări,  stimați  colegi,  urmează  exprimarea \nvotului. \nÎi  invit  pe  domnii  chestori  în  sala  Biroului  permanent  al \nCamerei, „Barbu Catargiu”. \nGrupurile  parlamentare  vor  vota  conform  programului \nanunțat anterior. \nVă rog, chestorii. \n(Domnul  deputat  Florin-Claudiu  Roman  solicită  să  ia \ncuvântul.) \nO chestiune de procedură, domnul Roman, vă rog. \n                                                                                             12                                                                                          \n     \nDomnul Florin-Claudiu Roman (de la tribună): \nMulțumesc, domnule președinte. \nDoamnelor și domnilor colegi, \nBolșevismul  are  o  nouă  culoare  politică  în  Parlamentul \nRomâniei prin Uniunea Salvați România. (Râsete.) \nDomnul  deputat  sau  tovarășul  deputat  Claudiu  Năsui,  „un \nbăiat din stele”, cum se spune în popor, a venit să ne spună astăzi că \npoate fi cel mai mare lansator de fake news din Parlamentul României. \nSă vii să faci acuzații mizerabile spunând că o autoritate de \nreglementare  independentă  trebuie  ținută  sub  sfera  intereselor \noperatorilor de pe piață înseamnă bolșevism, domnule Năsui. \nEu  credeam  că  cine  a  stat 5  ani  la  ruși  nu  poate  gândi  ca \nBush, dar am văzut că sunteți mai socialist și mai bolșevic decât foarte \nmulți dintre cei care sunt reprezentanți ai acestui sistem. \nCum  puteți  dumneavoastră,  vă  întreb,  să  spuneți  asemenea \nminciuni, împreună cu Vlad Voiculescu? Cum puteți? \nDumneavoastră știți că în Legea de funcționare a ASF existau \naceste prevederi? \nÎncercați să mințiți poporul spunând că liberalii dau privilegii. \nSă vă fie rușine, domnule Năsui! \nDacă pentru dumneavoastră un reprezentant al unei autorități \nde reglementare, din Franța, din Germania, din Italia, de unde doriți \ndumneavoastră,  are  dreptul  să-i fie decontată  diurna dacă  nu  stă  în \nBucurești și dacă domiciliază în altă parte, cum puteți să mințiți în \nhalul ăsta? Chiar nu mai aveți rușine? \n                                                                                             13                                                                                          \n     \nCum  puteți  dumneavoastră  să  nu  înțelegeți  că  pe  piața \nasigurărilor cei care controlează societățile de asigurări nu pot fi ca \nnivel  de  salarizare  sub  cei  pe  care  îi  controlează...?  Dacă  nu  vrem \ncorupție, domnule Năsui. \nSau vreți corupție? \nCe vreți? Ca să înțelegem. \nAveți o teorie bolșevică, îmi pare foarte rău să vă spun. \nAveți o teorie socialistă, aveți o teorie stângistă. \nȘi faceți asta doar din disperare. Pentru că la recentele alegeri \nprocentul dumneavoastră este la limită pentru intrarea în Parlament ca \nalianță. \nChiar nu mai aveți rușine? Chiar nu puteți să vă opriți din \ntăvălugul minciunilor pe care le rostogoliți în mediul online? \nAm sperat ca dumneavoastră, ca fiind un parlamentar tânăr, \nsă aveți puterea să recunoașteți ceea ce trebuie și ceea ce nu trebuie. \nVeniți și spuneți, știm noi cum fac, își mută domiciliul. \nPăi, ați făcut dumneavoastră? Sau de unde știți treaba asta? \n(Vociferări.) \nChiar nu mai aveți rușine? Pentru dumneavoastră chiar toate \nautoritățile statului trebuie călcate în picioare? (Vociferări.) \nDomnule Năsui, lăsați populismul deoparte! V-am mai spus \nde vreo două-trei ori și am tăcut, sperând că ați înțeles că nu puteți \ncălca în picioare orice în țara asta. \n                                                                                             14                                                                                          \n     \nLegea  spune  foarte  clar  –  autoritatea  de  reglementare,  cea \ncare controlează piața, trebuie să aibă o salarizare corespunzătoare cu \ncei de pe piață. Știți de ce? Pentru că așa spune legea, domnule Năsui. \nNu vă convine, modificați legea. \nDar asta spune legea, domnule Năsui, nu altceva. \nNu mai faceți populisme și ipocrizie de 2 bani! \nÎmi pare foarte rău că am crezut odată că aveți caracter! Nu \naveți, domnule Năsui! (Aplauze. Vociferări.) \nDomnul Robert-Marius Cazanciuc: \nStimați colegi, \nInvit  membrii  Birourilor  permanente  la  Sala  „Barbu \nCatargiu”. \nDeci membrii Birourilor celor două Camere vă rog, la Sala \n„Barbu Catargiu”. \n(Domnul deputat Claudiu-Iulius-Gavril Năsui solicită să ia \ncuvântul.) \n(În  continuare,  conducerea  ședinței  a  fost  preluată  de \ndoamna  deputat  Carmen-Ileana  Mihălcescu,  vicepreședinte  al \nCamerei Deputaților.) \nDoamna Carmen-Ileana Mihălcescu: \nDrept la replică, domnul Năsui, vă rog. \nDomnul Claudiu-Iulius-Gavril Năsui (de la tribună): \nMulțumesc frumos, doamnă președinte, pentru acest drept la \nreplică. \n                                                                                             15                                                                                          \n     \nÎn primul rând, subiectul era ANCOM, altă instituție căpușată \npolitic, după cum foarte bine știți. \nȘi, domnule Roman, știți foarte bine ce ați făcut. \nDomnul Florin-Claudiu Roman (din sală): \nCe-am făcut? \nDomnul Claudiu-Iulius-Gavril Năsui (de la tribună): \nAți introdus un proiect de lege, acum 3 zile, pe care l-ați pus \npe repede înainte, astăzi, în Comisia pentru buget, finanțe... \nDomnul Florin-Claudiu Roman (din sală): \nEu? \nDomnul Claudiu-Iulius-Gavril Năsui (de la tribună): \nÎn Biroul permanent, a fost pus ieri. Astăzi a fost convocată \nComisia  pentru  buget,  finanțe,  cu  proiectul  dumneavoastră,  semnat \nnumai de dumneavoastră, în care se află noi privilegii, noi beneficii... \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n...noi beneficii pentru membrii Consiliului de administrație al \nASF. \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n                                                                                             16                                                                                          \n     \nAnume? Stați să vă spun. \nNu vă... nu vă impacientați, că toate lucrurile se află și toate \nlucrurile sunt scrise. \nDoamna Carmen-Ileana Mihălcescu: \nAveți la dispoziție... \nDomnul Claudiu-Iulius-Gavril Năsui (de la tribună): \nAm avut speranța... \nDoamna Carmen-Ileana Mihălcescu: \n... două minute. Mai puțin de două minute... \nDomnul Claudiu-Iulius-Gavril Năsui (de la tribună): \n...că ați semnat un lucru fără să-l știți. \nDoamna Carmen-Ileana Mihălcescu: \n...pentru drept la replică. \nDomnul Claudiu-Iulius-Gavril Năsui (de la tribună): \nDar, după vehemența dumneavoastră, văd că chiar susțineți \ncu  aplomb  să  fie  privilegiile...  (Vociferări.)  ...pentru  cei  mai  mari \nbugetari de lux ai României și mai mari. \nȘi mai aveți tupeul, apoi, să spuneți că noi suntem bolșevici?! \n(Vociferări.) \nDumneavoastră  vreți  să  dați  din  banii  poporului,  din  banii \ncontribuabililor,  din  banii  oamenilor  care  plătesc  taxe  și  impozite, \nprivilegii mai mari! Și cei care sunt socialiști sunt USR? (Vociferări.) \nFals! \n                                                                                             17                                                                                          \n     \nSocialiștii sunt cei care iau de la toată lumea, de la cei care \nmuncesc  în  economia  reală,  prin  taxe  și  impozite  și  dau  unei \nnomenclaturi. Unei nomenclaturi politice ca aceea pe care o salvați \ndumneavoastră. \nPuteți  să  spuneți  ce  calomnii  doriți  dumneavoastră  și \nminciuni de Antena 3! Nu vă fac cinste, așa cum nici acest proiect de \nlege nu vă face cinste! \nDacă  aveți  pic  de  respect  pentru  poporul  român,  pentru \ncontribuabil, pentru liberalism și pentru orice ce-ar putea să însemne \nPNL  sau  de  dreapta  în  România,  veți  susține  eliminarea  acelui \namendament rușinos. \nUn amendament prin care – ca să fie clar pentru toată lumea \n– membrii Consiliului de administrație al ASF câștigă diurne în plus, \ndrepturi în plus, în cazul în care nu-și pun domiciliul în București. \nMă întrebați pe mine cine nu-și pune domiciliul în București? \nFaceți o mică investigație... (Vociferări.) \nPăi, nu. Nici eu. \nDoamna Carmen-Ileana Mihălcescu: \nAți  depășit  cele  două  minute,  domnule  Năsui,  vă  rog  să \nîncheiați. \nDomnul Claudiu-Iulius-Gavril Năsui (de la tribună): \nDar, ce, dreptul la replică e de doar două minute? \nDoamna Carmen-Ileana Mihălcescu: \nDreptul la replică e de două minute. \n                                                                                             18                                                                                          \n     \nMulțumesc. \nDomnul Claudiu-Iulius-Gavril Năsui (de la tribună): \nDar atacul poate să fie mai mult decât replica?! (Râsete.) \nDoamna Carmen-Ileana Mihălcescu: \nAcesta este regulamentul. \nDomnul Claudiu-Iulius-Gavril Năsui (de la tribună): \nAdică trebuie să existe o proporționalitate. \nDoamna Carmen-Ileana Mihălcescu: \nVreți să-l ignorați, înțeleg. \nVă rog, continuați. \nDomnul Claudiu-Iulius-Gavril Năsui (de la tribună): \nBun. Doar voiam să  menționez faptul că acest proiect este \nunul rușinos, care trece de data asta și cu susținerea PSD și a PNL. O \nfrăție pe care am mai văzut-o și care aș spera că se va termina sau că \ns-a terminat. \nȘi, da, socialism înseamnă să iei de la cei care produc, să iei \nprin taxe și impozite, și să dai unei minorități care se întâmplă să fie \nvremelnic la putere și să aibă influență politică. \nOr, proiectul acesta de lege exact asta face. \nȘi nu face doar asta, face chiar mai mult de atât. Mai reduce \nși  răspunderea  penală  și  civilă  pentru  membrii  Consiliului  de \nadministrație al ASF. \nToate lucrurile acestea sunt negru pe alb. \n                                                                                             19                                                                                          \n     \nDacă mă atacați pe mine, ca persoană, sau partidul din care \nfac parte, și spuneți că asta este socialism, asta nu înseamnă automat \ncă este adevărat și nu înseamnă că aveți dreptate. Dimpotrivă! Dacă vă \ndoriți o societate mai liberă și mai de dreapta trebuie tocmai să nu ne \nmai batem joc de taxele și impozitele oamenilor și să nu mai creăm \nbeneficii speciale pentru câțiva privilegiați care sunt  puși în funcții \npolitice. \nȘi asta este tot ce ne dorim. \nȘi  încă  un  lucru.  Proiectul  dumneavoastră  care  trece  pe \nrepede înainte prin toate comisiile sau, mă rog, comisiile relevante, \nnici măcar n-are avize de la Consiliul Legislativ și de la... nimic. A \nfost pus ieri pe ordinea de zi, cu termen de primire puncte de vedere \nazi. De ieri până azi. Pentru o chestiune pe care, haideți să fim serioși, \nnu  ajută  decât  minoritatea  care  se  află  vremelnic  în  Consiliul  de \nadministrație al ASF. \nȘi pentru lucrurile acestea nu doar că nu mi-e rușine... \nDoamna Carmen-Ileana Mihălcescu: \nMulțumesc. \nDomnul Claudiu-Iulius-Gavril Năsui (de la tribună): \n...sunt mândru. \nDoamna Carmen-Ileana Mihălcescu: \nMulțumesc frumos. \nDomnul Claudiu-Iulius-Gavril Năsui (de la tribună): \nȘi o să fac asta și în viitoarea legislatură... \n                                                                                             20                                                                                          \n     \nDoamna Carmen-Ileana Mihălcescu: \nDomnule Roman... \nDomnul Claudiu-Iulius-Gavril Năsui (de la tribună): \n...și în oricare legislatură mă voi afla aici... \nDoamna Carmen-Ileana Mihălcescu: \n...vă rog să interveniți cu un drept la replică. \nDomnul Claudiu-Iulius-Gavril Năsui (de la tribună): \n...să combat aceste privilegii pe care le faceți pentru prietenii \ndumneavoastră politici. \nMulțumesc. (Aplauze.) \nDoamna Carmen-Ileana Mihălcescu: \nDar vă rog să nu generați un alt drept la replică, vă rog foarte \nmult. \nMulțumesc. \nDomnul Florin-Claudiu Roman (de la tribună): \nNu, doamnă președinte, nu voi vorbi despre Troțki, că tocmai \nl-am auzit pe noul Troțki din USR. (Râsete.) \nMi-am amintit de discursurile lui Troțki, bolșevicul, care sunt \ncopie la indigo cu ceea ce a spus antevorbitorul meu. \nAm să încerc să-i explic domnului, tovarășului deputat Năsui, \nceea  ce  nu  va  pricepe  niciodată  și  ceea  ce  el  prezintă  ca  fiind \nprivilegii. \n                                                                                             21                                                                                          \n     \nDacă n-ați fi un – haideți, să nu folosesc un termen dur – un \nom care... \nPuneți mâna pe carte și citiți legea! \nVeți observa, veți observa, domnule deputat, că întotdeauna, \ncu  o  scurtă  perioadă,  de  2  ani  de  zile,  membrii...  Consiliului  de \nsupraveghere  se  numește,  nu  consiliu  de  administrație.  Nu  e  o \nsocietate comercială, e o autoritate de reglementare. \nDeci prima lecție pe care v-o dau astăzi de la tribună este să \nfaceți  diferența  între  o  societate  comercială,  cu  un  consiliu  de \nadministrație, și o autoritate de reglementare condusă de un consiliu \nde supraveghere. (Vociferări.) \nÎn altă ordine de idei, până acum 4 ani de zile, tot ceea ce \nînsemna autoritate de pe piața bancară – ASF, CNVM, chiar și BNR – \ndacă vă uitați în lege veți observa că nu erau trași la răspundere penală \npentru vot, domnule Năsui. Pentru votul pe care îl exprimă. \nȘi este peste tot în lume așa. Și am să vă explic și de ce, ca să \npricepeți și dumneavoastră, că văd că pricepeți mai greu. (Vociferări.) \nNu poți să te duci să aplici o sancțiune care înseamnă 1% din \ncapitalul social, unei firme de asigurări care are un capital social de \nsute de milioane de euro, fără să stai cu sabia deasupra capului că \ncineva din piață are suficienți bani să plătească tot ceea ce înseamnă \nparte de atac public. \nTrebuie să iei decizii corecte, și atunci trebuie să fii protejat \nde lege, pentru vot! \n                                                                                             22                                                                                          \n     \nEste  a  doua  lecție  pe  care  v-o  dau,  pentru  că  nu  faceți \ndiferența între una și alta. \nA treia chestiune pe care am să v-o spun, domnule Năsui. \nÎmi asum integral acest proiect de lege. Și știu exact ce-am \nscris acolo. \nDe exemplu, am trecut un articol în care am spus că paza \ntrebuie  asigurată  de  jandarmerie.  Știți  de  ce?  Știți  de  ce?  Vreți  să \nrămână aceeași firmă privată care a căpușat ASF? Asta vreți? Asta vă \nderanjează? \nV-ați băgat pe un teren pe care dumneavoastră vreți să păreți \ncă-l cunoașteți. \nNu-l cunoașteți, domnule Năsui, îmi pare foarte rău. \nDar nu doar că nu-l cunoașteți, atât timp cât faceți o confuzie \ngravă între o autoritate de reglementare independentă și o societate \ncomercială,  între  un  consiliu  de  supraveghere  și  un  consiliu  de \nadministrație, înțeleg foarte clar că habar nu aveți pe ce lume trăiți. \nVă  mai  rog,  pentru  ultima  dată,  terminați  cu  populismele. \nDacă vreți să fiți în conducerea acestei țări, dumneavoastră trebuie să \nfaceți dovada că sunteți pregătit! Or, atâta timp cât, vă repet, nu faceți \ndiferența între o societate comercială și o autoritate de reglementare, \ncare  trebuie  să  fie  independentă,  domnule  Năsui,  și  unde \ndumneavoastră v-ați trimis reprezentant, atâta timp cât nu înțelegeți, \natâta  timp  cât  nu  înțelegeți  care  e  diferența  între  consiliul  de \nadministrație al unei societăți comerciale și consiliul de supraveghere, \natâta timp cât nu înțelegeți că într-o democrație puternică autoritățile \n                                                                                             23                                                                                          \n     \nde  reglementare  trebuie  susținute  prin  lege,  tocmai  ca  să  nu  fie \ncoruptibile,  înseamnă  că  de  fapt  principiul  dumneavoastră  de  viață \neste: „Cine a stat 5 ani la ruși nu poate gândi ca Bush!”. \nÎmi pare foarte rău pentru dumneavoastră, chiar vă credeam \nun om pregătit. Mi-am dat seama că sunteți praf și pulbere! \nDoamna Carmen-Ileana Mihălcescu: \nMulțumesc. \n \nDupă exercitarea votului \n(În continuare, conducerea ședinței a fost preluată de domnul \nsenator Robert-Marius Cazanciuc, vicepreședinte al Senatului.) \nDomnul Robert-Marius Cazanciuc: \nStimați colegi, \nSala, aproape plină. Așa că reluăm lucrările. \nAvem procesul-verbal? \nDomnul Mario-Ovidiu Oprea (din sală): \nDa. \nDomnul Robert-Marius Cazanciuc: \nDa? \nVă rog, domnul senator Mario Oprea. \nRezultatul votului. \nDomnul Mario-Ovidiu Oprea (de la tribună): \nBună ziua, tuturor! \n                                                                                             24                                                                                          \n     \nDau  citire  procesului-verbal  referitor  la  rezultatul  votului \nexprimat  de  către  deputați  și  senatori  cu  privire  la  numirea \npreședintelui  Autorității  Naționale  pentru  Administrare  și \nReglementare în Comunicații. \nBirourile  permanente  ale  celor  două  Camere  ale \nParlamentului,  în  temeiul  art.  44  alin.  (4)  din  Regulamentul \nactivităților comune ale Camerei Deputaților și Senatului, republicat, \nau procedat la verificarea și numărarea voturilor exprimate prin vot \nsecret cu buletine, de către deputați și senatori, asupra propunerii de \nnumire  în  funcția  de  președinte  al  Autorității  Naționale  pentru \nAdministrare  și  Reglementare  în  Comunicații,  și  au  constatat \nurmătoarele: \n- Numărul total al deputaților și senatorilor: 464; \n- Numărul deputaților și senatorilor prezenți: 322; \n- Numărul total de voturi exprimate: 322; \n- Numărul de voturi anulate: 3; \n- Numărul total de voturi valabil exprimate: 319. \nDupă  verificarea  și  numărarea  voturilor  au  rezultat \nurmătoarele: \nDomnul Stoica Vlad Ștefan:  \n- voturi pentru: 283; \n- voturi contra: 36. \nDoamna Catrina Maria-Manuela: \n- voturi pentru: 12; \n- voturi contra: 307. \n                                                                                             25                                                                                          \n     \nDomnul Smeeianu Ion: \n- voturi pentru: 1; \n- voturi contra: 318. \nDomnul Rozolea Mircea Valentin: \n- voturi pentru: 23; \n- voturi contra: 296. \nCa urmare, Birourile permanente au constatat că este întrunită \nmajoritatea de voturi necesară pentru numirea domnului Stoica Vlad \nȘtefan  în  funcția  de  președinte  al  Autorității  Naționale  pentru \nAdministrare și Reglementare în Comunicații, pentru perioada rămasă \na mandatului de 6 ani început în data de 11 mai 2017. \nMulțumesc. \nDomnul Robert-Marius Cazanciuc: \nDa. \nMulțumesc domnului senator Mario Oprea. \nStimați colegi, \nAșa cum am fost deja informați, potrivit rezultatului votului, \nParlamentul  României  a  hotărât  numirea  domnului  Vlad  Stoica  în \nfuncția de președinte al ANCOM. \nÎi dorim succes și înțelepciune într-o misiune complicată în \naceste vremuri! \nStimați colegi, \nOrdinea de zi a fost epuizată. \nDeclar  închisă  ședința  comună  a  Camerei  Deputaților  și \nSenatului. \n                                                                                             26                                                                                          \n     \nSă ne revedem sănătoși! \n \nȘedința s-a încheiat la ora 15,16. \n \n \n "
    },
    "6": {
        "start_text": "Domnul Robert-Marius Cazanciuc:",
        "start_index": -1,
        "end_text": "Domnul Alfred-Robert Simonis  :",
        "end_index": -1,
        "text": "                                                            1                                                                                          \n     \n13 octombrie 2020 – ședință comună \n \n \nS U M A R \n \n1.  Numirea  președintelui  Autorității  Naționale  3. \npentru Administrare și Reglementare în Comunicații \n(ANCOM). \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n \nS T E N O G R A M A \nȘedinței comune  \na Camerei Deputaților și Senatului \ndin ziua de 13 octombrie 2020 \n \nȘedința a început la ora 13,03. \nLucrările ședinței au fost conduse de domnul senator Robert-\nMarius Cazanciuc, vicepreședinte al Senatului, și de doamna deputat \nCarmen-Ileana  Mihălcescu,  vicepreședinte  al  Camerei  Deputaților, \nasistați  de  domnul  deputat  Iulian  Iancu,  secretar  al  Camerei \nDeputaților, și de domnul senator Mario-Ovidiu Oprea, secretar al \nSenatului. \nDomnul Robert-Marius Cazanciuc: \nBucuria  acestei  revederi  nu  va  dura  foarte  mult  în  sala  de \nplen, după cum știți deja. \nDoamnelor și domnilor deputați și senatori, \nDeclar  deschisă  ședința  comună  de  astăzi  a  Senatului  și \nCamerei Deputaților. \nStimați colegi, \nOrdinea  de  zi,  programul  de  lucru,  precum  și  formula  de \ndesfășurare  pentru  ședința  comună  au  fost  stabilite  de  Birourile \npermanente ale celor două Camere, cu participarea liderilor grupurilor \nparlamentare și sunt afișate pe site-urile celor două Camere. \n                                                                                             3                                                                                          \n     \nProgramul de lucru va dura până la finalizarea ordinii de zi. \nPe ordinea de zi astăzi avem numirea președintelui Autorității \nNaționale pentru Administrare și Reglementare în Comunicații. \nStimați colegi, \nCu privire la desfășurarea votului secret cu buletine, Birourile \npermanente reunite, cu participarea liderilor grupurilor parlamentare, \npropun următoarea procedură. \nExercitarea votului secret cu buletine de vot se va face pe \ngrupuri  parlamentare,  în  sala  Biroului  permanent  al  Camerei \nDeputaților, Sala „Barbu Catargiu”, de la nivelul P1, după următorul \nprogram: \n13,30-14,05  –  Grupurile  parlamentare  ale  PSD,  precum  și \nsenatorii și deputații neafiliați; \n14,05-14,15 – Grupul parlamentar al minorităților naționale \ndin Camera Deputaților; \n14,15-14,35 – Grupurile parlamentare ale PNL; \n14,35-14,50 – Grupurile parlamentare ale USR; \n14,50-15,05 – Grupurile parlamentare ale UDMR; \n15,05-15,15 – Grupul parlamentar PRO România din Camera \nDeputaților; \n15,15-15,25  –  Grupul  parlamentar  al  PMP  din  Camera \nDeputaților. \nStimați colegi, \n                                                                                             4                                                                                          \n     \nÎn  sala  de  vot  „Barbu  Catargiu”  vor  fi  prezenți  permanent \nchestorii  care  înmânează  buletinele  de  vot  și  secretarul  care \nconsemnează prezența parlamentarilor la vot. \nCum spuneam, avem pe ordinea de zi numirea în funcția de \npreședinte  al  Autorității  Naționale  pentru  Administrare  și \nReglementare în Comunicații. \nRaportul  comun  al  Comisiilor  pentru  comunicații  și \ntehnologia  informației,  ale  celor  două  Camere  ale  Parlamentului,  a \nfost afișat pe paginile de Internet ale celor două Camere. \nDin  partea  celor  două  comisii  de  specialitate,  o  rog  pe \ndoamna deputat Ionela Dobrică să ne prezinte raportul. \nDoamna Ionela Viorela Dobrică (de la tribună): \nRaport comun cu privire la numirea în funcția de președinte \nal  Autorității  Naționale  pentru  Administrare  și  Reglementare  în \nComunicații – ANCOM. \nÎn urma procedurii de selecție, membrii celor două comisii au \nconstatat că următorii candidați îndeplinesc condițiile prevăzute la art. \n11 alin. (3) și (4) din Ordonanța de urgență a Guvernului nr. 22/2009 \nprivind  înființarea  Autorității  Naționale  pentru  Administrare  și \nReglementare în Comunicații, aprobată prin Legea nr. 113/2010, cu \nmodificările și completările ulterioare, astfel: \n- Stoica Vlad Ștefan; \n- Catrina Manuela-Maria; \n- Smeeianu Ion  \n- Rozolea Mircea Valentin. \n                                                                                             5                                                                                          \n     \nAnexa nr. 1 cuprinde dosarele candidaților care îndeplinesc \ncondițiile prevăzute la art. 11 alin. (3) și (4) din Ordonanța de urgență \na  Guvernului  nr.  22/2009  privind  înființarea  Autorității  Naționale \npentru  Administrare  și  Reglementare  în  Comunicații,  aprobată  prin \nLegea nr. 113/2010, cu modificările și completările ulterioare. \nAnexa  nr.  2  cuprinde  dosarele  candidaților  care  nu \nîndeplinesc condițiile prevăzute în ordonanța anterior menționată. \nVă mulțumesc. \nDomnul Robert-Marius Cazanciuc: \nDa. \nStimați colegi, \nDacă sunt intervenții? \nVă rog, Grupul USR. \nDomnul Cătălin Drulă (de la tribună): \nDa. \nMulțumesc, domnule președinte. \nIată  o  sală  plină  de  parlamentari,  voie  bună,  pumnii  se \nciocnesc. E ca o reuniune, așa, după vacanță. \nCare  e  motivul  important  al  acestei  reuniuni?  (Vociferări.) \nArde  undeva?  E  urgență?  Măsuri  pe  timp  de  pandemie,  sociale, \neconomice? Nu. (Vociferări.) \nMotivul este același care domină clasa politică de 30 de ani – \ntrocul cu funcții. (Vociferări.) \n                                                                                             6                                                                                          \n     \nLa  ANCOM  și-a  dat  demisia  domnul  Grindeanu,  care  e \nnumărul 2 în PSD, acum. \nBineînțeles, 3 ani de zile a respectat legea și a fost apolitic, \nnu-i așa? \nCă toți știm că legile, de fapt, sunt un pic la mișto și toate \ncriteriile astea. \nDar  și-a  dat  demisia  într-un  final  pentru  că  era  în \nincompatibilitate deja de două luni. \nCare e urgența? \nAvem 2 vicepreședinți care pot prelua cu puteri depline acest \nmandat, iar noul Parlament, legitim, mandatat și ales de români – și \nda, voi, de la PSD, v-ați pierdut legitimitatea în acest Parlament – ar fi \nputut să aleagă un președinte, o persoană care să nu fie politică, care \nsă fie un profesionist în domeniu. \nAșa a fost creată această autoritate, ANCOM. Dacă, iarăși, nu \ntratăm lucrurile la mișto, da? \nÎn 2009, Comisia Europeană ne-a spus că trebuie reglementat \nacest domeniu, o piață de miliarde, acum este și miza 5G pe masă, de \ncătre o autoritate autonomă. \nGrabă,  toți  parlamentarii  vin  să  alegem  pe  cineva  care  e \ndinainte determinat. Știm cu toții că va ieși de aici fostul șef de cabinet \nal domnului Ponta. (Vociferări.) \nPe partea PNL – că tot am vorbit mai devreme despre PSD și \nPNL – nu văd niciun fel de opoziție la această mișcare. N-am văzut să \n                                                                                             7                                                                                          \n     \nfie  vreun  candidat.  Înțeleg  că  sunt  de  acord.  Înțeleg  că  și  domnul \nOrban e de acord. \nDe altfel, și cu Legea care punea un consiliu de 7 oameni, ca \nsă fie mai multe poziții, că sunt mai multe funduri de oameni care cad \npe lângă Parlament și nu mai vin aici pe aceste scaune, era de acord \nPNL. (Vociferări.) \nNu și-a obținut acordul de la președintele Iohannis, al cărui \ngest îl salut, că a atacat la CCR acea lege. \nDar, între timp, mergem înainte cu această numire - pe repede \nînainte - care n-are absolut niciun sens în acest moment, în contextul \nîn  care  ne  aflăm.  Avem  doi  oameni  profesioniști  pe  funcțiile  de \nvicepreședinte, au zeci de ani vechime în instituție. \nÎn aceste condiții, noi, cei de la USR, îl vom vota pe singurul \ncandidat care a reușit să treacă de furcile caudine ale comisiei și să \najungă la plen, care nu e un candidat al PSD, că v-ați pus acolo 3 \ncandidați, dar numai unul e cel ales – fostul șef de cabinet al domnului \nPonta. (Vociferări.) \nVom vota un om care are experiență în domeniul privat, a \nlucrat la o companie mare de telecomunicații și are un CV solid. \nDin păcate, aici s-a făcut o mascaradă. Văd că și colegii de la \nPNL... (Vociferări.) \nUnde e liderul dumneavoastră de grup? Poate are o poziție pe \ntema  asta.  Ce  părere  aveți  despre  faptul  că  PSD  își  pune  omul  la \nANCOM? Ce îndemn de vot aveți astăzi? Îl votați pe Vlad Stoica? \n                                                                                             8                                                                                          \n     \n(Vociferări.)  E  OK,  nu?  Sunteți  în  opoziție  față  de  PSD.  Nu  vă \nînțelegeți. Am înțeles. \nEi,  românii  văd  lucrurile  astea...  (Vociferări.)  ...oricât \nîncercați, oricâți bani pompați în presă – câte 200 de milioane – și așa \nmai departe. \nȘi o să vedeți asta și la votul din 6 decembrie. \nVă mulțumesc. \nDomnul Robert-Marius Cazanciuc: \nDa. \nMulțumesc. \nNoi, de la PSD, vă salutăm cu respect pe dumneavoastră, de \nla USR, prin domnul Simonis. \nVă rog. \nDomnul Alfred-Robert Simonis (de la tribună): \nMulțumesc, domnule președinte, doamnă președinte. \nÎn  primul  rând,  aș  spune  că  legitimitatea  Partidului  Social \nDemocrat n-o stabiliți dumneavoastră, stimați colegi de la USR. Mai \nales că au stabilit românii, în urmă cu două săptămâni, legitimitatea \nfiecăruia dintre noi. \nOr,  în  dreptul  nostru  scrie  1.450  de  primari;  la \ndumneavoastră, vreo 35. \nDe acolo vă luați legitimitatea! (Aplauze.) Din voturi, nu din \nstrigat la Parlament! (Aplauze.) \n                                                                                             9                                                                                          \n     \nPe de altă parte, dumneavoastră ați dat argumente suficiente \npentru care e nevoie urgentă de această numire – „piață de miliarde”, \n„5G”. Citez din dumneavoastră. \nPăi, nu e important ca pe lângă cei doi profesioniști, pe care \ntot Partidul Social Democrat i-a desemnat – uite, asta uitați să spuneți \n–  să  mai  punem  unul,  al  treilea,  să  se  ocupe  de  această  piață  de \nmiliarde, de implementarea 5G și de alte chestiuni importante? \nCât despre necesitatea în grabă de a vota, păi, am și o eu o \nîntrebare,  stimați  colegi  de  la  USR.  Tocmai  s-a  încheiat  plenul \nCamerei Deputaților. Plen al Camerei Deputaților, unde un deputat al \nUSR și-a dat demisia. (Vociferări.) \nAstăzi  ați  trimis  înlocuirea  acelui  deputat  cu  un  alt  coleg \ndeputat și mâine vreți să-l validați. \nCare  e  graba?  De  ce  nu  lăsăm  ca  Parlamentul  viitor  să \nhotărască, eventual? (Vociferări.) \nCând e vorba de colegii dumneavoastră e grabă. \nEventual, sperați că veți câștiga alegerile și că veți putea să \nnumiți dumneavoastră pentru un rest de mandat. \nEu  vreau  să  vă  reamintesc  așa.  Mandatul  președintelui \nANCOM a început în urmă cu 2 ani și jumătate, în acest Parlament. \nExistă un rest de mandat, de 2 ani și jumătate, și este atributul acestui \nParlament să dea restul de mandat, să pună omul pe restul de mandat. \nE simplu. (Aplauze.) \nDomnul Robert-Marius Cazanciuc: \nDa. \n                                                                                             10                                                                                          \n     \nMulțumesc. \nDin partea Grupului minorităților, domnul deputat Grosaru, \nvă rog. \nDomnul Andi-Gabriel Grosaru (de la tribună): \nDomnule președinte, \nStimați colegi, \nTrebuie  să  facem  o  mențiune.  În  primul  rând,  pentru \ncorectitudine. \nPoate unii dintre colegii noștri sunt în continuare în vacanță, \ndar Camera Deputaților... Parlamentul României a lucrat și în sesiune \nextraordinară. \nDeci nu am fost în vacanță. \nVă mulțumesc. \nDomnul Robert-Marius Cazanciuc: \nMulțumesc. \nDacă nu mai sunt alte intervenții, stimați colegi, luăm act de \nraportul comun întocmit de cele două comisii de specialitate. \nȘi vă reamintesc, conform art. 99 din Regulamentul comun al \nCamerei  și  Senatului,  pentru  numirea  președintelui  Autorității \nNaționale pentru Administrare și Reglementare în Comunicații, votul \neste secret și se exprimă prin buletine de vot care vor fi completate \nconform propunerilor din raportul comisiilor. \n                                                                                             11                                                                                          \n     \nPentru  a  fi  aprobată  numirea  președintelui  Autorității \nNaționale  pentru  Administrare  și  Reglementare  în  Comunicații  este \nnecesar votul majorității senatorilor și deputaților prezenți. \nStimați colegi, \nAm finalizat dezbaterile. \nVă reamintesc modalitatea de vot în cazul votului secret cu \nbuletine de vot. \nÎn Sala „Barbu Catargiu” este amplasată urna de vot. \nFiecare deputat și senator va primi buletinul de vot. \nSenatorul și deputatul votează pentru numire lăsând neatinse \nnumele și prenumele persoanei propuse pentru a fi numită și votează \ncontra numirii tăind numele persoanei propuse. \nSunt nule buletinele de vot care nu poartă ștampila de control \nși cele pe care numărul candidaților, ale căror nume nu au fost tăiate, \ndepășește numărul funcțiilor pentru care se face alegerea. \nCu  aceste  precizări,  stimați  colegi,  urmează  exprimarea \nvotului. \nÎi  invit  pe  domnii  chestori  în  sala  Biroului  permanent  al \nCamerei, „Barbu Catargiu”. \nGrupurile  parlamentare  vor  vota  conform  programului \nanunțat anterior. \nVă rog, chestorii. \n(Domnul  deputat  Florin-Claudiu  Roman  solicită  să  ia \ncuvântul.) \nO chestiune de procedură, domnul Roman, vă rog. \n                                                                                             12                                                                                          \n     \nDomnul Florin-Claudiu Roman (de la tribună): \nMulțumesc, domnule președinte. \nDoamnelor și domnilor colegi, \nBolșevismul  are  o  nouă  culoare  politică  în  Parlamentul \nRomâniei prin Uniunea Salvați România. (Râsete.) \nDomnul  deputat  sau  tovarășul  deputat  Claudiu  Năsui,  „un \nbăiat din stele”, cum se spune în popor, a venit să ne spună astăzi că \npoate fi cel mai mare lansator de fake news din Parlamentul României. \nSă vii să faci acuzații mizerabile spunând că o autoritate de \nreglementare  independentă  trebuie  ținută  sub  sfera  intereselor \noperatorilor de pe piață înseamnă bolșevism, domnule Năsui. \nEu  credeam  că  cine  a  stat 5  ani  la  ruși  nu  poate  gândi  ca \nBush, dar am văzut că sunteți mai socialist și mai bolșevic decât foarte \nmulți dintre cei care sunt reprezentanți ai acestui sistem. \nCum  puteți  dumneavoastră,  vă  întreb,  să  spuneți  asemenea \nminciuni, împreună cu Vlad Voiculescu? Cum puteți? \nDumneavoastră știți că în Legea de funcționare a ASF existau \naceste prevederi? \nÎncercați să mințiți poporul spunând că liberalii dau privilegii. \nSă vă fie rușine, domnule Năsui! \nDacă pentru dumneavoastră un reprezentant al unei autorități \nde reglementare, din Franța, din Germania, din Italia, de unde doriți \ndumneavoastră,  are  dreptul  să-i fie decontată  diurna dacă  nu  stă  în \nBucurești și dacă domiciliază în altă parte, cum puteți să mințiți în \nhalul ăsta? Chiar nu mai aveți rușine? \n                                                                                             13                                                                                          \n     \nCum  puteți  dumneavoastră  să  nu  înțelegeți  că  pe  piața \nasigurărilor cei care controlează societățile de asigurări nu pot fi ca \nnivel  de  salarizare  sub  cei  pe  care  îi  controlează...?  Dacă  nu  vrem \ncorupție, domnule Năsui. \nSau vreți corupție? \nCe vreți? Ca să înțelegem. \nAveți o teorie bolșevică, îmi pare foarte rău să vă spun. \nAveți o teorie socialistă, aveți o teorie stângistă. \nȘi faceți asta doar din disperare. Pentru că la recentele alegeri \nprocentul dumneavoastră este la limită pentru intrarea în Parlament ca \nalianță. \nChiar nu mai aveți rușine? Chiar nu puteți să vă opriți din \ntăvălugul minciunilor pe care le rostogoliți în mediul online? \nAm sperat ca dumneavoastră, ca fiind un parlamentar tânăr, \nsă aveți puterea să recunoașteți ceea ce trebuie și ceea ce nu trebuie. \nVeniți și spuneți, știm noi cum fac, își mută domiciliul. \nPăi, ați făcut dumneavoastră? Sau de unde știți treaba asta? \n(Vociferări.) \nChiar nu mai aveți rușine? Pentru dumneavoastră chiar toate \nautoritățile statului trebuie călcate în picioare? (Vociferări.) \nDomnule Năsui, lăsați populismul deoparte! V-am mai spus \nde vreo două-trei ori și am tăcut, sperând că ați înțeles că nu puteți \ncălca în picioare orice în țara asta. \n                                                                                             14                                                                                          \n     \nLegea  spune  foarte  clar  –  autoritatea  de  reglementare,  cea \ncare controlează piața, trebuie să aibă o salarizare corespunzătoare cu \ncei de pe piață. Știți de ce? Pentru că așa spune legea, domnule Năsui. \nNu vă convine, modificați legea. \nDar asta spune legea, domnule Năsui, nu altceva. \nNu mai faceți populisme și ipocrizie de 2 bani! \nÎmi pare foarte rău că am crezut odată că aveți caracter! Nu \naveți, domnule Năsui! (Aplauze. Vociferări.) \nDomnul Robert-Marius Cazanciuc: \nStimați colegi, \nInvit  membrii  Birourilor  permanente  la  Sala  „Barbu \nCatargiu”. \nDeci membrii Birourilor celor două Camere vă rog, la Sala \n„Barbu Catargiu”. \n(Domnul deputat Claudiu-Iulius-Gavril Năsui solicită să ia \ncuvântul.) \n(În  continuare,  conducerea  ședinței  a  fost  preluată  de \ndoamna  deputat  Carmen-Ileana  Mihălcescu,  vicepreședinte  al \nCamerei Deputaților.) \nDoamna Carmen-Ileana Mihălcescu: \nDrept la replică, domnul Năsui, vă rog. \nDomnul Claudiu-Iulius-Gavril Năsui (de la tribună): \nMulțumesc frumos, doamnă președinte, pentru acest drept la \nreplică. \n                                                                                             15                                                                                          \n     \nÎn primul rând, subiectul era ANCOM, altă instituție căpușată \npolitic, după cum foarte bine știți. \nȘi, domnule Roman, știți foarte bine ce ați făcut. \nDomnul Florin-Claudiu Roman (din sală): \nCe-am făcut? \nDomnul Claudiu-Iulius-Gavril Năsui (de la tribună): \nAți introdus un proiect de lege, acum 3 zile, pe care l-ați pus \npe repede înainte, astăzi, în Comisia pentru buget, finanțe... \nDomnul Florin-Claudiu Roman (din sală): \nEu? \nDomnul Claudiu-Iulius-Gavril Năsui (de la tribună): \nÎn Biroul permanent, a fost pus ieri. Astăzi a fost convocată \nComisia  pentru  buget,  finanțe,  cu  proiectul  dumneavoastră,  semnat \nnumai de dumneavoastră, în care se află noi privilegii, noi beneficii... \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n...noi beneficii pentru membrii Consiliului de administrație al \nASF. \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n                                                                                             16                                                                                          \n     \nAnume? Stați să vă spun. \nNu vă... nu vă impacientați, că toate lucrurile se află și toate \nlucrurile sunt scrise. \nDoamna Carmen-Ileana Mihălcescu: \nAveți la dispoziție... \nDomnul Claudiu-Iulius-Gavril Năsui (de la tribună): \nAm avut speranța... \nDoamna Carmen-Ileana Mihălcescu: \n... două minute. Mai puțin de două minute... \nDomnul Claudiu-Iulius-Gavril Năsui (de la tribună): \n...că ați semnat un lucru fără să-l știți. \nDoamna Carmen-Ileana Mihălcescu: \n...pentru drept la replică. \nDomnul Claudiu-Iulius-Gavril Năsui (de la tribună): \nDar, după vehemența dumneavoastră, văd că chiar susțineți \ncu  aplomb  să  fie  privilegiile...  (Vociferări.)  ...pentru  cei  mai  mari \nbugetari de lux ai României și mai mari. \nȘi mai aveți tupeul, apoi, să spuneți că noi suntem bolșevici?! \n(Vociferări.) \nDumneavoastră  vreți  să  dați  din  banii  poporului,  din  banii \ncontribuabililor,  din  banii  oamenilor  care  plătesc  taxe  și  impozite, \nprivilegii mai mari! Și cei care sunt socialiști sunt USR? (Vociferări.) \nFals! \n                                                                                             17                                                                                          \n     \nSocialiștii sunt cei care iau de la toată lumea, de la cei care \nmuncesc  în  economia  reală,  prin  taxe  și  impozite  și  dau  unei \nnomenclaturi. Unei nomenclaturi politice ca aceea pe care o salvați \ndumneavoastră. \nPuteți  să  spuneți  ce  calomnii  doriți  dumneavoastră  și \nminciuni de Antena 3! Nu vă fac cinste, așa cum nici acest proiect de \nlege nu vă face cinste! \nDacă  aveți  pic  de  respect  pentru  poporul  român,  pentru \ncontribuabil, pentru liberalism și pentru orice ce-ar putea să însemne \nPNL  sau  de  dreapta  în  România,  veți  susține  eliminarea  acelui \namendament rușinos. \nUn amendament prin care – ca să fie clar pentru toată lumea \n– membrii Consiliului de administrație al ASF câștigă diurne în plus, \ndrepturi în plus, în cazul în care nu-și pun domiciliul în București. \nMă întrebați pe mine cine nu-și pune domiciliul în București? \nFaceți o mică investigație... (Vociferări.) \nPăi, nu. Nici eu. \nDoamna Carmen-Ileana Mihălcescu: \nAți  depășit  cele  două  minute,  domnule  Năsui,  vă  rog  să \nîncheiați. \nDomnul Claudiu-Iulius-Gavril Năsui (de la tribună): \nDar, ce, dreptul la replică e de doar două minute? \nDoamna Carmen-Ileana Mihălcescu: \nDreptul la replică e de două minute. \n                                                                                             18                                                                                          \n     \nMulțumesc. \nDomnul Claudiu-Iulius-Gavril Năsui (de la tribună): \nDar atacul poate să fie mai mult decât replica?! (Râsete.) \nDoamna Carmen-Ileana Mihălcescu: \nAcesta este regulamentul. \nDomnul Claudiu-Iulius-Gavril Năsui (de la tribună): \nAdică trebuie să existe o proporționalitate. \nDoamna Carmen-Ileana Mihălcescu: \nVreți să-l ignorați, înțeleg. \nVă rog, continuați. \nDomnul Claudiu-Iulius-Gavril Năsui (de la tribună): \nBun. Doar voiam să  menționez faptul că acest proiect este \nunul rușinos, care trece de data asta și cu susținerea PSD și a PNL. O \nfrăție pe care am mai văzut-o și care aș spera că se va termina sau că \ns-a terminat. \nȘi, da, socialism înseamnă să iei de la cei care produc, să iei \nprin taxe și impozite, și să dai unei minorități care se întâmplă să fie \nvremelnic la putere și să aibă influență politică. \nOr, proiectul acesta de lege exact asta face. \nȘi nu face doar asta, face chiar mai mult de atât. Mai reduce \nși  răspunderea  penală  și  civilă  pentru  membrii  Consiliului  de \nadministrație al ASF. \nToate lucrurile acestea sunt negru pe alb. \n                                                                                             19                                                                                          \n     \nDacă mă atacați pe mine, ca persoană, sau partidul din care \nfac parte, și spuneți că asta este socialism, asta nu înseamnă automat \ncă este adevărat și nu înseamnă că aveți dreptate. Dimpotrivă! Dacă vă \ndoriți o societate mai liberă și mai de dreapta trebuie tocmai să nu ne \nmai batem joc de taxele și impozitele oamenilor și să nu mai creăm \nbeneficii speciale pentru câțiva privilegiați care sunt  puși în funcții \npolitice. \nȘi asta este tot ce ne dorim. \nȘi  încă  un  lucru.  Proiectul  dumneavoastră  care  trece  pe \nrepede înainte prin toate comisiile sau, mă rog, comisiile relevante, \nnici măcar n-are avize de la Consiliul Legislativ și de la... nimic. A \nfost pus ieri pe ordinea de zi, cu termen de primire puncte de vedere \nazi. De ieri până azi. Pentru o chestiune pe care, haideți să fim serioși, \nnu  ajută  decât  minoritatea  care  se  află  vremelnic  în  Consiliul  de \nadministrație al ASF. \nȘi pentru lucrurile acestea nu doar că nu mi-e rușine... \nDoamna Carmen-Ileana Mihălcescu: \nMulțumesc. \nDomnul Claudiu-Iulius-Gavril Năsui (de la tribună): \n...sunt mândru. \nDoamna Carmen-Ileana Mihălcescu: \nMulțumesc frumos. \nDomnul Claudiu-Iulius-Gavril Năsui (de la tribună): \nȘi o să fac asta și în viitoarea legislatură... \n                                                                                             20                                                                                          \n     \nDoamna Carmen-Ileana Mihălcescu: \nDomnule Roman... \nDomnul Claudiu-Iulius-Gavril Năsui (de la tribună): \n...și în oricare legislatură mă voi afla aici... \nDoamna Carmen-Ileana Mihălcescu: \n...vă rog să interveniți cu un drept la replică. \nDomnul Claudiu-Iulius-Gavril Năsui (de la tribună): \n...să combat aceste privilegii pe care le faceți pentru prietenii \ndumneavoastră politici. \nMulțumesc. (Aplauze.) \nDoamna Carmen-Ileana Mihălcescu: \nDar vă rog să nu generați un alt drept la replică, vă rog foarte \nmult. \nMulțumesc. \nDomnul Florin-Claudiu Roman (de la tribună): \nNu, doamnă președinte, nu voi vorbi despre Troțki, că tocmai \nl-am auzit pe noul Troțki din USR. (Râsete.) \nMi-am amintit de discursurile lui Troțki, bolșevicul, care sunt \ncopie la indigo cu ceea ce a spus antevorbitorul meu. \nAm să încerc să-i explic domnului, tovarășului deputat Năsui, \nceea  ce  nu  va  pricepe  niciodată  și  ceea  ce  el  prezintă  ca  fiind \nprivilegii. \n                                                                                             21                                                                                          \n     \nDacă n-ați fi un – haideți, să nu folosesc un termen dur – un \nom care... \nPuneți mâna pe carte și citiți legea! \nVeți observa, veți observa, domnule deputat, că întotdeauna, \ncu  o  scurtă  perioadă,  de  2  ani  de  zile,  membrii...  Consiliului  de \nsupraveghere  se  numește,  nu  consiliu  de  administrație.  Nu  e  o \nsocietate comercială, e o autoritate de reglementare. \nDeci prima lecție pe care v-o dau astăzi de la tribună este să \nfaceți  diferența  între  o  societate  comercială,  cu  un  consiliu  de \nadministrație, și o autoritate de reglementare condusă de un consiliu \nde supraveghere. (Vociferări.) \nÎn altă ordine de idei, până acum 4 ani de zile, tot ceea ce \nînsemna autoritate de pe piața bancară – ASF, CNVM, chiar și BNR – \ndacă vă uitați în lege veți observa că nu erau trași la răspundere penală \npentru vot, domnule Năsui. Pentru votul pe care îl exprimă. \nȘi este peste tot în lume așa. Și am să vă explic și de ce, ca să \npricepeți și dumneavoastră, că văd că pricepeți mai greu. (Vociferări.) \nNu poți să te duci să aplici o sancțiune care înseamnă 1% din \ncapitalul social, unei firme de asigurări care are un capital social de \nsute de milioane de euro, fără să stai cu sabia deasupra capului că \ncineva din piață are suficienți bani să plătească tot ceea ce înseamnă \nparte de atac public. \nTrebuie să iei decizii corecte, și atunci trebuie să fii protejat \nde lege, pentru vot! \n                                                                                             22                                                                                          \n     \nEste  a  doua  lecție  pe  care  v-o  dau,  pentru  că  nu  faceți \ndiferența între una și alta. \nA treia chestiune pe care am să v-o spun, domnule Năsui. \nÎmi asum integral acest proiect de lege. Și știu exact ce-am \nscris acolo. \nDe exemplu, am trecut un articol în care am spus că paza \ntrebuie  asigurată  de  jandarmerie.  Știți  de  ce?  Știți  de  ce?  Vreți  să \nrămână aceeași firmă privată care a căpușat ASF? Asta vreți? Asta vă \nderanjează? \nV-ați băgat pe un teren pe care dumneavoastră vreți să păreți \ncă-l cunoașteți. \nNu-l cunoașteți, domnule Năsui, îmi pare foarte rău. \nDar nu doar că nu-l cunoașteți, atât timp cât faceți o confuzie \ngravă între o autoritate de reglementare independentă și o societate \ncomercială,  între  un  consiliu  de  supraveghere  și  un  consiliu  de \nadministrație, înțeleg foarte clar că habar nu aveți pe ce lume trăiți. \nVă  mai  rog,  pentru  ultima  dată,  terminați  cu  populismele. \nDacă vreți să fiți în conducerea acestei țări, dumneavoastră trebuie să \nfaceți dovada că sunteți pregătit! Or, atâta timp cât, vă repet, nu faceți \ndiferența între o societate comercială și o autoritate de reglementare, \ncare  trebuie  să  fie  independentă,  domnule  Năsui,  și  unde \ndumneavoastră v-ați trimis reprezentant, atâta timp cât nu înțelegeți, \natâta  timp  cât  nu  înțelegeți  care  e  diferența  între  consiliul  de \nadministrație al unei societăți comerciale și consiliul de supraveghere, \natâta timp cât nu înțelegeți că într-o democrație puternică autoritățile \n                                                                                             23                                                                                          \n     \nde  reglementare  trebuie  susținute  prin  lege,  tocmai  ca  să  nu  fie \ncoruptibile,  înseamnă  că  de  fapt  principiul  dumneavoastră  de  viață \neste: „Cine a stat 5 ani la ruși nu poate gândi ca Bush!”. \nÎmi pare foarte rău pentru dumneavoastră, chiar vă credeam \nun om pregătit. Mi-am dat seama că sunteți praf și pulbere! \nDoamna Carmen-Ileana Mihălcescu: \nMulțumesc. \n \nDupă exercitarea votului \n(În continuare, conducerea ședinței a fost preluată de domnul \nsenator Robert-Marius Cazanciuc, vicepreședinte al Senatului.) \nDomnul Robert-Marius Cazanciuc: \nStimați colegi, \nSala, aproape plină. Așa că reluăm lucrările. \nAvem procesul-verbal? \nDomnul Mario-Ovidiu Oprea (din sală): \nDa. \nDomnul Robert-Marius Cazanciuc: \nDa? \nVă rog, domnul senator Mario Oprea. \nRezultatul votului. \nDomnul Mario-Ovidiu Oprea (de la tribună): \nBună ziua, tuturor! \n                                                                                             24                                                                                          \n     \nDau  citire  procesului-verbal  referitor  la  rezultatul  votului \nexprimat  de  către  deputați  și  senatori  cu  privire  la  numirea \npreședintelui  Autorității  Naționale  pentru  Administrare  și \nReglementare în Comunicații. \nBirourile  permanente  ale  celor  două  Camere  ale \nParlamentului,  în  temeiul  art.  44  alin.  (4)  din  Regulamentul \nactivităților comune ale Camerei Deputaților și Senatului, republicat, \nau procedat la verificarea și numărarea voturilor exprimate prin vot \nsecret cu buletine, de către deputați și senatori, asupra propunerii de \nnumire  în  funcția  de  președinte  al  Autorității  Naționale  pentru \nAdministrare  și  Reglementare  în  Comunicații,  și  au  constatat \nurmătoarele: \n- Numărul total al deputaților și senatorilor: 464; \n- Numărul deputaților și senatorilor prezenți: 322; \n- Numărul total de voturi exprimate: 322; \n- Numărul de voturi anulate: 3; \n- Numărul total de voturi valabil exprimate: 319. \nDupă  verificarea  și  numărarea  voturilor  au  rezultat \nurmătoarele: \nDomnul Stoica Vlad Ștefan:  \n- voturi pentru: 283; \n- voturi contra: 36. \nDoamna Catrina Maria-Manuela: \n- voturi pentru: 12; \n- voturi contra: 307. \n                                                                                             25                                                                                          \n     \nDomnul Smeeianu Ion: \n- voturi pentru: 1; \n- voturi contra: 318. \nDomnul Rozolea Mircea Valentin: \n- voturi pentru: 23; \n- voturi contra: 296. \nCa urmare, Birourile permanente au constatat că este întrunită \nmajoritatea de voturi necesară pentru numirea domnului Stoica Vlad \nȘtefan  în  funcția  de  președinte  al  Autorității  Naționale  pentru \nAdministrare și Reglementare în Comunicații, pentru perioada rămasă \na mandatului de 6 ani început în data de 11 mai 2017. \nMulțumesc. \nDomnul Robert-Marius Cazanciuc: \nDa. \nMulțumesc domnului senator Mario Oprea. \nStimați colegi, \nAșa cum am fost deja informați, potrivit rezultatului votului, \nParlamentul  României  a  hotărât  numirea  domnului  Vlad  Stoica  în \nfuncția de președinte al ANCOM. \nÎi dorim succes și înțelepciune într-o misiune complicată în \naceste vremuri! \nStimați colegi, \nOrdinea de zi a fost epuizată. \nDeclar  închisă  ședința  comună  a  Camerei  Deputaților  și \nSenatului. \n                                                                                             26                                                                                          \n     \nSă ne revedem sănătoși! \n \nȘedința s-a încheiat la ora 15,16. \n \n \n "
    },
    "7": {
        "start_text": "Domnul Alfred-Robert Simonis  :",
        "start_index": -1,
        "end_text": "Domnul Robert-Marius Cazanciuc:",
        "end_index": -1,
        "text": "                                                            1                                                                                          \n     \n13 octombrie 2020 – ședință comună \n \n \nS U M A R \n \n1.  Numirea  președintelui  Autorității  Naționale  3. \npentru Administrare și Reglementare în Comunicații \n(ANCOM). \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n \nS T E N O G R A M A \nȘedinței comune  \na Camerei Deputaților și Senatului \ndin ziua de 13 octombrie 2020 \n \nȘedința a început la ora 13,03. \nLucrările ședinței au fost conduse de domnul senator Robert-\nMarius Cazanciuc, vicepreședinte al Senatului, și de doamna deputat \nCarmen-Ileana  Mihălcescu,  vicepreședinte  al  Camerei  Deputaților, \nasistați  de  domnul  deputat  Iulian  Iancu,  secretar  al  Camerei \nDeputaților, și de domnul senator Mario-Ovidiu Oprea, secretar al \nSenatului. \nDomnul Robert-Marius Cazanciuc: \nBucuria  acestei  revederi  nu  va  dura  foarte  mult  în  sala  de \nplen, după cum știți deja. \nDoamnelor și domnilor deputați și senatori, \nDeclar  deschisă  ședința  comună  de  astăzi  a  Senatului  și \nCamerei Deputaților. \nStimați colegi, \nOrdinea  de  zi,  programul  de  lucru,  precum  și  formula  de \ndesfășurare  pentru  ședința  comună  au  fost  stabilite  de  Birourile \npermanente ale celor două Camere, cu participarea liderilor grupurilor \nparlamentare și sunt afișate pe site-urile celor două Camere. \n                                                                                             3                                                                                          \n     \nProgramul de lucru va dura până la finalizarea ordinii de zi. \nPe ordinea de zi astăzi avem numirea președintelui Autorității \nNaționale pentru Administrare și Reglementare în Comunicații. \nStimați colegi, \nCu privire la desfășurarea votului secret cu buletine, Birourile \npermanente reunite, cu participarea liderilor grupurilor parlamentare, \npropun următoarea procedură. \nExercitarea votului secret cu buletine de vot se va face pe \ngrupuri  parlamentare,  în  sala  Biroului  permanent  al  Camerei \nDeputaților, Sala „Barbu Catargiu”, de la nivelul P1, după următorul \nprogram: \n13,30-14,05  –  Grupurile  parlamentare  ale  PSD,  precum  și \nsenatorii și deputații neafiliați; \n14,05-14,15 – Grupul parlamentar al minorităților naționale \ndin Camera Deputaților; \n14,15-14,35 – Grupurile parlamentare ale PNL; \n14,35-14,50 – Grupurile parlamentare ale USR; \n14,50-15,05 – Grupurile parlamentare ale UDMR; \n15,05-15,15 – Grupul parlamentar PRO România din Camera \nDeputaților; \n15,15-15,25  –  Grupul  parlamentar  al  PMP  din  Camera \nDeputaților. \nStimați colegi, \n                                                                                             4                                                                                          \n     \nÎn  sala  de  vot  „Barbu  Catargiu”  vor  fi  prezenți  permanent \nchestorii  care  înmânează  buletinele  de  vot  și  secretarul  care \nconsemnează prezența parlamentarilor la vot. \nCum spuneam, avem pe ordinea de zi numirea în funcția de \npreședinte  al  Autorității  Naționale  pentru  Administrare  și \nReglementare în Comunicații. \nRaportul  comun  al  Comisiilor  pentru  comunicații  și \ntehnologia  informației,  ale  celor  două  Camere  ale  Parlamentului,  a \nfost afișat pe paginile de Internet ale celor două Camere. \nDin  partea  celor  două  comisii  de  specialitate,  o  rog  pe \ndoamna deputat Ionela Dobrică să ne prezinte raportul. \nDoamna Ionela Viorela Dobrică (de la tribună): \nRaport comun cu privire la numirea în funcția de președinte \nal  Autorității  Naționale  pentru  Administrare  și  Reglementare  în \nComunicații – ANCOM. \nÎn urma procedurii de selecție, membrii celor două comisii au \nconstatat că următorii candidați îndeplinesc condițiile prevăzute la art. \n11 alin. (3) și (4) din Ordonanța de urgență a Guvernului nr. 22/2009 \nprivind  înființarea  Autorității  Naționale  pentru  Administrare  și \nReglementare în Comunicații, aprobată prin Legea nr. 113/2010, cu \nmodificările și completările ulterioare, astfel: \n- Stoica Vlad Ștefan; \n- Catrina Manuela-Maria; \n- Smeeianu Ion  \n- Rozolea Mircea Valentin. \n                                                                                             5                                                                                          \n     \nAnexa nr. 1 cuprinde dosarele candidaților care îndeplinesc \ncondițiile prevăzute la art. 11 alin. (3) și (4) din Ordonanța de urgență \na  Guvernului  nr.  22/2009  privind  înființarea  Autorității  Naționale \npentru  Administrare  și  Reglementare  în  Comunicații,  aprobată  prin \nLegea nr. 113/2010, cu modificările și completările ulterioare. \nAnexa  nr.  2  cuprinde  dosarele  candidaților  care  nu \nîndeplinesc condițiile prevăzute în ordonanța anterior menționată. \nVă mulțumesc. \nDomnul Robert-Marius Cazanciuc: \nDa. \nStimați colegi, \nDacă sunt intervenții? \nVă rog, Grupul USR. \nDomnul Cătălin Drulă (de la tribună): \nDa. \nMulțumesc, domnule președinte. \nIată  o  sală  plină  de  parlamentari,  voie  bună,  pumnii  se \nciocnesc. E ca o reuniune, așa, după vacanță. \nCare  e  motivul  important  al  acestei  reuniuni?  (Vociferări.) \nArde  undeva?  E  urgență?  Măsuri  pe  timp  de  pandemie,  sociale, \neconomice? Nu. (Vociferări.) \nMotivul este același care domină clasa politică de 30 de ani – \ntrocul cu funcții. (Vociferări.) \n                                                                                             6                                                                                          \n     \nLa  ANCOM  și-a  dat  demisia  domnul  Grindeanu,  care  e \nnumărul 2 în PSD, acum. \nBineînțeles, 3 ani de zile a respectat legea și a fost apolitic, \nnu-i așa? \nCă toți știm că legile, de fapt, sunt un pic la mișto și toate \ncriteriile astea. \nDar  și-a  dat  demisia  într-un  final  pentru  că  era  în \nincompatibilitate deja de două luni. \nCare e urgența? \nAvem 2 vicepreședinți care pot prelua cu puteri depline acest \nmandat, iar noul Parlament, legitim, mandatat și ales de români – și \nda, voi, de la PSD, v-ați pierdut legitimitatea în acest Parlament – ar fi \nputut să aleagă un președinte, o persoană care să nu fie politică, care \nsă fie un profesionist în domeniu. \nAșa a fost creată această autoritate, ANCOM. Dacă, iarăși, nu \ntratăm lucrurile la mișto, da? \nÎn 2009, Comisia Europeană ne-a spus că trebuie reglementat \nacest domeniu, o piață de miliarde, acum este și miza 5G pe masă, de \ncătre o autoritate autonomă. \nGrabă,  toți  parlamentarii  vin  să  alegem  pe  cineva  care  e \ndinainte determinat. Știm cu toții că va ieși de aici fostul șef de cabinet \nal domnului Ponta. (Vociferări.) \nPe partea PNL – că tot am vorbit mai devreme despre PSD și \nPNL – nu văd niciun fel de opoziție la această mișcare. N-am văzut să \n                                                                                             7                                                                                          \n     \nfie  vreun  candidat.  Înțeleg  că  sunt  de  acord.  Înțeleg  că  și  domnul \nOrban e de acord. \nDe altfel, și cu Legea care punea un consiliu de 7 oameni, ca \nsă fie mai multe poziții, că sunt mai multe funduri de oameni care cad \npe lângă Parlament și nu mai vin aici pe aceste scaune, era de acord \nPNL. (Vociferări.) \nNu și-a obținut acordul de la președintele Iohannis, al cărui \ngest îl salut, că a atacat la CCR acea lege. \nDar, între timp, mergem înainte cu această numire - pe repede \nînainte - care n-are absolut niciun sens în acest moment, în contextul \nîn  care  ne  aflăm.  Avem  doi  oameni  profesioniști  pe  funcțiile  de \nvicepreședinte, au zeci de ani vechime în instituție. \nÎn aceste condiții, noi, cei de la USR, îl vom vota pe singurul \ncandidat care a reușit să treacă de furcile caudine ale comisiei și să \najungă la plen, care nu e un candidat al PSD, că v-ați pus acolo 3 \ncandidați, dar numai unul e cel ales – fostul șef de cabinet al domnului \nPonta. (Vociferări.) \nVom vota un om care are experiență în domeniul privat, a \nlucrat la o companie mare de telecomunicații și are un CV solid. \nDin păcate, aici s-a făcut o mascaradă. Văd că și colegii de la \nPNL... (Vociferări.) \nUnde e liderul dumneavoastră de grup? Poate are o poziție pe \ntema  asta.  Ce  părere  aveți  despre  faptul  că  PSD  își  pune  omul  la \nANCOM? Ce îndemn de vot aveți astăzi? Îl votați pe Vlad Stoica? \n                                                                                             8                                                                                          \n     \n(Vociferări.)  E  OK,  nu?  Sunteți  în  opoziție  față  de  PSD.  Nu  vă \nînțelegeți. Am înțeles. \nEi,  românii  văd  lucrurile  astea...  (Vociferări.)  ...oricât \nîncercați, oricâți bani pompați în presă – câte 200 de milioane – și așa \nmai departe. \nȘi o să vedeți asta și la votul din 6 decembrie. \nVă mulțumesc. \nDomnul Robert-Marius Cazanciuc: \nDa. \nMulțumesc. \nNoi, de la PSD, vă salutăm cu respect pe dumneavoastră, de \nla USR, prin domnul Simonis. \nVă rog. \nDomnul Alfred-Robert Simonis (de la tribună): \nMulțumesc, domnule președinte, doamnă președinte. \nÎn  primul  rând,  aș  spune  că  legitimitatea  Partidului  Social \nDemocrat n-o stabiliți dumneavoastră, stimați colegi de la USR. Mai \nales că au stabilit românii, în urmă cu două săptămâni, legitimitatea \nfiecăruia dintre noi. \nOr,  în  dreptul  nostru  scrie  1.450  de  primari;  la \ndumneavoastră, vreo 35. \nDe acolo vă luați legitimitatea! (Aplauze.) Din voturi, nu din \nstrigat la Parlament! (Aplauze.) \n                                                                                             9                                                                                          \n     \nPe de altă parte, dumneavoastră ați dat argumente suficiente \npentru care e nevoie urgentă de această numire – „piață de miliarde”, \n„5G”. Citez din dumneavoastră. \nPăi, nu e important ca pe lângă cei doi profesioniști, pe care \ntot Partidul Social Democrat i-a desemnat – uite, asta uitați să spuneți \n–  să  mai  punem  unul,  al  treilea,  să  se  ocupe  de  această  piață  de \nmiliarde, de implementarea 5G și de alte chestiuni importante? \nCât despre necesitatea în grabă de a vota, păi, am și o eu o \nîntrebare,  stimați  colegi  de  la  USR.  Tocmai  s-a  încheiat  plenul \nCamerei Deputaților. Plen al Camerei Deputaților, unde un deputat al \nUSR și-a dat demisia. (Vociferări.) \nAstăzi  ați  trimis  înlocuirea  acelui  deputat  cu  un  alt  coleg \ndeputat și mâine vreți să-l validați. \nCare  e  graba?  De  ce  nu  lăsăm  ca  Parlamentul  viitor  să \nhotărască, eventual? (Vociferări.) \nCând e vorba de colegii dumneavoastră e grabă. \nEventual, sperați că veți câștiga alegerile și că veți putea să \nnumiți dumneavoastră pentru un rest de mandat. \nEu  vreau  să  vă  reamintesc  așa.  Mandatul  președintelui \nANCOM a început în urmă cu 2 ani și jumătate, în acest Parlament. \nExistă un rest de mandat, de 2 ani și jumătate, și este atributul acestui \nParlament să dea restul de mandat, să pună omul pe restul de mandat. \nE simplu. (Aplauze.) \nDomnul Robert-Marius Cazanciuc: \nDa. \n                                                                                             10                                                                                          \n     \nMulțumesc. \nDin partea Grupului minorităților, domnul deputat Grosaru, \nvă rog. \nDomnul Andi-Gabriel Grosaru (de la tribună): \nDomnule președinte, \nStimați colegi, \nTrebuie  să  facem  o  mențiune.  În  primul  rând,  pentru \ncorectitudine. \nPoate unii dintre colegii noștri sunt în continuare în vacanță, \ndar Camera Deputaților... Parlamentul României a lucrat și în sesiune \nextraordinară. \nDeci nu am fost în vacanță. \nVă mulțumesc. \nDomnul Robert-Marius Cazanciuc: \nMulțumesc. \nDacă nu mai sunt alte intervenții, stimați colegi, luăm act de \nraportul comun întocmit de cele două comisii de specialitate. \nȘi vă reamintesc, conform art. 99 din Regulamentul comun al \nCamerei  și  Senatului,  pentru  numirea  președintelui  Autorității \nNaționale pentru Administrare și Reglementare în Comunicații, votul \neste secret și se exprimă prin buletine de vot care vor fi completate \nconform propunerilor din raportul comisiilor. \n                                                                                             11                                                                                          \n     \nPentru  a  fi  aprobată  numirea  președintelui  Autorității \nNaționale  pentru  Administrare  și  Reglementare  în  Comunicații  este \nnecesar votul majorității senatorilor și deputaților prezenți. \nStimați colegi, \nAm finalizat dezbaterile. \nVă reamintesc modalitatea de vot în cazul votului secret cu \nbuletine de vot. \nÎn Sala „Barbu Catargiu” este amplasată urna de vot. \nFiecare deputat și senator va primi buletinul de vot. \nSenatorul și deputatul votează pentru numire lăsând neatinse \nnumele și prenumele persoanei propuse pentru a fi numită și votează \ncontra numirii tăind numele persoanei propuse. \nSunt nule buletinele de vot care nu poartă ștampila de control \nși cele pe care numărul candidaților, ale căror nume nu au fost tăiate, \ndepășește numărul funcțiilor pentru care se face alegerea. \nCu  aceste  precizări,  stimați  colegi,  urmează  exprimarea \nvotului. \nÎi  invit  pe  domnii  chestori  în  sala  Biroului  permanent  al \nCamerei, „Barbu Catargiu”. \nGrupurile  parlamentare  vor  vota  conform  programului \nanunțat anterior. \nVă rog, chestorii. \n(Domnul  deputat  Florin-Claudiu  Roman  solicită  să  ia \ncuvântul.) \nO chestiune de procedură, domnul Roman, vă rog. \n                                                                                             12                                                                                          \n     \nDomnul Florin-Claudiu Roman (de la tribună): \nMulțumesc, domnule președinte. \nDoamnelor și domnilor colegi, \nBolșevismul  are  o  nouă  culoare  politică  în  Parlamentul \nRomâniei prin Uniunea Salvați România. (Râsete.) \nDomnul  deputat  sau  tovarășul  deputat  Claudiu  Năsui,  „un \nbăiat din stele”, cum se spune în popor, a venit să ne spună astăzi că \npoate fi cel mai mare lansator de fake news din Parlamentul României. \nSă vii să faci acuzații mizerabile spunând că o autoritate de \nreglementare  independentă  trebuie  ținută  sub  sfera  intereselor \noperatorilor de pe piață înseamnă bolșevism, domnule Năsui. \nEu  credeam  că  cine  a  stat 5  ani  la  ruși  nu  poate  gândi  ca \nBush, dar am văzut că sunteți mai socialist și mai bolșevic decât foarte \nmulți dintre cei care sunt reprezentanți ai acestui sistem. \nCum  puteți  dumneavoastră,  vă  întreb,  să  spuneți  asemenea \nminciuni, împreună cu Vlad Voiculescu? Cum puteți? \nDumneavoastră știți că în Legea de funcționare a ASF existau \naceste prevederi? \nÎncercați să mințiți poporul spunând că liberalii dau privilegii. \nSă vă fie rușine, domnule Năsui! \nDacă pentru dumneavoastră un reprezentant al unei autorități \nde reglementare, din Franța, din Germania, din Italia, de unde doriți \ndumneavoastră,  are  dreptul  să-i fie decontată  diurna dacă  nu  stă  în \nBucurești și dacă domiciliază în altă parte, cum puteți să mințiți în \nhalul ăsta? Chiar nu mai aveți rușine? \n                                                                                             13                                                                                          \n     \nCum  puteți  dumneavoastră  să  nu  înțelegeți  că  pe  piața \nasigurărilor cei care controlează societățile de asigurări nu pot fi ca \nnivel  de  salarizare  sub  cei  pe  care  îi  controlează...?  Dacă  nu  vrem \ncorupție, domnule Năsui. \nSau vreți corupție? \nCe vreți? Ca să înțelegem. \nAveți o teorie bolșevică, îmi pare foarte rău să vă spun. \nAveți o teorie socialistă, aveți o teorie stângistă. \nȘi faceți asta doar din disperare. Pentru că la recentele alegeri \nprocentul dumneavoastră este la limită pentru intrarea în Parlament ca \nalianță. \nChiar nu mai aveți rușine? Chiar nu puteți să vă opriți din \ntăvălugul minciunilor pe care le rostogoliți în mediul online? \nAm sperat ca dumneavoastră, ca fiind un parlamentar tânăr, \nsă aveți puterea să recunoașteți ceea ce trebuie și ceea ce nu trebuie. \nVeniți și spuneți, știm noi cum fac, își mută domiciliul. \nPăi, ați făcut dumneavoastră? Sau de unde știți treaba asta? \n(Vociferări.) \nChiar nu mai aveți rușine? Pentru dumneavoastră chiar toate \nautoritățile statului trebuie călcate în picioare? (Vociferări.) \nDomnule Năsui, lăsați populismul deoparte! V-am mai spus \nde vreo două-trei ori și am tăcut, sperând că ați înțeles că nu puteți \ncălca în picioare orice în țara asta. \n                                                                                             14                                                                                          \n     \nLegea  spune  foarte  clar  –  autoritatea  de  reglementare,  cea \ncare controlează piața, trebuie să aibă o salarizare corespunzătoare cu \ncei de pe piață. Știți de ce? Pentru că așa spune legea, domnule Năsui. \nNu vă convine, modificați legea. \nDar asta spune legea, domnule Năsui, nu altceva. \nNu mai faceți populisme și ipocrizie de 2 bani! \nÎmi pare foarte rău că am crezut odată că aveți caracter! Nu \naveți, domnule Năsui! (Aplauze. Vociferări.) \nDomnul Robert-Marius Cazanciuc: \nStimați colegi, \nInvit  membrii  Birourilor  permanente  la  Sala  „Barbu \nCatargiu”. \nDeci membrii Birourilor celor două Camere vă rog, la Sala \n„Barbu Catargiu”. \n(Domnul deputat Claudiu-Iulius-Gavril Năsui solicită să ia \ncuvântul.) \n(În  continuare,  conducerea  ședinței  a  fost  preluată  de \ndoamna  deputat  Carmen-Ileana  Mihălcescu,  vicepreședinte  al \nCamerei Deputaților.) \nDoamna Carmen-Ileana Mihălcescu: \nDrept la replică, domnul Năsui, vă rog. \nDomnul Claudiu-Iulius-Gavril Năsui (de la tribună): \nMulțumesc frumos, doamnă președinte, pentru acest drept la \nreplică. \n                                                                                             15                                                                                          \n     \nÎn primul rând, subiectul era ANCOM, altă instituție căpușată \npolitic, după cum foarte bine știți. \nȘi, domnule Roman, știți foarte bine ce ați făcut. \nDomnul Florin-Claudiu Roman (din sală): \nCe-am făcut? \nDomnul Claudiu-Iulius-Gavril Năsui (de la tribună): \nAți introdus un proiect de lege, acum 3 zile, pe care l-ați pus \npe repede înainte, astăzi, în Comisia pentru buget, finanțe... \nDomnul Florin-Claudiu Roman (din sală): \nEu? \nDomnul Claudiu-Iulius-Gavril Năsui (de la tribună): \nÎn Biroul permanent, a fost pus ieri. Astăzi a fost convocată \nComisia  pentru  buget,  finanțe,  cu  proiectul  dumneavoastră,  semnat \nnumai de dumneavoastră, în care se află noi privilegii, noi beneficii... \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n...noi beneficii pentru membrii Consiliului de administrație al \nASF. \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n                                                                                             16                                                                                          \n     \nAnume? Stați să vă spun. \nNu vă... nu vă impacientați, că toate lucrurile se află și toate \nlucrurile sunt scrise. \nDoamna Carmen-Ileana Mihălcescu: \nAveți la dispoziție... \nDomnul Claudiu-Iulius-Gavril Năsui (de la tribună): \nAm avut speranța... \nDoamna Carmen-Ileana Mihălcescu: \n... două minute. Mai puțin de două minute... \nDomnul Claudiu-Iulius-Gavril Năsui (de la tribună): \n...că ați semnat un lucru fără să-l știți. \nDoamna Carmen-Ileana Mihălcescu: \n...pentru drept la replică. \nDomnul Claudiu-Iulius-Gavril Năsui (de la tribună): \nDar, după vehemența dumneavoastră, văd că chiar susțineți \ncu  aplomb  să  fie  privilegiile...  (Vociferări.)  ...pentru  cei  mai  mari \nbugetari de lux ai României și mai mari. \nȘi mai aveți tupeul, apoi, să spuneți că noi suntem bolșevici?! \n(Vociferări.) \nDumneavoastră  vreți  să  dați  din  banii  poporului,  din  banii \ncontribuabililor,  din  banii  oamenilor  care  plătesc  taxe  și  impozite, \nprivilegii mai mari! Și cei care sunt socialiști sunt USR? (Vociferări.) \nFals! \n                                                                                             17                                                                                          \n     \nSocialiștii sunt cei care iau de la toată lumea, de la cei care \nmuncesc  în  economia  reală,  prin  taxe  și  impozite  și  dau  unei \nnomenclaturi. Unei nomenclaturi politice ca aceea pe care o salvați \ndumneavoastră. \nPuteți  să  spuneți  ce  calomnii  doriți  dumneavoastră  și \nminciuni de Antena 3! Nu vă fac cinste, așa cum nici acest proiect de \nlege nu vă face cinste! \nDacă  aveți  pic  de  respect  pentru  poporul  român,  pentru \ncontribuabil, pentru liberalism și pentru orice ce-ar putea să însemne \nPNL  sau  de  dreapta  în  România,  veți  susține  eliminarea  acelui \namendament rușinos. \nUn amendament prin care – ca să fie clar pentru toată lumea \n– membrii Consiliului de administrație al ASF câștigă diurne în plus, \ndrepturi în plus, în cazul în care nu-și pun domiciliul în București. \nMă întrebați pe mine cine nu-și pune domiciliul în București? \nFaceți o mică investigație... (Vociferări.) \nPăi, nu. Nici eu. \nDoamna Carmen-Ileana Mihălcescu: \nAți  depășit  cele  două  minute,  domnule  Năsui,  vă  rog  să \nîncheiați. \nDomnul Claudiu-Iulius-Gavril Năsui (de la tribună): \nDar, ce, dreptul la replică e de doar două minute? \nDoamna Carmen-Ileana Mihălcescu: \nDreptul la replică e de două minute. \n                                                                                             18                                                                                          \n     \nMulțumesc. \nDomnul Claudiu-Iulius-Gavril Năsui (de la tribună): \nDar atacul poate să fie mai mult decât replica?! (Râsete.) \nDoamna Carmen-Ileana Mihălcescu: \nAcesta este regulamentul. \nDomnul Claudiu-Iulius-Gavril Năsui (de la tribună): \nAdică trebuie să existe o proporționalitate. \nDoamna Carmen-Ileana Mihălcescu: \nVreți să-l ignorați, înțeleg. \nVă rog, continuați. \nDomnul Claudiu-Iulius-Gavril Năsui (de la tribună): \nBun. Doar voiam să  menționez faptul că acest proiect este \nunul rușinos, care trece de data asta și cu susținerea PSD și a PNL. O \nfrăție pe care am mai văzut-o și care aș spera că se va termina sau că \ns-a terminat. \nȘi, da, socialism înseamnă să iei de la cei care produc, să iei \nprin taxe și impozite, și să dai unei minorități care se întâmplă să fie \nvremelnic la putere și să aibă influență politică. \nOr, proiectul acesta de lege exact asta face. \nȘi nu face doar asta, face chiar mai mult de atât. Mai reduce \nși  răspunderea  penală  și  civilă  pentru  membrii  Consiliului  de \nadministrație al ASF. \nToate lucrurile acestea sunt negru pe alb. \n                                                                                             19                                                                                          \n     \nDacă mă atacați pe mine, ca persoană, sau partidul din care \nfac parte, și spuneți că asta este socialism, asta nu înseamnă automat \ncă este adevărat și nu înseamnă că aveți dreptate. Dimpotrivă! Dacă vă \ndoriți o societate mai liberă și mai de dreapta trebuie tocmai să nu ne \nmai batem joc de taxele și impozitele oamenilor și să nu mai creăm \nbeneficii speciale pentru câțiva privilegiați care sunt  puși în funcții \npolitice. \nȘi asta este tot ce ne dorim. \nȘi  încă  un  lucru.  Proiectul  dumneavoastră  care  trece  pe \nrepede înainte prin toate comisiile sau, mă rog, comisiile relevante, \nnici măcar n-are avize de la Consiliul Legislativ și de la... nimic. A \nfost pus ieri pe ordinea de zi, cu termen de primire puncte de vedere \nazi. De ieri până azi. Pentru o chestiune pe care, haideți să fim serioși, \nnu  ajută  decât  minoritatea  care  se  află  vremelnic  în  Consiliul  de \nadministrație al ASF. \nȘi pentru lucrurile acestea nu doar că nu mi-e rușine... \nDoamna Carmen-Ileana Mihălcescu: \nMulțumesc. \nDomnul Claudiu-Iulius-Gavril Năsui (de la tribună): \n...sunt mândru. \nDoamna Carmen-Ileana Mihălcescu: \nMulțumesc frumos. \nDomnul Claudiu-Iulius-Gavril Năsui (de la tribună): \nȘi o să fac asta și în viitoarea legislatură... \n                                                                                             20                                                                                          \n     \nDoamna Carmen-Ileana Mihălcescu: \nDomnule Roman... \nDomnul Claudiu-Iulius-Gavril Năsui (de la tribună): \n...și în oricare legislatură mă voi afla aici... \nDoamna Carmen-Ileana Mihălcescu: \n...vă rog să interveniți cu un drept la replică. \nDomnul Claudiu-Iulius-Gavril Năsui (de la tribună): \n...să combat aceste privilegii pe care le faceți pentru prietenii \ndumneavoastră politici. \nMulțumesc. (Aplauze.) \nDoamna Carmen-Ileana Mihălcescu: \nDar vă rog să nu generați un alt drept la replică, vă rog foarte \nmult. \nMulțumesc. \nDomnul Florin-Claudiu Roman (de la tribună): \nNu, doamnă președinte, nu voi vorbi despre Troțki, că tocmai \nl-am auzit pe noul Troțki din USR. (Râsete.) \nMi-am amintit de discursurile lui Troțki, bolșevicul, care sunt \ncopie la indigo cu ceea ce a spus antevorbitorul meu. \nAm să încerc să-i explic domnului, tovarășului deputat Năsui, \nceea  ce  nu  va  pricepe  niciodată  și  ceea  ce  el  prezintă  ca  fiind \nprivilegii. \n                                                                                             21                                                                                          \n     \nDacă n-ați fi un – haideți, să nu folosesc un termen dur – un \nom care... \nPuneți mâna pe carte și citiți legea! \nVeți observa, veți observa, domnule deputat, că întotdeauna, \ncu  o  scurtă  perioadă,  de  2  ani  de  zile,  membrii...  Consiliului  de \nsupraveghere  se  numește,  nu  consiliu  de  administrație.  Nu  e  o \nsocietate comercială, e o autoritate de reglementare. \nDeci prima lecție pe care v-o dau astăzi de la tribună este să \nfaceți  diferența  între  o  societate  comercială,  cu  un  consiliu  de \nadministrație, și o autoritate de reglementare condusă de un consiliu \nde supraveghere. (Vociferări.) \nÎn altă ordine de idei, până acum 4 ani de zile, tot ceea ce \nînsemna autoritate de pe piața bancară – ASF, CNVM, chiar și BNR – \ndacă vă uitați în lege veți observa că nu erau trași la răspundere penală \npentru vot, domnule Năsui. Pentru votul pe care îl exprimă. \nȘi este peste tot în lume așa. Și am să vă explic și de ce, ca să \npricepeți și dumneavoastră, că văd că pricepeți mai greu. (Vociferări.) \nNu poți să te duci să aplici o sancțiune care înseamnă 1% din \ncapitalul social, unei firme de asigurări care are un capital social de \nsute de milioane de euro, fără să stai cu sabia deasupra capului că \ncineva din piață are suficienți bani să plătească tot ceea ce înseamnă \nparte de atac public. \nTrebuie să iei decizii corecte, și atunci trebuie să fii protejat \nde lege, pentru vot! \n                                                                                             22                                                                                          \n     \nEste  a  doua  lecție  pe  care  v-o  dau,  pentru  că  nu  faceți \ndiferența între una și alta. \nA treia chestiune pe care am să v-o spun, domnule Năsui. \nÎmi asum integral acest proiect de lege. Și știu exact ce-am \nscris acolo. \nDe exemplu, am trecut un articol în care am spus că paza \ntrebuie  asigurată  de  jandarmerie.  Știți  de  ce?  Știți  de  ce?  Vreți  să \nrămână aceeași firmă privată care a căpușat ASF? Asta vreți? Asta vă \nderanjează? \nV-ați băgat pe un teren pe care dumneavoastră vreți să păreți \ncă-l cunoașteți. \nNu-l cunoașteți, domnule Năsui, îmi pare foarte rău. \nDar nu doar că nu-l cunoașteți, atât timp cât faceți o confuzie \ngravă între o autoritate de reglementare independentă și o societate \ncomercială,  între  un  consiliu  de  supraveghere  și  un  consiliu  de \nadministrație, înțeleg foarte clar că habar nu aveți pe ce lume trăiți. \nVă  mai  rog,  pentru  ultima  dată,  terminați  cu  populismele. \nDacă vreți să fiți în conducerea acestei țări, dumneavoastră trebuie să \nfaceți dovada că sunteți pregătit! Or, atâta timp cât, vă repet, nu faceți \ndiferența între o societate comercială și o autoritate de reglementare, \ncare  trebuie  să  fie  independentă,  domnule  Năsui,  și  unde \ndumneavoastră v-ați trimis reprezentant, atâta timp cât nu înțelegeți, \natâta  timp  cât  nu  înțelegeți  care  e  diferența  între  consiliul  de \nadministrație al unei societăți comerciale și consiliul de supraveghere, \natâta timp cât nu înțelegeți că într-o democrație puternică autoritățile \n                                                                                             23                                                                                          \n     \nde  reglementare  trebuie  susținute  prin  lege,  tocmai  ca  să  nu  fie \ncoruptibile,  înseamnă  că  de  fapt  principiul  dumneavoastră  de  viață \neste: „Cine a stat 5 ani la ruși nu poate gândi ca Bush!”. \nÎmi pare foarte rău pentru dumneavoastră, chiar vă credeam \nun om pregătit. Mi-am dat seama că sunteți praf și pulbere! \nDoamna Carmen-Ileana Mihălcescu: \nMulțumesc. \n \nDupă exercitarea votului \n(În continuare, conducerea ședinței a fost preluată de domnul \nsenator Robert-Marius Cazanciuc, vicepreședinte al Senatului.) \nDomnul Robert-Marius Cazanciuc: \nStimați colegi, \nSala, aproape plină. Așa că reluăm lucrările. \nAvem procesul-verbal? \nDomnul Mario-Ovidiu Oprea (din sală): \nDa. \nDomnul Robert-Marius Cazanciuc: \nDa? \nVă rog, domnul senator Mario Oprea. \nRezultatul votului. \nDomnul Mario-Ovidiu Oprea (de la tribună): \nBună ziua, tuturor! \n                                                                                             24                                                                                          \n     \nDau  citire  procesului-verbal  referitor  la  rezultatul  votului \nexprimat  de  către  deputați  și  senatori  cu  privire  la  numirea \npreședintelui  Autorității  Naționale  pentru  Administrare  și \nReglementare în Comunicații. \nBirourile  permanente  ale  celor  două  Camere  ale \nParlamentului,  în  temeiul  art.  44  alin.  (4)  din  Regulamentul \nactivităților comune ale Camerei Deputaților și Senatului, republicat, \nau procedat la verificarea și numărarea voturilor exprimate prin vot \nsecret cu buletine, de către deputați și senatori, asupra propunerii de \nnumire  în  funcția  de  președinte  al  Autorității  Naționale  pentru \nAdministrare  și  Reglementare  în  Comunicații,  și  au  constatat \nurmătoarele: \n- Numărul total al deputaților și senatorilor: 464; \n- Numărul deputaților și senatorilor prezenți: 322; \n- Numărul total de voturi exprimate: 322; \n- Numărul de voturi anulate: 3; \n- Numărul total de voturi valabil exprimate: 319. \nDupă  verificarea  și  numărarea  voturilor  au  rezultat \nurmătoarele: \nDomnul Stoica Vlad Ștefan:  \n- voturi pentru: 283; \n- voturi contra: 36. \nDoamna Catrina Maria-Manuela: \n- voturi pentru: 12; \n- voturi contra: 307. \n                                                                                             25                                                                                          \n     \nDomnul Smeeianu Ion: \n- voturi pentru: 1; \n- voturi contra: 318. \nDomnul Rozolea Mircea Valentin: \n- voturi pentru: 23; \n- voturi contra: 296. \nCa urmare, Birourile permanente au constatat că este întrunită \nmajoritatea de voturi necesară pentru numirea domnului Stoica Vlad \nȘtefan  în  funcția  de  președinte  al  Autorității  Naționale  pentru \nAdministrare și Reglementare în Comunicații, pentru perioada rămasă \na mandatului de 6 ani început în data de 11 mai 2017. \nMulțumesc. \nDomnul Robert-Marius Cazanciuc: \nDa. \nMulțumesc domnului senator Mario Oprea. \nStimați colegi, \nAșa cum am fost deja informați, potrivit rezultatului votului, \nParlamentul  României  a  hotărât  numirea  domnului  Vlad  Stoica  în \nfuncția de președinte al ANCOM. \nÎi dorim succes și înțelepciune într-o misiune complicată în \naceste vremuri! \nStimați colegi, \nOrdinea de zi a fost epuizată. \nDeclar  închisă  ședința  comună  a  Camerei  Deputaților  și \nSenatului. \n                                                                                             26                                                                                          \n     \nSă ne revedem sănătoși! \n \nȘedința s-a încheiat la ora 15,16. \n \n \n "
    },
    "8": {
        "start_text": "Domnul Robert-Marius Cazanciuc:",
        "start_index": -1,
        "end_text": "Domnul Andi-Gabriel Grosaru  :",
        "end_index": -1,
        "text": "                                                            1                                                                                          \n     \n13 octombrie 2020 – ședință comună \n \n \nS U M A R \n \n1.  Numirea  președintelui  Autorității  Naționale  3. \npentru Administrare și Reglementare în Comunicații \n(ANCOM). \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n \nS T E N O G R A M A \nȘedinței comune  \na Camerei Deputaților și Senatului \ndin ziua de 13 octombrie 2020 \n \nȘedința a început la ora 13,03. \nLucrările ședinței au fost conduse de domnul senator Robert-\nMarius Cazanciuc, vicepreședinte al Senatului, și de doamna deputat \nCarmen-Ileana  Mihălcescu,  vicepreședinte  al  Camerei  Deputaților, \nasistați  de  domnul  deputat  Iulian  Iancu,  secretar  al  Camerei \nDeputaților, și de domnul senator Mario-Ovidiu Oprea, secretar al \nSenatului. \nDomnul Robert-Marius Cazanciuc: \nBucuria  acestei  revederi  nu  va  dura  foarte  mult  în  sala  de \nplen, după cum știți deja. \nDoamnelor și domnilor deputați și senatori, \nDeclar  deschisă  ședința  comună  de  astăzi  a  Senatului  și \nCamerei Deputaților. \nStimați colegi, \nOrdinea  de  zi,  programul  de  lucru,  precum  și  formula  de \ndesfășurare  pentru  ședința  comună  au  fost  stabilite  de  Birourile \npermanente ale celor două Camere, cu participarea liderilor grupurilor \nparlamentare și sunt afișate pe site-urile celor două Camere. \n                                                                                             3                                                                                          \n     \nProgramul de lucru va dura până la finalizarea ordinii de zi. \nPe ordinea de zi astăzi avem numirea președintelui Autorității \nNaționale pentru Administrare și Reglementare în Comunicații. \nStimați colegi, \nCu privire la desfășurarea votului secret cu buletine, Birourile \npermanente reunite, cu participarea liderilor grupurilor parlamentare, \npropun următoarea procedură. \nExercitarea votului secret cu buletine de vot se va face pe \ngrupuri  parlamentare,  în  sala  Biroului  permanent  al  Camerei \nDeputaților, Sala „Barbu Catargiu”, de la nivelul P1, după următorul \nprogram: \n13,30-14,05  –  Grupurile  parlamentare  ale  PSD,  precum  și \nsenatorii și deputații neafiliați; \n14,05-14,15 – Grupul parlamentar al minorităților naționale \ndin Camera Deputaților; \n14,15-14,35 – Grupurile parlamentare ale PNL; \n14,35-14,50 – Grupurile parlamentare ale USR; \n14,50-15,05 – Grupurile parlamentare ale UDMR; \n15,05-15,15 – Grupul parlamentar PRO România din Camera \nDeputaților; \n15,15-15,25  –  Grupul  parlamentar  al  PMP  din  Camera \nDeputaților. \nStimați colegi, \n                                                                                             4                                                                                          \n     \nÎn  sala  de  vot  „Barbu  Catargiu”  vor  fi  prezenți  permanent \nchestorii  care  înmânează  buletinele  de  vot  și  secretarul  care \nconsemnează prezența parlamentarilor la vot. \nCum spuneam, avem pe ordinea de zi numirea în funcția de \npreședinte  al  Autorității  Naționale  pentru  Administrare  și \nReglementare în Comunicații. \nRaportul  comun  al  Comisiilor  pentru  comunicații  și \ntehnologia  informației,  ale  celor  două  Camere  ale  Parlamentului,  a \nfost afișat pe paginile de Internet ale celor două Camere. \nDin  partea  celor  două  comisii  de  specialitate,  o  rog  pe \ndoamna deputat Ionela Dobrică să ne prezinte raportul. \nDoamna Ionela Viorela Dobrică (de la tribună): \nRaport comun cu privire la numirea în funcția de președinte \nal  Autorității  Naționale  pentru  Administrare  și  Reglementare  în \nComunicații – ANCOM. \nÎn urma procedurii de selecție, membrii celor două comisii au \nconstatat că următorii candidați îndeplinesc condițiile prevăzute la art. \n11 alin. (3) și (4) din Ordonanța de urgență a Guvernului nr. 22/2009 \nprivind  înființarea  Autorității  Naționale  pentru  Administrare  și \nReglementare în Comunicații, aprobată prin Legea nr. 113/2010, cu \nmodificările și completările ulterioare, astfel: \n- Stoica Vlad Ștefan; \n- Catrina Manuela-Maria; \n- Smeeianu Ion  \n- Rozolea Mircea Valentin. \n                                                                                             5                                                                                          \n     \nAnexa nr. 1 cuprinde dosarele candidaților care îndeplinesc \ncondițiile prevăzute la art. 11 alin. (3) și (4) din Ordonanța de urgență \na  Guvernului  nr.  22/2009  privind  înființarea  Autorității  Naționale \npentru  Administrare  și  Reglementare  în  Comunicații,  aprobată  prin \nLegea nr. 113/2010, cu modificările și completările ulterioare. \nAnexa  nr.  2  cuprinde  dosarele  candidaților  care  nu \nîndeplinesc condițiile prevăzute în ordonanța anterior menționată. \nVă mulțumesc. \nDomnul Robert-Marius Cazanciuc: \nDa. \nStimați colegi, \nDacă sunt intervenții? \nVă rog, Grupul USR. \nDomnul Cătălin Drulă (de la tribună): \nDa. \nMulțumesc, domnule președinte. \nIată  o  sală  plină  de  parlamentari,  voie  bună,  pumnii  se \nciocnesc. E ca o reuniune, așa, după vacanță. \nCare  e  motivul  important  al  acestei  reuniuni?  (Vociferări.) \nArde  undeva?  E  urgență?  Măsuri  pe  timp  de  pandemie,  sociale, \neconomice? Nu. (Vociferări.) \nMotivul este același care domină clasa politică de 30 de ani – \ntrocul cu funcții. (Vociferări.) \n                                                                                             6                                                                                          \n     \nLa  ANCOM  și-a  dat  demisia  domnul  Grindeanu,  care  e \nnumărul 2 în PSD, acum. \nBineînțeles, 3 ani de zile a respectat legea și a fost apolitic, \nnu-i așa? \nCă toți știm că legile, de fapt, sunt un pic la mișto și toate \ncriteriile astea. \nDar  și-a  dat  demisia  într-un  final  pentru  că  era  în \nincompatibilitate deja de două luni. \nCare e urgența? \nAvem 2 vicepreședinți care pot prelua cu puteri depline acest \nmandat, iar noul Parlament, legitim, mandatat și ales de români – și \nda, voi, de la PSD, v-ați pierdut legitimitatea în acest Parlament – ar fi \nputut să aleagă un președinte, o persoană care să nu fie politică, care \nsă fie un profesionist în domeniu. \nAșa a fost creată această autoritate, ANCOM. Dacă, iarăși, nu \ntratăm lucrurile la mișto, da? \nÎn 2009, Comisia Europeană ne-a spus că trebuie reglementat \nacest domeniu, o piață de miliarde, acum este și miza 5G pe masă, de \ncătre o autoritate autonomă. \nGrabă,  toți  parlamentarii  vin  să  alegem  pe  cineva  care  e \ndinainte determinat. Știm cu toții că va ieși de aici fostul șef de cabinet \nal domnului Ponta. (Vociferări.) \nPe partea PNL – că tot am vorbit mai devreme despre PSD și \nPNL – nu văd niciun fel de opoziție la această mișcare. N-am văzut să \n                                                                                             7                                                                                          \n     \nfie  vreun  candidat.  Înțeleg  că  sunt  de  acord.  Înțeleg  că  și  domnul \nOrban e de acord. \nDe altfel, și cu Legea care punea un consiliu de 7 oameni, ca \nsă fie mai multe poziții, că sunt mai multe funduri de oameni care cad \npe lângă Parlament și nu mai vin aici pe aceste scaune, era de acord \nPNL. (Vociferări.) \nNu și-a obținut acordul de la președintele Iohannis, al cărui \ngest îl salut, că a atacat la CCR acea lege. \nDar, între timp, mergem înainte cu această numire - pe repede \nînainte - care n-are absolut niciun sens în acest moment, în contextul \nîn  care  ne  aflăm.  Avem  doi  oameni  profesioniști  pe  funcțiile  de \nvicepreședinte, au zeci de ani vechime în instituție. \nÎn aceste condiții, noi, cei de la USR, îl vom vota pe singurul \ncandidat care a reușit să treacă de furcile caudine ale comisiei și să \najungă la plen, care nu e un candidat al PSD, că v-ați pus acolo 3 \ncandidați, dar numai unul e cel ales – fostul șef de cabinet al domnului \nPonta. (Vociferări.) \nVom vota un om care are experiență în domeniul privat, a \nlucrat la o companie mare de telecomunicații și are un CV solid. \nDin păcate, aici s-a făcut o mascaradă. Văd că și colegii de la \nPNL... (Vociferări.) \nUnde e liderul dumneavoastră de grup? Poate are o poziție pe \ntema  asta.  Ce  părere  aveți  despre  faptul  că  PSD  își  pune  omul  la \nANCOM? Ce îndemn de vot aveți astăzi? Îl votați pe Vlad Stoica? \n                                                                                             8                                                                                          \n     \n(Vociferări.)  E  OK,  nu?  Sunteți  în  opoziție  față  de  PSD.  Nu  vă \nînțelegeți. Am înțeles. \nEi,  românii  văd  lucrurile  astea...  (Vociferări.)  ...oricât \nîncercați, oricâți bani pompați în presă – câte 200 de milioane – și așa \nmai departe. \nȘi o să vedeți asta și la votul din 6 decembrie. \nVă mulțumesc. \nDomnul Robert-Marius Cazanciuc: \nDa. \nMulțumesc. \nNoi, de la PSD, vă salutăm cu respect pe dumneavoastră, de \nla USR, prin domnul Simonis. \nVă rog. \nDomnul Alfred-Robert Simonis (de la tribună): \nMulțumesc, domnule președinte, doamnă președinte. \nÎn  primul  rând,  aș  spune  că  legitimitatea  Partidului  Social \nDemocrat n-o stabiliți dumneavoastră, stimați colegi de la USR. Mai \nales că au stabilit românii, în urmă cu două săptămâni, legitimitatea \nfiecăruia dintre noi. \nOr,  în  dreptul  nostru  scrie  1.450  de  primari;  la \ndumneavoastră, vreo 35. \nDe acolo vă luați legitimitatea! (Aplauze.) Din voturi, nu din \nstrigat la Parlament! (Aplauze.) \n                                                                                             9                                                                                          \n     \nPe de altă parte, dumneavoastră ați dat argumente suficiente \npentru care e nevoie urgentă de această numire – „piață de miliarde”, \n„5G”. Citez din dumneavoastră. \nPăi, nu e important ca pe lângă cei doi profesioniști, pe care \ntot Partidul Social Democrat i-a desemnat – uite, asta uitați să spuneți \n–  să  mai  punem  unul,  al  treilea,  să  se  ocupe  de  această  piață  de \nmiliarde, de implementarea 5G și de alte chestiuni importante? \nCât despre necesitatea în grabă de a vota, păi, am și o eu o \nîntrebare,  stimați  colegi  de  la  USR.  Tocmai  s-a  încheiat  plenul \nCamerei Deputaților. Plen al Camerei Deputaților, unde un deputat al \nUSR și-a dat demisia. (Vociferări.) \nAstăzi  ați  trimis  înlocuirea  acelui  deputat  cu  un  alt  coleg \ndeputat și mâine vreți să-l validați. \nCare  e  graba?  De  ce  nu  lăsăm  ca  Parlamentul  viitor  să \nhotărască, eventual? (Vociferări.) \nCând e vorba de colegii dumneavoastră e grabă. \nEventual, sperați că veți câștiga alegerile și că veți putea să \nnumiți dumneavoastră pentru un rest de mandat. \nEu  vreau  să  vă  reamintesc  așa.  Mandatul  președintelui \nANCOM a început în urmă cu 2 ani și jumătate, în acest Parlament. \nExistă un rest de mandat, de 2 ani și jumătate, și este atributul acestui \nParlament să dea restul de mandat, să pună omul pe restul de mandat. \nE simplu. (Aplauze.) \nDomnul Robert-Marius Cazanciuc: \nDa. \n                                                                                             10                                                                                          \n     \nMulțumesc. \nDin partea Grupului minorităților, domnul deputat Grosaru, \nvă rog. \nDomnul Andi-Gabriel Grosaru (de la tribună): \nDomnule președinte, \nStimați colegi, \nTrebuie  să  facem  o  mențiune.  În  primul  rând,  pentru \ncorectitudine. \nPoate unii dintre colegii noștri sunt în continuare în vacanță, \ndar Camera Deputaților... Parlamentul României a lucrat și în sesiune \nextraordinară. \nDeci nu am fost în vacanță. \nVă mulțumesc. \nDomnul Robert-Marius Cazanciuc: \nMulțumesc. \nDacă nu mai sunt alte intervenții, stimați colegi, luăm act de \nraportul comun întocmit de cele două comisii de specialitate. \nȘi vă reamintesc, conform art. 99 din Regulamentul comun al \nCamerei  și  Senatului,  pentru  numirea  președintelui  Autorității \nNaționale pentru Administrare și Reglementare în Comunicații, votul \neste secret și se exprimă prin buletine de vot care vor fi completate \nconform propunerilor din raportul comisiilor. \n                                                                                             11                                                                                          \n     \nPentru  a  fi  aprobată  numirea  președintelui  Autorității \nNaționale  pentru  Administrare  și  Reglementare  în  Comunicații  este \nnecesar votul majorității senatorilor și deputaților prezenți. \nStimați colegi, \nAm finalizat dezbaterile. \nVă reamintesc modalitatea de vot în cazul votului secret cu \nbuletine de vot. \nÎn Sala „Barbu Catargiu” este amplasată urna de vot. \nFiecare deputat și senator va primi buletinul de vot. \nSenatorul și deputatul votează pentru numire lăsând neatinse \nnumele și prenumele persoanei propuse pentru a fi numită și votează \ncontra numirii tăind numele persoanei propuse. \nSunt nule buletinele de vot care nu poartă ștampila de control \nși cele pe care numărul candidaților, ale căror nume nu au fost tăiate, \ndepășește numărul funcțiilor pentru care se face alegerea. \nCu  aceste  precizări,  stimați  colegi,  urmează  exprimarea \nvotului. \nÎi  invit  pe  domnii  chestori  în  sala  Biroului  permanent  al \nCamerei, „Barbu Catargiu”. \nGrupurile  parlamentare  vor  vota  conform  programului \nanunțat anterior. \nVă rog, chestorii. \n(Domnul  deputat  Florin-Claudiu  Roman  solicită  să  ia \ncuvântul.) \nO chestiune de procedură, domnul Roman, vă rog. \n                                                                                             12                                                                                          \n     \nDomnul Florin-Claudiu Roman (de la tribună): \nMulțumesc, domnule președinte. \nDoamnelor și domnilor colegi, \nBolșevismul  are  o  nouă  culoare  politică  în  Parlamentul \nRomâniei prin Uniunea Salvați România. (Râsete.) \nDomnul  deputat  sau  tovarășul  deputat  Claudiu  Năsui,  „un \nbăiat din stele”, cum se spune în popor, a venit să ne spună astăzi că \npoate fi cel mai mare lansator de fake news din Parlamentul României. \nSă vii să faci acuzații mizerabile spunând că o autoritate de \nreglementare  independentă  trebuie  ținută  sub  sfera  intereselor \noperatorilor de pe piață înseamnă bolșevism, domnule Năsui. \nEu  credeam  că  cine  a  stat 5  ani  la  ruși  nu  poate  gândi  ca \nBush, dar am văzut că sunteți mai socialist și mai bolșevic decât foarte \nmulți dintre cei care sunt reprezentanți ai acestui sistem. \nCum  puteți  dumneavoastră,  vă  întreb,  să  spuneți  asemenea \nminciuni, împreună cu Vlad Voiculescu? Cum puteți? \nDumneavoastră știți că în Legea de funcționare a ASF existau \naceste prevederi? \nÎncercați să mințiți poporul spunând că liberalii dau privilegii. \nSă vă fie rușine, domnule Năsui! \nDacă pentru dumneavoastră un reprezentant al unei autorități \nde reglementare, din Franța, din Germania, din Italia, de unde doriți \ndumneavoastră,  are  dreptul  să-i fie decontată  diurna dacă  nu  stă  în \nBucurești și dacă domiciliază în altă parte, cum puteți să mințiți în \nhalul ăsta? Chiar nu mai aveți rușine? \n                                                                                             13                                                                                          \n     \nCum  puteți  dumneavoastră  să  nu  înțelegeți  că  pe  piața \nasigurărilor cei care controlează societățile de asigurări nu pot fi ca \nnivel  de  salarizare  sub  cei  pe  care  îi  controlează...?  Dacă  nu  vrem \ncorupție, domnule Năsui. \nSau vreți corupție? \nCe vreți? Ca să înțelegem. \nAveți o teorie bolșevică, îmi pare foarte rău să vă spun. \nAveți o teorie socialistă, aveți o teorie stângistă. \nȘi faceți asta doar din disperare. Pentru că la recentele alegeri \nprocentul dumneavoastră este la limită pentru intrarea în Parlament ca \nalianță. \nChiar nu mai aveți rușine? Chiar nu puteți să vă opriți din \ntăvălugul minciunilor pe care le rostogoliți în mediul online? \nAm sperat ca dumneavoastră, ca fiind un parlamentar tânăr, \nsă aveți puterea să recunoașteți ceea ce trebuie și ceea ce nu trebuie. \nVeniți și spuneți, știm noi cum fac, își mută domiciliul. \nPăi, ați făcut dumneavoastră? Sau de unde știți treaba asta? \n(Vociferări.) \nChiar nu mai aveți rușine? Pentru dumneavoastră chiar toate \nautoritățile statului trebuie călcate în picioare? (Vociferări.) \nDomnule Năsui, lăsați populismul deoparte! V-am mai spus \nde vreo două-trei ori și am tăcut, sperând că ați înțeles că nu puteți \ncălca în picioare orice în țara asta. \n                                                                                             14                                                                                          \n     \nLegea  spune  foarte  clar  –  autoritatea  de  reglementare,  cea \ncare controlează piața, trebuie să aibă o salarizare corespunzătoare cu \ncei de pe piață. Știți de ce? Pentru că așa spune legea, domnule Năsui. \nNu vă convine, modificați legea. \nDar asta spune legea, domnule Năsui, nu altceva. \nNu mai faceți populisme și ipocrizie de 2 bani! \nÎmi pare foarte rău că am crezut odată că aveți caracter! Nu \naveți, domnule Năsui! (Aplauze. Vociferări.) \nDomnul Robert-Marius Cazanciuc: \nStimați colegi, \nInvit  membrii  Birourilor  permanente  la  Sala  „Barbu \nCatargiu”. \nDeci membrii Birourilor celor două Camere vă rog, la Sala \n„Barbu Catargiu”. \n(Domnul deputat Claudiu-Iulius-Gavril Năsui solicită să ia \ncuvântul.) \n(În  continuare,  conducerea  ședinței  a  fost  preluată  de \ndoamna  deputat  Carmen-Ileana  Mihălcescu,  vicepreședinte  al \nCamerei Deputaților.) \nDoamna Carmen-Ileana Mihălcescu: \nDrept la replică, domnul Năsui, vă rog. \nDomnul Claudiu-Iulius-Gavril Năsui (de la tribună): \nMulțumesc frumos, doamnă președinte, pentru acest drept la \nreplică. \n                                                                                             15                                                                                          \n     \nÎn primul rând, subiectul era ANCOM, altă instituție căpușată \npolitic, după cum foarte bine știți. \nȘi, domnule Roman, știți foarte bine ce ați făcut. \nDomnul Florin-Claudiu Roman (din sală): \nCe-am făcut? \nDomnul Claudiu-Iulius-Gavril Năsui (de la tribună): \nAți introdus un proiect de lege, acum 3 zile, pe care l-ați pus \npe repede înainte, astăzi, în Comisia pentru buget, finanțe... \nDomnul Florin-Claudiu Roman (din sală): \nEu? \nDomnul Claudiu-Iulius-Gavril Năsui (de la tribună): \nÎn Biroul permanent, a fost pus ieri. Astăzi a fost convocată \nComisia  pentru  buget,  finanțe,  cu  proiectul  dumneavoastră,  semnat \nnumai de dumneavoastră, în care se află noi privilegii, noi beneficii... \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n...noi beneficii pentru membrii Consiliului de administrație al \nASF. \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n                                                                                             16                                                                                          \n     \nAnume? Stați să vă spun. \nNu vă... nu vă impacientați, că toate lucrurile se află și toate \nlucrurile sunt scrise. \nDoamna Carmen-Ileana Mihălcescu: \nAveți la dispoziție... \nDomnul Claudiu-Iulius-Gavril Năsui (de la tribună): \nAm avut speranța... \nDoamna Carmen-Ileana Mihălcescu: \n... două minute. Mai puțin de două minute... \nDomnul Claudiu-Iulius-Gavril Năsui (de la tribună): \n...că ați semnat un lucru fără să-l știți. \nDoamna Carmen-Ileana Mihălcescu: \n...pentru drept la replică. \nDomnul Claudiu-Iulius-Gavril Năsui (de la tribună): \nDar, după vehemența dumneavoastră, văd că chiar susțineți \ncu  aplomb  să  fie  privilegiile...  (Vociferări.)  ...pentru  cei  mai  mari \nbugetari de lux ai României și mai mari. \nȘi mai aveți tupeul, apoi, să spuneți că noi suntem bolșevici?! \n(Vociferări.) \nDumneavoastră  vreți  să  dați  din  banii  poporului,  din  banii \ncontribuabililor,  din  banii  oamenilor  care  plătesc  taxe  și  impozite, \nprivilegii mai mari! Și cei care sunt socialiști sunt USR? (Vociferări.) \nFals! \n                                                                                             17                                                                                          \n     \nSocialiștii sunt cei care iau de la toată lumea, de la cei care \nmuncesc  în  economia  reală,  prin  taxe  și  impozite  și  dau  unei \nnomenclaturi. Unei nomenclaturi politice ca aceea pe care o salvați \ndumneavoastră. \nPuteți  să  spuneți  ce  calomnii  doriți  dumneavoastră  și \nminciuni de Antena 3! Nu vă fac cinste, așa cum nici acest proiect de \nlege nu vă face cinste! \nDacă  aveți  pic  de  respect  pentru  poporul  român,  pentru \ncontribuabil, pentru liberalism și pentru orice ce-ar putea să însemne \nPNL  sau  de  dreapta  în  România,  veți  susține  eliminarea  acelui \namendament rușinos. \nUn amendament prin care – ca să fie clar pentru toată lumea \n– membrii Consiliului de administrație al ASF câștigă diurne în plus, \ndrepturi în plus, în cazul în care nu-și pun domiciliul în București. \nMă întrebați pe mine cine nu-și pune domiciliul în București? \nFaceți o mică investigație... (Vociferări.) \nPăi, nu. Nici eu. \nDoamna Carmen-Ileana Mihălcescu: \nAți  depășit  cele  două  minute,  domnule  Năsui,  vă  rog  să \nîncheiați. \nDomnul Claudiu-Iulius-Gavril Năsui (de la tribună): \nDar, ce, dreptul la replică e de doar două minute? \nDoamna Carmen-Ileana Mihălcescu: \nDreptul la replică e de două minute. \n                                                                                             18                                                                                          \n     \nMulțumesc. \nDomnul Claudiu-Iulius-Gavril Năsui (de la tribună): \nDar atacul poate să fie mai mult decât replica?! (Râsete.) \nDoamna Carmen-Ileana Mihălcescu: \nAcesta este regulamentul. \nDomnul Claudiu-Iulius-Gavril Năsui (de la tribună): \nAdică trebuie să existe o proporționalitate. \nDoamna Carmen-Ileana Mihălcescu: \nVreți să-l ignorați, înțeleg. \nVă rog, continuați. \nDomnul Claudiu-Iulius-Gavril Năsui (de la tribună): \nBun. Doar voiam să  menționez faptul că acest proiect este \nunul rușinos, care trece de data asta și cu susținerea PSD și a PNL. O \nfrăție pe care am mai văzut-o și care aș spera că se va termina sau că \ns-a terminat. \nȘi, da, socialism înseamnă să iei de la cei care produc, să iei \nprin taxe și impozite, și să dai unei minorități care se întâmplă să fie \nvremelnic la putere și să aibă influență politică. \nOr, proiectul acesta de lege exact asta face. \nȘi nu face doar asta, face chiar mai mult de atât. Mai reduce \nși  răspunderea  penală  și  civilă  pentru  membrii  Consiliului  de \nadministrație al ASF. \nToate lucrurile acestea sunt negru pe alb. \n                                                                                             19                                                                                          \n     \nDacă mă atacați pe mine, ca persoană, sau partidul din care \nfac parte, și spuneți că asta este socialism, asta nu înseamnă automat \ncă este adevărat și nu înseamnă că aveți dreptate. Dimpotrivă! Dacă vă \ndoriți o societate mai liberă și mai de dreapta trebuie tocmai să nu ne \nmai batem joc de taxele și impozitele oamenilor și să nu mai creăm \nbeneficii speciale pentru câțiva privilegiați care sunt  puși în funcții \npolitice. \nȘi asta este tot ce ne dorim. \nȘi  încă  un  lucru.  Proiectul  dumneavoastră  care  trece  pe \nrepede înainte prin toate comisiile sau, mă rog, comisiile relevante, \nnici măcar n-are avize de la Consiliul Legislativ și de la... nimic. A \nfost pus ieri pe ordinea de zi, cu termen de primire puncte de vedere \nazi. De ieri până azi. Pentru o chestiune pe care, haideți să fim serioși, \nnu  ajută  decât  minoritatea  care  se  află  vremelnic  în  Consiliul  de \nadministrație al ASF. \nȘi pentru lucrurile acestea nu doar că nu mi-e rușine... \nDoamna Carmen-Ileana Mihălcescu: \nMulțumesc. \nDomnul Claudiu-Iulius-Gavril Năsui (de la tribună): \n...sunt mândru. \nDoamna Carmen-Ileana Mihălcescu: \nMulțumesc frumos. \nDomnul Claudiu-Iulius-Gavril Năsui (de la tribună): \nȘi o să fac asta și în viitoarea legislatură... \n                                                                                             20                                                                                          \n     \nDoamna Carmen-Ileana Mihălcescu: \nDomnule Roman... \nDomnul Claudiu-Iulius-Gavril Năsui (de la tribună): \n...și în oricare legislatură mă voi afla aici... \nDoamna Carmen-Ileana Mihălcescu: \n...vă rog să interveniți cu un drept la replică. \nDomnul Claudiu-Iulius-Gavril Năsui (de la tribună): \n...să combat aceste privilegii pe care le faceți pentru prietenii \ndumneavoastră politici. \nMulțumesc. (Aplauze.) \nDoamna Carmen-Ileana Mihălcescu: \nDar vă rog să nu generați un alt drept la replică, vă rog foarte \nmult. \nMulțumesc. \nDomnul Florin-Claudiu Roman (de la tribună): \nNu, doamnă președinte, nu voi vorbi despre Troțki, că tocmai \nl-am auzit pe noul Troțki din USR. (Râsete.) \nMi-am amintit de discursurile lui Troțki, bolșevicul, care sunt \ncopie la indigo cu ceea ce a spus antevorbitorul meu. \nAm să încerc să-i explic domnului, tovarășului deputat Năsui, \nceea  ce  nu  va  pricepe  niciodată  și  ceea  ce  el  prezintă  ca  fiind \nprivilegii. \n                                                                                             21                                                                                          \n     \nDacă n-ați fi un – haideți, să nu folosesc un termen dur – un \nom care... \nPuneți mâna pe carte și citiți legea! \nVeți observa, veți observa, domnule deputat, că întotdeauna, \ncu  o  scurtă  perioadă,  de  2  ani  de  zile,  membrii...  Consiliului  de \nsupraveghere  se  numește,  nu  consiliu  de  administrație.  Nu  e  o \nsocietate comercială, e o autoritate de reglementare. \nDeci prima lecție pe care v-o dau astăzi de la tribună este să \nfaceți  diferența  între  o  societate  comercială,  cu  un  consiliu  de \nadministrație, și o autoritate de reglementare condusă de un consiliu \nde supraveghere. (Vociferări.) \nÎn altă ordine de idei, până acum 4 ani de zile, tot ceea ce \nînsemna autoritate de pe piața bancară – ASF, CNVM, chiar și BNR – \ndacă vă uitați în lege veți observa că nu erau trași la răspundere penală \npentru vot, domnule Năsui. Pentru votul pe care îl exprimă. \nȘi este peste tot în lume așa. Și am să vă explic și de ce, ca să \npricepeți și dumneavoastră, că văd că pricepeți mai greu. (Vociferări.) \nNu poți să te duci să aplici o sancțiune care înseamnă 1% din \ncapitalul social, unei firme de asigurări care are un capital social de \nsute de milioane de euro, fără să stai cu sabia deasupra capului că \ncineva din piață are suficienți bani să plătească tot ceea ce înseamnă \nparte de atac public. \nTrebuie să iei decizii corecte, și atunci trebuie să fii protejat \nde lege, pentru vot! \n                                                                                             22                                                                                          \n     \nEste  a  doua  lecție  pe  care  v-o  dau,  pentru  că  nu  faceți \ndiferența între una și alta. \nA treia chestiune pe care am să v-o spun, domnule Năsui. \nÎmi asum integral acest proiect de lege. Și știu exact ce-am \nscris acolo. \nDe exemplu, am trecut un articol în care am spus că paza \ntrebuie  asigurată  de  jandarmerie.  Știți  de  ce?  Știți  de  ce?  Vreți  să \nrămână aceeași firmă privată care a căpușat ASF? Asta vreți? Asta vă \nderanjează? \nV-ați băgat pe un teren pe care dumneavoastră vreți să păreți \ncă-l cunoașteți. \nNu-l cunoașteți, domnule Năsui, îmi pare foarte rău. \nDar nu doar că nu-l cunoașteți, atât timp cât faceți o confuzie \ngravă între o autoritate de reglementare independentă și o societate \ncomercială,  între  un  consiliu  de  supraveghere  și  un  consiliu  de \nadministrație, înțeleg foarte clar că habar nu aveți pe ce lume trăiți. \nVă  mai  rog,  pentru  ultima  dată,  terminați  cu  populismele. \nDacă vreți să fiți în conducerea acestei țări, dumneavoastră trebuie să \nfaceți dovada că sunteți pregătit! Or, atâta timp cât, vă repet, nu faceți \ndiferența între o societate comercială și o autoritate de reglementare, \ncare  trebuie  să  fie  independentă,  domnule  Năsui,  și  unde \ndumneavoastră v-ați trimis reprezentant, atâta timp cât nu înțelegeți, \natâta  timp  cât  nu  înțelegeți  care  e  diferența  între  consiliul  de \nadministrație al unei societăți comerciale și consiliul de supraveghere, \natâta timp cât nu înțelegeți că într-o democrație puternică autoritățile \n                                                                                             23                                                                                          \n     \nde  reglementare  trebuie  susținute  prin  lege,  tocmai  ca  să  nu  fie \ncoruptibile,  înseamnă  că  de  fapt  principiul  dumneavoastră  de  viață \neste: „Cine a stat 5 ani la ruși nu poate gândi ca Bush!”. \nÎmi pare foarte rău pentru dumneavoastră, chiar vă credeam \nun om pregătit. Mi-am dat seama că sunteți praf și pulbere! \nDoamna Carmen-Ileana Mihălcescu: \nMulțumesc. \n \nDupă exercitarea votului \n(În continuare, conducerea ședinței a fost preluată de domnul \nsenator Robert-Marius Cazanciuc, vicepreședinte al Senatului.) \nDomnul Robert-Marius Cazanciuc: \nStimați colegi, \nSala, aproape plină. Așa că reluăm lucrările. \nAvem procesul-verbal? \nDomnul Mario-Ovidiu Oprea (din sală): \nDa. \nDomnul Robert-Marius Cazanciuc: \nDa? \nVă rog, domnul senator Mario Oprea. \nRezultatul votului. \nDomnul Mario-Ovidiu Oprea (de la tribună): \nBună ziua, tuturor! \n                                                                                             24                                                                                          \n     \nDau  citire  procesului-verbal  referitor  la  rezultatul  votului \nexprimat  de  către  deputați  și  senatori  cu  privire  la  numirea \npreședintelui  Autorității  Naționale  pentru  Administrare  și \nReglementare în Comunicații. \nBirourile  permanente  ale  celor  două  Camere  ale \nParlamentului,  în  temeiul  art.  44  alin.  (4)  din  Regulamentul \nactivităților comune ale Camerei Deputaților și Senatului, republicat, \nau procedat la verificarea și numărarea voturilor exprimate prin vot \nsecret cu buletine, de către deputați și senatori, asupra propunerii de \nnumire  în  funcția  de  președinte  al  Autorității  Naționale  pentru \nAdministrare  și  Reglementare  în  Comunicații,  și  au  constatat \nurmătoarele: \n- Numărul total al deputaților și senatorilor: 464; \n- Numărul deputaților și senatorilor prezenți: 322; \n- Numărul total de voturi exprimate: 322; \n- Numărul de voturi anulate: 3; \n- Numărul total de voturi valabil exprimate: 319. \nDupă  verificarea  și  numărarea  voturilor  au  rezultat \nurmătoarele: \nDomnul Stoica Vlad Ștefan:  \n- voturi pentru: 283; \n- voturi contra: 36. \nDoamna Catrina Maria-Manuela: \n- voturi pentru: 12; \n- voturi contra: 307. \n                                                                                             25                                                                                          \n     \nDomnul Smeeianu Ion: \n- voturi pentru: 1; \n- voturi contra: 318. \nDomnul Rozolea Mircea Valentin: \n- voturi pentru: 23; \n- voturi contra: 296. \nCa urmare, Birourile permanente au constatat că este întrunită \nmajoritatea de voturi necesară pentru numirea domnului Stoica Vlad \nȘtefan  în  funcția  de  președinte  al  Autorității  Naționale  pentru \nAdministrare și Reglementare în Comunicații, pentru perioada rămasă \na mandatului de 6 ani început în data de 11 mai 2017. \nMulțumesc. \nDomnul Robert-Marius Cazanciuc: \nDa. \nMulțumesc domnului senator Mario Oprea. \nStimați colegi, \nAșa cum am fost deja informați, potrivit rezultatului votului, \nParlamentul  României  a  hotărât  numirea  domnului  Vlad  Stoica  în \nfuncția de președinte al ANCOM. \nÎi dorim succes și înțelepciune într-o misiune complicată în \naceste vremuri! \nStimați colegi, \nOrdinea de zi a fost epuizată. \nDeclar  închisă  ședința  comună  a  Camerei  Deputaților  și \nSenatului. \n                                                                                             26                                                                                          \n     \nSă ne revedem sănătoși! \n \nȘedința s-a încheiat la ora 15,16. \n \n \n "
    },
    "9": {
        "start_text": "Domnul Andi-Gabriel Grosaru  :",
        "start_index": -1,
        "end_text": "Domnul Robert-Marius Cazanciuc:",
        "end_index": -1,
        "text": "                                                             1                                                                                          \n     \n13 octombrie 2020 – ședință comună \n \n \nS U M A R \n \n1.  Numirea  președintelui  Autorității  Naționale  3. \npentru Administrare și Reglementare în Comunicații \n(ANCOM). \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n \nS T E N O G R A M A \nȘedinței comune  \na Camerei Deputaților și Senatului \ndin ziua de 13 octombrie 2020 \n \nȘedința a început la ora 13,03. \nLucrările ședinței au fost conduse de domnul senator Robert-\nMarius Cazanciuc, vicepreședinte al Senatului, și de doamna deputat \nCarmen-Ileana  Mihălcescu,  vicepreședinte  al  Camerei  Deputaților, \nasistați  de  domnul  deputat  Iulian  Iancu,  secretar  al  Camerei \nDeputaților, și de domnul senator Mario-Ovidiu Oprea, secretar al \nSenatului. \nDomnul Robert-Marius Cazanciuc: \nBucuria  acestei  revederi  nu  va  dura  foarte  mult  în  sala  de \nplen, după cum știți deja. \nDoamnelor și domnilor deputați și senatori, \nDeclar  deschisă  ședința  comună  de  astăzi  a  Senatului  și \nCamerei Deputaților. \nStimați colegi, \nOrdinea  de  zi,  programul  de  lucru,  precum  și  formula  de \ndesfășurare  pentru  ședința  comună  au  fost  stabilite  de  Birourile \npermanente ale celor două Camere, cu participarea liderilor grupurilor \nparlamentare și sunt afișate pe site-urile celor două Camere. \n                                                                                             3                                                                                          \n     \nProgramul de lucru va dura până la finalizarea ordinii de zi. \nPe ordinea de zi astăzi avem numirea președintelui Autorității \nNaționale pentru Administrare și Reglementare în Comunicații. \nStimați colegi, \nCu privire la desfășurarea votului secret cu buletine, Birourile \npermanente reunite, cu participarea liderilor grupurilor parlamentare, \npropun următoarea procedură. \nExercitarea votului secret cu buletine de vot se va face pe \ngrupuri  parlamentare,  în  sala  Biroului  permanent  al  Camerei \nDeputaților, Sala „Barbu Catargiu”, de la nivelul P1, după următorul \nprogram: \n13,30-14,05  –  Grupurile  parlamentare  ale  PSD,  precum  și \nsenatorii și deputații neafiliați; \n14,05-14,15 – Grupul parlamentar al minorităților naționale \ndin Camera Deputaților; \n14,15-14,35 – Grupurile parlamentare ale PNL; \n14,35-14,50 – Grupurile parlamentare ale USR; \n14,50-15,05 – Grupurile parlamentare ale UDMR; \n15,05-15,15 – Grupul parlamentar PRO România din Camera \nDeputaților; \n15,15-15,25  –  Grupul  parlamentar  al  PMP  din  Camera \nDeputaților. \nStimați colegi, \n                                                                                             4                                                                                          \n     \nÎn  sala  de  vot  „Barbu  Catargiu”  vor  fi  prezenți  permanent \nchestorii  care  înmânează  buletinele  de  vot  și  secretarul  care \nconsemnează prezența parlamentarilor la vot. \nCum spuneam, avem pe ordinea de zi numirea în funcția de \npreședinte  al  Autorității  Naționale  pentru  Administrare  și \nReglementare în Comunicații. \nRaportul  comun  al  Comisiilor  pentru  comunicații  și \ntehnologia  informației,  ale  celor  două  Camere  ale  Parlamentului,  a \nfost afișat pe paginile de Internet ale celor două Camere. \nDin  partea  celor  două  comisii  de  specialitate,  o  rog  pe \ndoamna deputat Ionela Dobrică să ne prezinte raportul. \nDoamna Ionela Viorela Dobrică (de la tribună): \nRaport comun cu privire la numirea în funcția de președinte \nal  Autorității  Naționale  pentru  Administrare  și  Reglementare  în \nComunicații – ANCOM. \nÎn urma procedurii de selecție, membrii celor două comisii au \nconstatat că următorii candidați îndeplinesc condițiile prevăzute la art. \n11 alin. (3) și (4) din Ordonanța de urgență a Guvernului nr. 22/2009 \nprivind  înființarea  Autorității  Naționale  pentru  Administrare  și \nReglementare în Comunicații, aprobată prin Legea nr. 113/2010, cu \nmodificările și completările ulterioare, astfel: \n- Stoica Vlad Ștefan; \n- Catrina Manuela-Maria; \n- Smeeianu Ion  \n- Rozolea Mircea Valentin. \n                                                                                             5                                                                                          \n     \nAnexa nr. 1 cuprinde dosarele candidaților care îndeplinesc \ncondițiile prevăzute la art. 11 alin. (3) și (4) din Ordonanța de urgență \na  Guvernului  nr.  22/2009  privind  înființarea  Autorității  Naționale \npentru  Administrare  și  Reglementare  în  Comunicații,  aprobată  prin \nLegea nr. 113/2010, cu modificările și completările ulterioare. \nAnexa  nr.  2  cuprinde  dosarele  candidaților  care  nu \nîndeplinesc condițiile prevăzute în ordonanța anterior menționată. \nVă mulțumesc. \nDomnul Robert-Marius Cazanciuc: \nDa. \nStimați colegi, \nDacă sunt intervenții? \nVă rog, Grupul USR. \nDomnul Cătălin Drulă (de la tribună): \nDa. \nMulțumesc, domnule președinte. \nIată  o  sală  plină  de  parlamentari,  voie  bună,  pumnii  se \nciocnesc. E ca o reuniune, așa, după vacanță. \nCare  e  motivul  important  al  acestei  reuniuni?  (Vociferări.) \nArde  undeva?  E  urgență?  Măsuri  pe  timp  de  pandemie,  sociale, \neconomice? Nu. (Vociferări.) \nMotivul este același care domină clasa politică de 30 de ani – \ntrocul cu funcții. (Vociferări.) \n                                                                                             6                                                                                          \n     \nLa  ANCOM  și-a  dat  demisia  domnul  Grindeanu,  care  e \nnumărul 2 în PSD, acum. \nBineînțeles, 3 ani de zile a respectat legea și a fost apolitic, \nnu-i așa? \nCă toți știm că legile, de fapt, sunt un pic la mișto și toate \ncriteriile astea. \nDar  și-a  dat  demisia  într-un  final  pentru  că  era  în \nincompatibilitate deja de două luni. \nCare e urgența? \nAvem 2 vicepreședinți care pot prelua cu puteri depline acest \nmandat, iar noul Parlament, legitim, mandatat și ales de români – și \nda, voi, de la PSD, v-ați pierdut legitimitatea în acest Parlament – ar fi \nputut să aleagă un președinte, o persoană care să nu fie politică, care \nsă fie un profesionist în domeniu. \nAșa a fost creată această autoritate, ANCOM. Dacă, iarăși, nu \ntratăm lucrurile la mișto, da? \nÎn 2009, Comisia Europeană ne-a spus că trebuie reglementat \nacest domeniu, o piață de miliarde, acum este și miza 5G pe masă, de \ncătre o autoritate autonomă. \nGrabă,  toți  parlamentarii  vin  să  alegem  pe  cineva  care  e \ndinainte determinat. Știm cu toții că va ieși de aici fostul șef de cabinet \nal domnului Ponta. (Vociferări.) \nPe partea PNL – că tot am vorbit mai devreme despre PSD și \nPNL – nu văd niciun fel de opoziție la această mișcare. N-am văzut să \n                                                                                             7                                                                                          \n     \nfie  vreun  candidat.  Înțeleg  că  sunt  de  acord.  Înțeleg  că  și  domnul \nOrban e de acord. \nDe altfel, și cu Legea care punea un consiliu de 7 oameni, ca \nsă fie mai multe poziții, că sunt mai multe funduri de oameni care cad \npe lângă Parlament și nu mai vin aici pe aceste scaune, era de acord \nPNL. (Vociferări.) \nNu și-a obținut acordul de la președintele Iohannis, al cărui \ngest îl salut, că a atacat la CCR acea lege. \nDar, între timp, mergem înainte cu această numire - pe repede \nînainte - care n-are absolut niciun sens în acest moment, în contextul \nîn  care  ne  aflăm.  Avem  doi  oameni  profesioniști  pe  funcțiile  de \nvicepreședinte, au zeci de ani vechime în instituție. \nÎn aceste condiții, noi, cei de la USR, îl vom vota pe singurul \ncandidat care a reușit să treacă de furcile caudine ale comisiei și să \najungă la plen, care nu e un candidat al PSD, că v-ați pus acolo 3 \ncandidați, dar numai unul e cel ales – fostul șef de cabinet al domnului \nPonta. (Vociferări.) \nVom vota un om care are experiență în domeniul privat, a \nlucrat la o companie mare de telecomunicații și are un CV solid. \nDin păcate, aici s-a făcut o mascaradă. Văd că și colegii de la \nPNL... (Vociferări.) \nUnde e liderul dumneavoastră de grup? Poate are o poziție pe \ntema  asta.  Ce  părere  aveți  despre  faptul  că  PSD  își  pune  omul  la \nANCOM? Ce îndemn de vot aveți astăzi? Îl votați pe Vlad Stoica? \n                                                                                             8                                                                                          \n     \n(Vociferări.)  E  OK,  nu?  Sunteți  în  opoziție  față  de  PSD.  Nu  vă \nînțelegeți. Am înțeles. \nEi,  românii  văd  lucrurile  astea...  (Vociferări.)  ...oricât \nîncercați, oricâți bani pompați în presă – câte 200 de milioane – și așa \nmai departe. \nȘi o să vedeți asta și la votul din 6 decembrie. \nVă mulțumesc. \nDomnul Robert-Marius Cazanciuc: \nDa. \nMulțumesc. \nNoi, de la PSD, vă salutăm cu respect pe dumneavoastră, de \nla USR, prin domnul Simonis. \nVă rog. \nDomnul Alfred-Robert Simonis (de la tribună): \nMulțumesc, domnule președinte, doamnă președinte. \nÎn  primul  rând,  aș  spune  că  legitimitatea  Partidului  Social \nDemocrat n-o stabiliți dumneavoastră, stimați colegi de la USR. Mai \nales că au stabilit românii, în urmă cu două săptămâni, legitimitatea \nfiecăruia dintre noi. \nOr,  în  dreptul  nostru  scrie  1.450  de  primari;  la \ndumneavoastră, vreo 35. \nDe acolo vă luați legitimitatea! (Aplauze.) Din voturi, nu din \nstrigat la Parlament! (Aplauze.) \n                                                                                             9                                                                                          \n     \nPe de altă parte, dumneavoastră ați dat argumente suficiente \npentru care e nevoie urgentă de această numire – „piață de miliarde”, \n„5G”. Citez din dumneavoastră. \nPăi, nu e important ca pe lângă cei doi profesioniști, pe care \ntot Partidul Social Democrat i-a desemnat – uite, asta uitați să spuneți \n–  să  mai  punem  unul,  al  treilea,  să  se  ocupe  de  această  piață  de \nmiliarde, de implementarea 5G și de alte chestiuni importante? \nCât despre necesitatea în grabă de a vota, păi, am și o eu o \nîntrebare,  stimați  colegi  de  la  USR.  Tocmai  s-a  încheiat  plenul \nCamerei Deputaților. Plen al Camerei Deputaților, unde un deputat al \nUSR și-a dat demisia. (Vociferări.) \nAstăzi  ați  trimis  înlocuirea  acelui  deputat  cu  un  alt  coleg \ndeputat și mâine vreți să-l validați. \nCare  e  graba?  De  ce  nu  lăsăm  ca  Parlamentul  viitor  să \nhotărască, eventual? (Vociferări.) \nCând e vorba de colegii dumneavoastră e grabă. \nEventual, sperați că veți câștiga alegerile și că veți putea să \nnumiți dumneavoastră pentru un rest de mandat. \nEu  vreau  să  vă  reamintesc  așa.  Mandatul  președintelui \nANCOM a început în urmă cu 2 ani și jumătate, în acest Parlament. \nExistă un rest de mandat, de 2 ani și jumătate, și este atributul acestui \nParlament să dea restul de mandat, să pună omul pe restul de mandat. \nE simplu. (Aplauze.) \nDomnul Robert-Marius Cazanciuc: \nDa. \n                                                                                             10                                                                                          \n     \nMulțumesc. \nDin partea Grupului minorităților, domnul deputat Grosaru, \nvă rog. \nDomnul Andi-Gabriel Grosaru (de la tribună): \nDomnule președinte, \nStimați colegi, \nTrebuie  să  facem  o  mențiune.  În  primul  rând,  pentru \ncorectitudine. \nPoate unii dintre colegii noștri sunt în continuare în vacanță, \ndar Camera Deputaților... Parlamentul României a lucrat și în sesiune \nextraordinară. \nDeci nu am fost în vacanță. \nVă mulțumesc. \nDomnul Robert-Marius Cazanciuc: \nMulțumesc. \nDacă nu mai sunt alte intervenții, stimați colegi, luăm act de \nraportul comun întocmit de cele două comisii de specialitate. \nȘi vă reamintesc, conform art. 99 din Regulamentul comun al \nCamerei  și  Senatului,  pentru  numirea  președintelui  Autorității \nNaționale pentru Administrare și Reglementare în Comunicații, votul \neste secret și se exprimă prin buletine de vot care vor fi completate \nconform propunerilor din raportul comisiilor. \n                                                                                             11                                                                                          \n     \nPentru  a  fi  aprobată  numirea  președintelui  Autorității \nNaționale  pentru  Administrare  și  Reglementare  în  Comunicații  este \nnecesar votul majorității senatorilor și deputaților prezenți. \nStimați colegi, \nAm finalizat dezbaterile. \nVă reamintesc modalitatea de vot în cazul votului secret cu \nbuletine de vot. \nÎn Sala „Barbu Catargiu” este amplasată urna de vot. \nFiecare deputat și senator va primi buletinul de vot. \nSenatorul și deputatul votează pentru numire lăsând neatinse \nnumele și prenumele persoanei propuse pentru a fi numită și votează \ncontra numirii tăind numele persoanei propuse. \nSunt nule buletinele de vot care nu poartă ștampila de control \nși cele pe care numărul candidaților, ale căror nume nu au fost tăiate, \ndepășește numărul funcțiilor pentru care se face alegerea. \nCu  aceste  precizări,  stimați  colegi,  urmează  exprimarea \nvotului. \nÎi  invit  pe  domnii  chestori  în  sala  Biroului  permanent  al \nCamerei, „Barbu Catargiu”. \nGrupurile  parlamentare  vor  vota  conform  programului \nanunțat anterior. \nVă rog, chestorii. \n(Domnul  deputat  Florin-Claudiu  Roman  solicită  să  ia \ncuvântul.) \nO chestiune de procedură, domnul Roman, vă rog. \n                                                                                             12                                                                                          \n     \nDomnul Florin-Claudiu Roman (de la tribună): \nMulțumesc, domnule președinte. \nDoamnelor și domnilor colegi, \nBolșevismul  are  o  nouă  culoare  politică  în  Parlamentul \nRomâniei prin Uniunea Salvați România. (Râsete.) \nDomnul  deputat  sau  tovarășul  deputat  Claudiu  Năsui,  „un \nbăiat din stele”, cum se spune în popor, a venit să ne spună astăzi că \npoate fi cel mai mare lansator de fake news din Parlamentul României. \nSă vii să faci acuzații mizerabile spunând că o autoritate de \nreglementare  independentă  trebuie  ținută  sub  sfera  intereselor \noperatorilor de pe piață înseamnă bolșevism, domnule Năsui. \nEu  credeam  că  cine  a  stat 5  ani  la  ruși  nu  poate  gândi  ca \nBush, dar am văzut că sunteți mai socialist și mai bolșevic decât foarte \nmulți dintre cei care sunt reprezentanți ai acestui sistem. \nCum  puteți  dumneavoastră,  vă  întreb,  să  spuneți  asemenea \nminciuni, împreună cu Vlad Voiculescu? Cum puteți? \nDumneavoastră știți că în Legea de funcționare a ASF existau \naceste prevederi? \nÎncercați să mințiți poporul spunând că liberalii dau privilegii. \nSă vă fie rușine, domnule Năsui! \nDacă pentru dumneavoastră un reprezentant al unei autorități \nde reglementare, din Franța, din Germania, din Italia, de unde doriți \ndumneavoastră,  are  dreptul  să-i fie decontată  diurna dacă  nu  stă  în \nBucurești și dacă domiciliază în altă parte, cum puteți să mințiți în \nhalul ăsta? Chiar nu mai aveți rușine? \n                                                                                             13                                                                                          \n     \nCum  puteți  dumneavoastră  să  nu  înțelegeți  că  pe  piața \nasigurărilor cei care controlează societățile de asigurări nu pot fi ca \nnivel  de  salarizare  sub  cei  pe  care  îi  controlează...?  Dacă  nu  vrem \ncorupție, domnule Năsui. \nSau vreți corupție? \nCe vreți? Ca să înțelegem. \nAveți o teorie bolșevică, îmi pare foarte rău să vă spun. \nAveți o teorie socialistă, aveți o teorie stângistă. \nȘi faceți asta doar din disperare. Pentru că la recentele alegeri \nprocentul dumneavoastră este la limită pentru intrarea în Parlament ca \nalianță. \nChiar nu mai aveți rușine? Chiar nu puteți să vă opriți din \ntăvălugul minciunilor pe care le rostogoliți în mediul online? \nAm sperat ca dumneavoastră, ca fiind un parlamentar tânăr, \nsă aveți puterea să recunoașteți ceea ce trebuie și ceea ce nu trebuie. \nVeniți și spuneți, știm noi cum fac, își mută domiciliul. \nPăi, ați făcut dumneavoastră? Sau de unde știți treaba asta? \n(Vociferări.) \nChiar nu mai aveți rușine? Pentru dumneavoastră chiar toate \nautoritățile statului trebuie călcate în picioare? (Vociferări.) \nDomnule Năsui, lăsați populismul deoparte! V-am mai spus \nde vreo două-trei ori și am tăcut, sperând că ați înțeles că nu puteți \ncălca în picioare orice în țara asta. \n                                                                                             14                                                                                          \n     \nLegea  spune  foarte  clar  –  autoritatea  de  reglementare,  cea \ncare controlează piața, trebuie să aibă o salarizare corespunzătoare cu \ncei de pe piață. Știți de ce? Pentru că așa spune legea, domnule Năsui. \nNu vă convine, modificați legea. \nDar asta spune legea, domnule Năsui, nu altceva. \nNu mai faceți populisme și ipocrizie de 2 bani! \nÎmi pare foarte rău că am crezut odată că aveți caracter! Nu \naveți, domnule Năsui! (Aplauze. Vociferări.) \nDomnul Robert-Marius Cazanciuc: \nStimați colegi, \nInvit  membrii  Birourilor  permanente  la  Sala  „Barbu \nCatargiu”. \nDeci membrii Birourilor celor două Camere vă rog, la Sala \n„Barbu Catargiu”. \n(Domnul deputat Claudiu-Iulius-Gavril Năsui solicită să ia \ncuvântul.) \n(În  continuare,  conducerea  ședinței  a  fost  preluată  de \ndoamna  deputat  Carmen-Ileana  Mihălcescu,  vicepreședinte  al \nCamerei Deputaților.) \nDoamna Carmen-Ileana Mihălcescu: \nDrept la replică, domnul Năsui, vă rog. \nDomnul Claudiu-Iulius-Gavril Năsui (de la tribună): \nMulțumesc frumos, doamnă președinte, pentru acest drept la \nreplică. \n                                                                                             15                                                                                          \n     \nÎn primul rând, subiectul era ANCOM, altă instituție căpușată \npolitic, după cum foarte bine știți. \nȘi, domnule Roman, știți foarte bine ce ați făcut. \nDomnul Florin-Claudiu Roman (din sală): \nCe-am făcut? \nDomnul Claudiu-Iulius-Gavril Năsui (de la tribună): \nAți introdus un proiect de lege, acum 3 zile, pe care l-ați pus \npe repede înainte, astăzi, în Comisia pentru buget, finanțe... \nDomnul Florin-Claudiu Roman (din sală): \nEu? \nDomnul Claudiu-Iulius-Gavril Năsui (de la tribună): \nÎn Biroul permanent, a fost pus ieri. Astăzi a fost convocată \nComisia  pentru  buget,  finanțe,  cu  proiectul  dumneavoastră,  semnat \nnumai de dumneavoastră, în care se află noi privilegii, noi beneficii... \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n...noi beneficii pentru membrii Consiliului de administrație al \nASF. \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n                                                                                             16                                                                                          \n     \nAnume? Stați să vă spun. \nNu vă... nu vă impacientați, că toate lucrurile se află și toate \nlucrurile sunt scrise. \nDoamna Carmen-Ileana Mihălcescu: \nAveți la dispoziție... \nDomnul Claudiu-Iulius-Gavril Năsui (de la tribună): \nAm avut speranța... \nDoamna Carmen-Ileana Mihălcescu: \n... două minute. Mai puțin de două minute... \nDomnul Claudiu-Iulius-Gavril Năsui (de la tribună): \n...că ați semnat un lucru fără să-l știți. \nDoamna Carmen-Ileana Mihălcescu: \n...pentru drept la replică. \nDomnul Claudiu-Iulius-Gavril Năsui (de la tribună): \nDar, după vehemența dumneavoastră, văd că chiar susțineți \ncu  aplomb  să  fie  privilegiile...  (Vociferări.)  ...pentru  cei  mai  mari \nbugetari de lux ai României și mai mari. \nȘi mai aveți tupeul, apoi, să spuneți că noi suntem bolșevici?! \n(Vociferări.) \nDumneavoastră  vreți  să  dați  din  banii  poporului,  din  banii \ncontribuabililor,  din  banii  oamenilor  care  plătesc  taxe  și  impozite, \nprivilegii mai mari! Și cei care sunt socialiști sunt USR? (Vociferări.) \nFals! \n                                                                                             17                                                                                          \n     \nSocialiștii sunt cei care iau de la toată lumea, de la cei care \nmuncesc  în  economia  reală,  prin  taxe  și  impozite  și  dau  unei \nnomenclaturi. Unei nomenclaturi politice ca aceea pe care o salvați \ndumneavoastră. \nPuteți  să  spuneți  ce  calomnii  doriți  dumneavoastră  și \nminciuni de Antena 3! Nu vă fac cinste, așa cum nici acest proiect de \nlege nu vă face cinste! \nDacă  aveți  pic  de  respect  pentru  poporul  român,  pentru \ncontribuabil, pentru liberalism și pentru orice ce-ar putea să însemne \nPNL  sau  de  dreapta  în  România,  veți  susține  eliminarea  acelui \namendament rușinos. \nUn amendament prin care – ca să fie clar pentru toată lumea \n– membrii Consiliului de administrație al ASF câștigă diurne în plus, \ndrepturi în plus, în cazul în care nu-și pun domiciliul în București. \nMă întrebați pe mine cine nu-și pune domiciliul în București? \nFaceți o mică investigație... (Vociferări.) \nPăi, nu. Nici eu. \nDoamna Carmen-Ileana Mihălcescu: \nAți  depășit  cele  două  minute,  domnule  Năsui,  vă  rog  să \nîncheiați. \nDomnul Claudiu-Iulius-Gavril Năsui (de la tribună): \nDar, ce, dreptul la replică e de doar două minute? \nDoamna Carmen-Ileana Mihălcescu: \nDreptul la replică e de două minute. \n                                                                                             18                                                                                          \n     \nMulțumesc. \nDomnul Claudiu-Iulius-Gavril Năsui (de la tribună): \nDar atacul poate să fie mai mult decât replica?! (Râsete.) \nDoamna Carmen-Ileana Mihălcescu: \nAcesta este regulamentul. \nDomnul Claudiu-Iulius-Gavril Năsui (de la tribună): \nAdică trebuie să existe o proporționalitate. \nDoamna Carmen-Ileana Mihălcescu: \nVreți să-l ignorați, înțeleg. \nVă rog, continuați. \nDomnul Claudiu-Iulius-Gavril Năsui (de la tribună): \nBun. Doar voiam să  menționez faptul că acest proiect este \nunul rușinos, care trece de data asta și cu susținerea PSD și a PNL. O \nfrăție pe care am mai văzut-o și care aș spera că se va termina sau că \ns-a terminat. \nȘi, da, socialism înseamnă să iei de la cei care produc, să iei \nprin taxe și impozite, și să dai unei minorități care se întâmplă să fie \nvremelnic la putere și să aibă influență politică. \nOr, proiectul acesta de lege exact asta face. \nȘi nu face doar asta, face chiar mai mult de atât. Mai reduce \nși  răspunderea  penală  și  civilă  pentru  membrii  Consiliului  de \nadministrație al ASF. \nToate lucrurile acestea sunt negru pe alb. \n                                                                                             19                                                                                          \n     \nDacă mă atacați pe mine, ca persoană, sau partidul din care \nfac parte, și spuneți că asta este socialism, asta nu înseamnă automat \ncă este adevărat și nu înseamnă că aveți dreptate. Dimpotrivă! Dacă vă \ndoriți o societate mai liberă și mai de dreapta trebuie tocmai să nu ne \nmai batem joc de taxele și impozitele oamenilor și să nu mai creăm \nbeneficii speciale pentru câțiva privilegiați care sunt  puși în funcții \npolitice. \nȘi asta este tot ce ne dorim. \nȘi  încă  un  lucru.  Proiectul  dumneavoastră  care  trece  pe \nrepede înainte prin toate comisiile sau, mă rog, comisiile relevante, \nnici măcar n-are avize de la Consiliul Legislativ și de la... nimic. A \nfost pus ieri pe ordinea de zi, cu termen de primire puncte de vedere \nazi. De ieri până azi. Pentru o chestiune pe care, haideți să fim serioși, \nnu  ajută  decât  minoritatea  care  se  află  vremelnic  în  Consiliul  de \nadministrație al ASF. \nȘi pentru lucrurile acestea nu doar că nu mi-e rușine... \nDoamna Carmen-Ileana Mihălcescu: \nMulțumesc. \nDomnul Claudiu-Iulius-Gavril Năsui (de la tribună): \n...sunt mândru. \nDoamna Carmen-Ileana Mihălcescu: \nMulțumesc frumos. \nDomnul Claudiu-Iulius-Gavril Năsui (de la tribună): \nȘi o să fac asta și în viitoarea legislatură... \n                                                                                             20                                                                                          \n     \nDoamna Carmen-Ileana Mihălcescu: \nDomnule Roman... \nDomnul Claudiu-Iulius-Gavril Năsui (de la tribună): \n...și în oricare legislatură mă voi afla aici... \nDoamna Carmen-Ileana Mihălcescu: \n...vă rog să interveniți cu un drept la replică. \nDomnul Claudiu-Iulius-Gavril Năsui (de la tribună): \n...să combat aceste privilegii pe care le faceți pentru prietenii \ndumneavoastră politici. \nMulțumesc. (Aplauze.) \nDoamna Carmen-Ileana Mihălcescu: \nDar vă rog să nu generați un alt drept la replică, vă rog foarte \nmult. \nMulțumesc. \nDomnul Florin-Claudiu Roman (de la tribună): \nNu, doamnă președinte, nu voi vorbi despre Troțki, că tocmai \nl-am auzit pe noul Troțki din USR. (Râsete.) \nMi-am amintit de discursurile lui Troțki, bolșevicul, care sunt \ncopie la indigo cu ceea ce a spus antevorbitorul meu. \nAm să încerc să-i explic domnului, tovarășului deputat Năsui, \nceea  ce  nu  va  pricepe  niciodată  și  ceea  ce  el  prezintă  ca  fiind \nprivilegii. \n                                                                                             21                                                                                          \n     \nDacă n-ați fi un – haideți, să nu folosesc un termen dur – un \nom care... \nPuneți mâna pe carte și citiți legea! \nVeți observa, veți observa, domnule deputat, că întotdeauna, \ncu  o  scurtă  perioadă,  de  2  ani  de  zile,  membrii...  Consiliului  de \nsupraveghere  se  numește,  nu  consiliu  de  administrație.  Nu  e  o \nsocietate comercială, e o autoritate de reglementare. \nDeci prima lecție pe care v-o dau astăzi de la tribună este să \nfaceți  diferența  între  o  societate  comercială,  cu  un  consiliu  de \nadministrație, și o autoritate de reglementare condusă de un consiliu \nde supraveghere. (Vociferări.) \nÎn altă ordine de idei, până acum 4 ani de zile, tot ceea ce \nînsemna autoritate de pe piața bancară – ASF, CNVM, chiar și BNR – \ndacă vă uitați în lege veți observa că nu erau trași la răspundere penală \npentru vot, domnule Năsui. Pentru votul pe care îl exprimă. \nȘi este peste tot în lume așa. Și am să vă explic și de ce, ca să \npricepeți și dumneavoastră, că văd că pricepeți mai greu. (Vociferări.) \nNu poți să te duci să aplici o sancțiune care înseamnă 1% din \ncapitalul social, unei firme de asigurări care are un capital social de \nsute de milioane de euro, fără să stai cu sabia deasupra capului că \ncineva din piață are suficienți bani să plătească tot ceea ce înseamnă \nparte de atac public. \nTrebuie să iei decizii corecte, și atunci trebuie să fii protejat \nde lege, pentru vot! \n                                                                                             22                                                                                          \n     \nEste  a  doua  lecție  pe  care  v-o  dau,  pentru  că  nu  faceți \ndiferența între una și alta. \nA treia chestiune pe care am să v-o spun, domnule Năsui. \nÎmi asum integral acest proiect de lege. Și știu exact ce-am \nscris acolo. \nDe exemplu, am trecut un articol în care am spus că paza \ntrebuie  asigurată  de  jandarmerie.  Știți  de  ce?  Știți  de  ce?  Vreți  să \nrămână aceeași firmă privată care a căpușat ASF? Asta vreți? Asta vă \nderanjează? \nV-ați băgat pe un teren pe care dumneavoastră vreți să păreți \ncă-l cunoașteți. \nNu-l cunoașteți, domnule Năsui, îmi pare foarte rău. \nDar nu doar că nu-l cunoașteți, atât timp cât faceți o confuzie \ngravă între o autoritate de reglementare independentă și o societate \ncomercială,  între  un  consiliu  de  supraveghere  și  un  consiliu  de \nadministrație, înțeleg foarte clar că habar nu aveți pe ce lume trăiți. \nVă  mai  rog,  pentru  ultima  dată,  terminați  cu  populismele. \nDacă vreți să fiți în conducerea acestei țări, dumneavoastră trebuie să \nfaceți dovada că sunteți pregătit! Or, atâta timp cât, vă repet, nu faceți \ndiferența între o societate comercială și o autoritate de reglementare, \ncare  trebuie  să  fie  independentă,  domnule  Năsui,  și  unde \ndumneavoastră v-ați trimis reprezentant, atâta timp cât nu înțelegeți, \natâta  timp  cât  nu  înțelegeți  care  e  diferența  între  consiliul  de \nadministrație al unei societăți comerciale și consiliul de supraveghere, \natâta timp cât nu înțelegeți că într-o democrație puternică autoritățile \n                                                                                             23                                                                                          \n     \nde  reglementare  trebuie  susținute  prin  lege,  tocmai  ca  să  nu  fie \ncoruptibile,  înseamnă  că  de  fapt  principiul  dumneavoastră  de  viață \neste: „Cine a stat 5 ani la ruși nu poate gândi ca Bush!”. \nÎmi pare foarte rău pentru dumneavoastră, chiar vă credeam \nun om pregătit. Mi-am dat seama că sunteți praf și pulbere! \nDoamna Carmen-Ileana Mihălcescu: \nMulțumesc. \n \nDupă exercitarea votului \n(În continuare, conducerea ședinței a fost preluată de domnul \nsenator Robert-Marius Cazanciuc, vicepreședinte al Senatului.) \nDomnul Robert-Marius Cazanciuc: \nStimați colegi, \nSala, aproape plină. Așa că reluăm lucrările. \nAvem procesul-verbal? \nDomnul Mario-Ovidiu Oprea (din sală): \nDa. \nDomnul Robert-Marius Cazanciuc: \nDa? \nVă rog, domnul senator Mario Oprea. \nRezultatul votului. \nDomnul Mario-Ovidiu Oprea (de la tribună): \nBună ziua, tuturor! \n                                                                                             24                                                                                          \n     \nDau  citire  procesului-verbal  referitor  la  rezultatul  votului \nexprimat  de  către  deputați  și  senatori  cu  privire  la  numirea \npreședintelui  Autorității  Naționale  pentru  Administrare  și \nReglementare în Comunicații. \nBirourile  permanente  ale  celor  două  Camere  ale \nParlamentului,  în  temeiul  art.  44  alin.  (4)  din  Regulamentul \nactivităților comune ale Camerei Deputaților și Senatului, republicat, \nau procedat la verificarea și numărarea voturilor exprimate prin vot \nsecret cu buletine, de către deputați și senatori, asupra propunerii de \nnumire  în  funcția  de  președinte  al  Autorității  Naționale  pentru \nAdministrare  și  Reglementare  în  Comunicații,  și  au  constatat \nurmătoarele: \n- Numărul total al deputaților și senatorilor: 464; \n- Numărul deputaților și senatorilor prezenți: 322; \n- Numărul total de voturi exprimate: 322; \n- Numărul de voturi anulate: 3; \n- Numărul total de voturi valabil exprimate: 319. \nDupă  verificarea  și  numărarea  voturilor  au  rezultat \nurmătoarele: \nDomnul Stoica Vlad Ștefan:  \n- voturi pentru: 283; \n- voturi contra: 36. \nDoamna Catrina Maria-Manuela: \n- voturi pentru: 12; \n- voturi contra: 307. \n                                                                                             25                                                                                          \n     \nDomnul Smeeianu Ion: \n- voturi pentru: 1; \n- voturi contra: 318. \nDomnul Rozolea Mircea Valentin: \n- voturi pentru: 23; \n- voturi contra: 296. \nCa urmare, Birourile permanente au constatat că este întrunită \nmajoritatea de voturi necesară pentru numirea domnului Stoica Vlad \nȘtefan  în  funcția  de  președinte  al  Autorității  Naționale  pentru \nAdministrare și Reglementare în Comunicații, pentru perioada rămasă \na mandatului de 6 ani început în data de 11 mai 2017. \nMulțumesc. \nDomnul Robert-Marius Cazanciuc: \nDa. \nMulțumesc domnului senator Mario Oprea. \nStimați colegi, \nAșa cum am fost deja informați, potrivit rezultatului votului, \nParlamentul  României  a  hotărât  numirea  domnului  Vlad  Stoica  în \nfuncția de președinte al ANCOM. \nÎi dorim succes și înțelepciune într-o misiune complicată în \naceste vremuri! \nStimați colegi, \nOrdinea de zi a fost epuizată. \nDeclar  închisă  ședința  comună  a  Camerei  Deputaților  și \nSenatului. \n                                                                                             26                                                                                          \n     \nSă ne revedem sănătoși! \n \nȘedința s-a încheiat la ora 15,16. \n \n \n "
    },
    "10": {
        "start_text": "Domnul Robert-Marius Cazanciuc:",
        "start_index": -1,
        "end_text": "Domnul Florin-Claudiu Roman  :",
        "end_index": -1,
        "text": "                                                            1                                                                                          \n     \n13 octombrie 2020 – ședință comună \n \n \nS U M A R \n \n1.  Numirea  președintelui  Autorității  Naționale  3. \npentru Administrare și Reglementare în Comunicații \n(ANCOM). \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n \nS T E N O G R A M A \nȘedinței comune  \na Camerei Deputaților și Senatului \ndin ziua de 13 octombrie 2020 \n \nȘedința a început la ora 13,03. \nLucrările ședinței au fost conduse de domnul senator Robert-\nMarius Cazanciuc, vicepreședinte al Senatului, și de doamna deputat \nCarmen-Ileana  Mihălcescu,  vicepreședinte  al  Camerei  Deputaților, \nasistați  de  domnul  deputat  Iulian  Iancu,  secretar  al  Camerei \nDeputaților, și de domnul senator Mario-Ovidiu Oprea, secretar al \nSenatului. \nDomnul Robert-Marius Cazanciuc: \nBucuria  acestei  revederi  nu  va  dura  foarte  mult  în  sala  de \nplen, după cum știți deja. \nDoamnelor și domnilor deputați și senatori, \nDeclar  deschisă  ședința  comună  de  astăzi  a  Senatului  și \nCamerei Deputaților. \nStimați colegi, \nOrdinea  de  zi,  programul  de  lucru,  precum  și  formula  de \ndesfășurare  pentru  ședința  comună  au  fost  stabilite  de  Birourile \npermanente ale celor două Camere, cu participarea liderilor grupurilor \nparlamentare și sunt afișate pe site-urile celor două Camere. \n                                                                                             3                                                                                          \n     \nProgramul de lucru va dura până la finalizarea ordinii de zi. \nPe ordinea de zi astăzi avem numirea președintelui Autorității \nNaționale pentru Administrare și Reglementare în Comunicații. \nStimați colegi, \nCu privire la desfășurarea votului secret cu buletine, Birourile \npermanente reunite, cu participarea liderilor grupurilor parlamentare, \npropun următoarea procedură. \nExercitarea votului secret cu buletine de vot se va face pe \ngrupuri  parlamentare,  în  sala  Biroului  permanent  al  Camerei \nDeputaților, Sala „Barbu Catargiu”, de la nivelul P1, după următorul \nprogram: \n13,30-14,05  –  Grupurile  parlamentare  ale  PSD,  precum  și \nsenatorii și deputații neafiliați; \n14,05-14,15 – Grupul parlamentar al minorităților naționale \ndin Camera Deputaților; \n14,15-14,35 – Grupurile parlamentare ale PNL; \n14,35-14,50 – Grupurile parlamentare ale USR; \n14,50-15,05 – Grupurile parlamentare ale UDMR; \n15,05-15,15 – Grupul parlamentar PRO România din Camera \nDeputaților; \n15,15-15,25  –  Grupul  parlamentar  al  PMP  din  Camera \nDeputaților. \nStimați colegi, \n                                                                                             4                                                                                          \n     \nÎn  sala  de  vot  „Barbu  Catargiu”  vor  fi  prezenți  permanent \nchestorii  care  înmânează  buletinele  de  vot  și  secretarul  care \nconsemnează prezența parlamentarilor la vot. \nCum spuneam, avem pe ordinea de zi numirea în funcția de \npreședinte  al  Autorității  Naționale  pentru  Administrare  și \nReglementare în Comunicații. \nRaportul  comun  al  Comisiilor  pentru  comunicații  și \ntehnologia  informației,  ale  celor  două  Camere  ale  Parlamentului,  a \nfost afișat pe paginile de Internet ale celor două Camere. \nDin  partea  celor  două  comisii  de  specialitate,  o  rog  pe \ndoamna deputat Ionela Dobrică să ne prezinte raportul. \nDoamna Ionela Viorela Dobrică (de la tribună): \nRaport comun cu privire la numirea în funcția de președinte \nal  Autorității  Naționale  pentru  Administrare  și  Reglementare  în \nComunicații – ANCOM. \nÎn urma procedurii de selecție, membrii celor două comisii au \nconstatat că următorii candidați îndeplinesc condițiile prevăzute la art. \n11 alin. (3) și (4) din Ordonanța de urgență a Guvernului nr. 22/2009 \nprivind  înființarea  Autorității  Naționale  pentru  Administrare  și \nReglementare în Comunicații, aprobată prin Legea nr. 113/2010, cu \nmodificările și completările ulterioare, astfel: \n- Stoica Vlad Ștefan; \n- Catrina Manuela-Maria; \n- Smeeianu Ion  \n- Rozolea Mircea Valentin. \n                                                                                             5                                                                                          \n     \nAnexa nr. 1 cuprinde dosarele candidaților care îndeplinesc \ncondițiile prevăzute la art. 11 alin. (3) și (4) din Ordonanța de urgență \na  Guvernului  nr.  22/2009  privind  înființarea  Autorității  Naționale \npentru  Administrare  și  Reglementare  în  Comunicații,  aprobată  prin \nLegea nr. 113/2010, cu modificările și completările ulterioare. \nAnexa  nr.  2  cuprinde  dosarele  candidaților  care  nu \nîndeplinesc condițiile prevăzute în ordonanța anterior menționată. \nVă mulțumesc. \nDomnul Robert-Marius Cazanciuc: \nDa. \nStimați colegi, \nDacă sunt intervenții? \nVă rog, Grupul USR. \nDomnul Cătălin Drulă (de la tribună): \nDa. \nMulțumesc, domnule președinte. \nIată  o  sală  plină  de  parlamentari,  voie  bună,  pumnii  se \nciocnesc. E ca o reuniune, așa, după vacanță. \nCare  e  motivul  important  al  acestei  reuniuni?  (Vociferări.) \nArde  undeva?  E  urgență?  Măsuri  pe  timp  de  pandemie,  sociale, \neconomice? Nu. (Vociferări.) \nMotivul este același care domină clasa politică de 30 de ani – \ntrocul cu funcții. (Vociferări.) \n                                                                                             6                                                                                          \n     \nLa  ANCOM  și-a  dat  demisia  domnul  Grindeanu,  care  e \nnumărul 2 în PSD, acum. \nBineînțeles, 3 ani de zile a respectat legea și a fost apolitic, \nnu-i așa? \nCă toți știm că legile, de fapt, sunt un pic la mișto și toate \ncriteriile astea. \nDar  și-a  dat  demisia  într-un  final  pentru  că  era  în \nincompatibilitate deja de două luni. \nCare e urgența? \nAvem 2 vicepreședinți care pot prelua cu puteri depline acest \nmandat, iar noul Parlament, legitim, mandatat și ales de români – și \nda, voi, de la PSD, v-ați pierdut legitimitatea în acest Parlament – ar fi \nputut să aleagă un președinte, o persoană care să nu fie politică, care \nsă fie un profesionist în domeniu. \nAșa a fost creată această autoritate, ANCOM. Dacă, iarăși, nu \ntratăm lucrurile la mișto, da? \nÎn 2009, Comisia Europeană ne-a spus că trebuie reglementat \nacest domeniu, o piață de miliarde, acum este și miza 5G pe masă, de \ncătre o autoritate autonomă. \nGrabă,  toți  parlamentarii  vin  să  alegem  pe  cineva  care  e \ndinainte determinat. Știm cu toții că va ieși de aici fostul șef de cabinet \nal domnului Ponta. (Vociferări.) \nPe partea PNL – că tot am vorbit mai devreme despre PSD și \nPNL – nu văd niciun fel de opoziție la această mișcare. N-am văzut să \n                                                                                             7                                                                                          \n     \nfie  vreun  candidat.  Înțeleg  că  sunt  de  acord.  Înțeleg  că  și  domnul \nOrban e de acord. \nDe altfel, și cu Legea care punea un consiliu de 7 oameni, ca \nsă fie mai multe poziții, că sunt mai multe funduri de oameni care cad \npe lângă Parlament și nu mai vin aici pe aceste scaune, era de acord \nPNL. (Vociferări.) \nNu și-a obținut acordul de la președintele Iohannis, al cărui \ngest îl salut, că a atacat la CCR acea lege. \nDar, între timp, mergem înainte cu această numire - pe repede \nînainte - care n-are absolut niciun sens în acest moment, în contextul \nîn  care  ne  aflăm.  Avem  doi  oameni  profesioniști  pe  funcțiile  de \nvicepreședinte, au zeci de ani vechime în instituție. \nÎn aceste condiții, noi, cei de la USR, îl vom vota pe singurul \ncandidat care a reușit să treacă de furcile caudine ale comisiei și să \najungă la plen, care nu e un candidat al PSD, că v-ați pus acolo 3 \ncandidați, dar numai unul e cel ales – fostul șef de cabinet al domnului \nPonta. (Vociferări.) \nVom vota un om care are experiență în domeniul privat, a \nlucrat la o companie mare de telecomunicații și are un CV solid. \nDin păcate, aici s-a făcut o mascaradă. Văd că și colegii de la \nPNL... (Vociferări.) \nUnde e liderul dumneavoastră de grup? Poate are o poziție pe \ntema  asta.  Ce  părere  aveți  despre  faptul  că  PSD  își  pune  omul  la \nANCOM? Ce îndemn de vot aveți astăzi? Îl votați pe Vlad Stoica? \n                                                                                             8                                                                                          \n     \n(Vociferări.)  E  OK,  nu?  Sunteți  în  opoziție  față  de  PSD.  Nu  vă \nînțelegeți. Am înțeles. \nEi,  românii  văd  lucrurile  astea...  (Vociferări.)  ...oricât \nîncercați, oricâți bani pompați în presă – câte 200 de milioane – și așa \nmai departe. \nȘi o să vedeți asta și la votul din 6 decembrie. \nVă mulțumesc. \nDomnul Robert-Marius Cazanciuc: \nDa. \nMulțumesc. \nNoi, de la PSD, vă salutăm cu respect pe dumneavoastră, de \nla USR, prin domnul Simonis. \nVă rog. \nDomnul Alfred-Robert Simonis (de la tribună): \nMulțumesc, domnule președinte, doamnă președinte. \nÎn  primul  rând,  aș  spune  că  legitimitatea  Partidului  Social \nDemocrat n-o stabiliți dumneavoastră, stimați colegi de la USR. Mai \nales că au stabilit românii, în urmă cu două săptămâni, legitimitatea \nfiecăruia dintre noi. \nOr,  în  dreptul  nostru  scrie  1.450  de  primari;  la \ndumneavoastră, vreo 35. \nDe acolo vă luați legitimitatea! (Aplauze.) Din voturi, nu din \nstrigat la Parlament! (Aplauze.) \n                                                                                             9                                                                                          \n     \nPe de altă parte, dumneavoastră ați dat argumente suficiente \npentru care e nevoie urgentă de această numire – „piață de miliarde”, \n„5G”. Citez din dumneavoastră. \nPăi, nu e important ca pe lângă cei doi profesioniști, pe care \ntot Partidul Social Democrat i-a desemnat – uite, asta uitați să spuneți \n–  să  mai  punem  unul,  al  treilea,  să  se  ocupe  de  această  piață  de \nmiliarde, de implementarea 5G și de alte chestiuni importante? \nCât despre necesitatea în grabă de a vota, păi, am și o eu o \nîntrebare,  stimați  colegi  de  la  USR.  Tocmai  s-a  încheiat  plenul \nCamerei Deputaților. Plen al Camerei Deputaților, unde un deputat al \nUSR și-a dat demisia. (Vociferări.) \nAstăzi  ați  trimis  înlocuirea  acelui  deputat  cu  un  alt  coleg \ndeputat și mâine vreți să-l validați. \nCare  e  graba?  De  ce  nu  lăsăm  ca  Parlamentul  viitor  să \nhotărască, eventual? (Vociferări.) \nCând e vorba de colegii dumneavoastră e grabă. \nEventual, sperați că veți câștiga alegerile și că veți putea să \nnumiți dumneavoastră pentru un rest de mandat. \nEu  vreau  să  vă  reamintesc  așa.  Mandatul  președintelui \nANCOM a început în urmă cu 2 ani și jumătate, în acest Parlament. \nExistă un rest de mandat, de 2 ani și jumătate, și este atributul acestui \nParlament să dea restul de mandat, să pună omul pe restul de mandat. \nE simplu. (Aplauze.) \nDomnul Robert-Marius Cazanciuc: \nDa. \n                                                                                             10                                                                                          \n     \nMulțumesc. \nDin partea Grupului minorităților, domnul deputat Grosaru, \nvă rog. \nDomnul Andi-Gabriel Grosaru (de la tribună): \nDomnule președinte, \nStimați colegi, \nTrebuie  să  facem  o  mențiune.  În  primul  rând,  pentru \ncorectitudine. \nPoate unii dintre colegii noștri sunt în continuare în vacanță, \ndar Camera Deputaților... Parlamentul României a lucrat și în sesiune \nextraordinară. \nDeci nu am fost în vacanță. \nVă mulțumesc. \nDomnul Robert-Marius Cazanciuc: \nMulțumesc. \nDacă nu mai sunt alte intervenții, stimați colegi, luăm act de \nraportul comun întocmit de cele două comisii de specialitate. \nȘi vă reamintesc, conform art. 99 din Regulamentul comun al \nCamerei  și  Senatului,  pentru  numirea  președintelui  Autorității \nNaționale pentru Administrare și Reglementare în Comunicații, votul \neste secret și se exprimă prin buletine de vot care vor fi completate \nconform propunerilor din raportul comisiilor. \n                                                                                             11                                                                                          \n     \nPentru  a  fi  aprobată  numirea  președintelui  Autorității \nNaționale  pentru  Administrare  și  Reglementare  în  Comunicații  este \nnecesar votul majorității senatorilor și deputaților prezenți. \nStimați colegi, \nAm finalizat dezbaterile. \nVă reamintesc modalitatea de vot în cazul votului secret cu \nbuletine de vot. \nÎn Sala „Barbu Catargiu” este amplasată urna de vot. \nFiecare deputat și senator va primi buletinul de vot. \nSenatorul și deputatul votează pentru numire lăsând neatinse \nnumele și prenumele persoanei propuse pentru a fi numită și votează \ncontra numirii tăind numele persoanei propuse. \nSunt nule buletinele de vot care nu poartă ștampila de control \nși cele pe care numărul candidaților, ale căror nume nu au fost tăiate, \ndepășește numărul funcțiilor pentru care se face alegerea. \nCu  aceste  precizări,  stimați  colegi,  urmează  exprimarea \nvotului. \nÎi  invit  pe  domnii  chestori  în  sala  Biroului  permanent  al \nCamerei, „Barbu Catargiu”. \nGrupurile  parlamentare  vor  vota  conform  programului \nanunțat anterior. \nVă rog, chestorii. \n(Domnul  deputat  Florin-Claudiu  Roman  solicită  să  ia \ncuvântul.) \nO chestiune de procedură, domnul Roman, vă rog. \n                                                                                             12                                                                                          \n     \nDomnul Florin-Claudiu Roman (de la tribună): \nMulțumesc, domnule președinte. \nDoamnelor și domnilor colegi, \nBolșevismul  are  o  nouă  culoare  politică  în  Parlamentul \nRomâniei prin Uniunea Salvați România. (Râsete.) \nDomnul  deputat  sau  tovarășul  deputat  Claudiu  Năsui,  „un \nbăiat din stele”, cum se spune în popor, a venit să ne spună astăzi că \npoate fi cel mai mare lansator de fake news din Parlamentul României. \nSă vii să faci acuzații mizerabile spunând că o autoritate de \nreglementare  independentă  trebuie  ținută  sub  sfera  intereselor \noperatorilor de pe piață înseamnă bolșevism, domnule Năsui. \nEu  credeam  că  cine  a  stat 5  ani  la  ruși  nu  poate  gândi  ca \nBush, dar am văzut că sunteți mai socialist și mai bolșevic decât foarte \nmulți dintre cei care sunt reprezentanți ai acestui sistem. \nCum  puteți  dumneavoastră,  vă  întreb,  să  spuneți  asemenea \nminciuni, împreună cu Vlad Voiculescu? Cum puteți? \nDumneavoastră știți că în Legea de funcționare a ASF existau \naceste prevederi? \nÎncercați să mințiți poporul spunând că liberalii dau privilegii. \nSă vă fie rușine, domnule Năsui! \nDacă pentru dumneavoastră un reprezentant al unei autorități \nde reglementare, din Franța, din Germania, din Italia, de unde doriți \ndumneavoastră,  are  dreptul  să-i fie decontată  diurna dacă  nu  stă  în \nBucurești și dacă domiciliază în altă parte, cum puteți să mințiți în \nhalul ăsta? Chiar nu mai aveți rușine? \n                                                                                             13                                                                                          \n     \nCum  puteți  dumneavoastră  să  nu  înțelegeți  că  pe  piața \nasigurărilor cei care controlează societățile de asigurări nu pot fi ca \nnivel  de  salarizare  sub  cei  pe  care  îi  controlează...?  Dacă  nu  vrem \ncorupție, domnule Năsui. \nSau vreți corupție? \nCe vreți? Ca să înțelegem. \nAveți o teorie bolșevică, îmi pare foarte rău să vă spun. \nAveți o teorie socialistă, aveți o teorie stângistă. \nȘi faceți asta doar din disperare. Pentru că la recentele alegeri \nprocentul dumneavoastră este la limită pentru intrarea în Parlament ca \nalianță. \nChiar nu mai aveți rușine? Chiar nu puteți să vă opriți din \ntăvălugul minciunilor pe care le rostogoliți în mediul online? \nAm sperat ca dumneavoastră, ca fiind un parlamentar tânăr, \nsă aveți puterea să recunoașteți ceea ce trebuie și ceea ce nu trebuie. \nVeniți și spuneți, știm noi cum fac, își mută domiciliul. \nPăi, ați făcut dumneavoastră? Sau de unde știți treaba asta? \n(Vociferări.) \nChiar nu mai aveți rușine? Pentru dumneavoastră chiar toate \nautoritățile statului trebuie călcate în picioare? (Vociferări.) \nDomnule Năsui, lăsați populismul deoparte! V-am mai spus \nde vreo două-trei ori și am tăcut, sperând că ați înțeles că nu puteți \ncălca în picioare orice în țara asta. \n                                                                                             14                                                                                          \n     \nLegea  spune  foarte  clar  –  autoritatea  de  reglementare,  cea \ncare controlează piața, trebuie să aibă o salarizare corespunzătoare cu \ncei de pe piață. Știți de ce? Pentru că așa spune legea, domnule Năsui. \nNu vă convine, modificați legea. \nDar asta spune legea, domnule Năsui, nu altceva. \nNu mai faceți populisme și ipocrizie de 2 bani! \nÎmi pare foarte rău că am crezut odată că aveți caracter! Nu \naveți, domnule Năsui! (Aplauze. Vociferări.) \nDomnul Robert-Marius Cazanciuc: \nStimați colegi, \nInvit  membrii  Birourilor  permanente  la  Sala  „Barbu \nCatargiu”. \nDeci membrii Birourilor celor două Camere vă rog, la Sala \n„Barbu Catargiu”. \n(Domnul deputat Claudiu-Iulius-Gavril Năsui solicită să ia \ncuvântul.) \n(În  continuare,  conducerea  ședinței  a  fost  preluată  de \ndoamna  deputat  Carmen-Ileana  Mihălcescu,  vicepreședinte  al \nCamerei Deputaților.) \nDoamna Carmen-Ileana Mihălcescu: \nDrept la replică, domnul Năsui, vă rog. \nDomnul Claudiu-Iulius-Gavril Năsui (de la tribună): \nMulțumesc frumos, doamnă președinte, pentru acest drept la \nreplică. \n                                                                                             15                                                                                          \n     \nÎn primul rând, subiectul era ANCOM, altă instituție căpușată \npolitic, după cum foarte bine știți. \nȘi, domnule Roman, știți foarte bine ce ați făcut. \nDomnul Florin-Claudiu Roman (din sală): \nCe-am făcut? \nDomnul Claudiu-Iulius-Gavril Năsui (de la tribună): \nAți introdus un proiect de lege, acum 3 zile, pe care l-ați pus \npe repede înainte, astăzi, în Comisia pentru buget, finanțe... \nDomnul Florin-Claudiu Roman (din sală): \nEu? \nDomnul Claudiu-Iulius-Gavril Năsui (de la tribună): \nÎn Biroul permanent, a fost pus ieri. Astăzi a fost convocată \nComisia  pentru  buget,  finanțe,  cu  proiectul  dumneavoastră,  semnat \nnumai de dumneavoastră, în care se află noi privilegii, noi beneficii... \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n...noi beneficii pentru membrii Consiliului de administrație al \nASF. \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n                                                                                             16                                                                                          \n     \nAnume? Stați să vă spun. \nNu vă... nu vă impacientați, că toate lucrurile se află și toate \nlucrurile sunt scrise. \nDoamna Carmen-Ileana Mihălcescu: \nAveți la dispoziție... \nDomnul Claudiu-Iulius-Gavril Năsui (de la tribună): \nAm avut speranța... \nDoamna Carmen-Ileana Mihălcescu: \n... două minute. Mai puțin de două minute... \nDomnul Claudiu-Iulius-Gavril Năsui (de la tribună): \n...că ați semnat un lucru fără să-l știți. \nDoamna Carmen-Ileana Mihălcescu: \n...pentru drept la replică. \nDomnul Claudiu-Iulius-Gavril Năsui (de la tribună): \nDar, după vehemența dumneavoastră, văd că chiar susțineți \ncu  aplomb  să  fie  privilegiile...  (Vociferări.)  ...pentru  cei  mai  mari \nbugetari de lux ai României și mai mari. \nȘi mai aveți tupeul, apoi, să spuneți că noi suntem bolșevici?! \n(Vociferări.) \nDumneavoastră  vreți  să  dați  din  banii  poporului,  din  banii \ncontribuabililor,  din  banii  oamenilor  care  plătesc  taxe  și  impozite, \nprivilegii mai mari! Și cei care sunt socialiști sunt USR? (Vociferări.) \nFals! \n                                                                                             17                                                                                          \n     \nSocialiștii sunt cei care iau de la toată lumea, de la cei care \nmuncesc  în  economia  reală,  prin  taxe  și  impozite  și  dau  unei \nnomenclaturi. Unei nomenclaturi politice ca aceea pe care o salvați \ndumneavoastră. \nPuteți  să  spuneți  ce  calomnii  doriți  dumneavoastră  și \nminciuni de Antena 3! Nu vă fac cinste, așa cum nici acest proiect de \nlege nu vă face cinste! \nDacă  aveți  pic  de  respect  pentru  poporul  român,  pentru \ncontribuabil, pentru liberalism și pentru orice ce-ar putea să însemne \nPNL  sau  de  dreapta  în  România,  veți  susține  eliminarea  acelui \namendament rușinos. \nUn amendament prin care – ca să fie clar pentru toată lumea \n– membrii Consiliului de administrație al ASF câștigă diurne în plus, \ndrepturi în plus, în cazul în care nu-și pun domiciliul în București. \nMă întrebați pe mine cine nu-și pune domiciliul în București? \nFaceți o mică investigație... (Vociferări.) \nPăi, nu. Nici eu. \nDoamna Carmen-Ileana Mihălcescu: \nAți  depășit  cele  două  minute,  domnule  Năsui,  vă  rog  să \nîncheiați. \nDomnul Claudiu-Iulius-Gavril Năsui (de la tribună): \nDar, ce, dreptul la replică e de doar două minute? \nDoamna Carmen-Ileana Mihălcescu: \nDreptul la replică e de două minute. \n                                                                                             18                                                                                          \n     \nMulțumesc. \nDomnul Claudiu-Iulius-Gavril Năsui (de la tribună): \nDar atacul poate să fie mai mult decât replica?! (Râsete.) \nDoamna Carmen-Ileana Mihălcescu: \nAcesta este regulamentul. \nDomnul Claudiu-Iulius-Gavril Năsui (de la tribună): \nAdică trebuie să existe o proporționalitate. \nDoamna Carmen-Ileana Mihălcescu: \nVreți să-l ignorați, înțeleg. \nVă rog, continuați. \nDomnul Claudiu-Iulius-Gavril Năsui (de la tribună): \nBun. Doar voiam să  menționez faptul că acest proiect este \nunul rușinos, care trece de data asta și cu susținerea PSD și a PNL. O \nfrăție pe care am mai văzut-o și care aș spera că se va termina sau că \ns-a terminat. \nȘi, da, socialism înseamnă să iei de la cei care produc, să iei \nprin taxe și impozite, și să dai unei minorități care se întâmplă să fie \nvremelnic la putere și să aibă influență politică. \nOr, proiectul acesta de lege exact asta face. \nȘi nu face doar asta, face chiar mai mult de atât. Mai reduce \nși  răspunderea  penală  și  civilă  pentru  membrii  Consiliului  de \nadministrație al ASF. \nToate lucrurile acestea sunt negru pe alb. \n                                                                                             19                                                                                          \n     \nDacă mă atacați pe mine, ca persoană, sau partidul din care \nfac parte, și spuneți că asta este socialism, asta nu înseamnă automat \ncă este adevărat și nu înseamnă că aveți dreptate. Dimpotrivă! Dacă vă \ndoriți o societate mai liberă și mai de dreapta trebuie tocmai să nu ne \nmai batem joc de taxele și impozitele oamenilor și să nu mai creăm \nbeneficii speciale pentru câțiva privilegiați care sunt  puși în funcții \npolitice. \nȘi asta este tot ce ne dorim. \nȘi  încă  un  lucru.  Proiectul  dumneavoastră  care  trece  pe \nrepede înainte prin toate comisiile sau, mă rog, comisiile relevante, \nnici măcar n-are avize de la Consiliul Legislativ și de la... nimic. A \nfost pus ieri pe ordinea de zi, cu termen de primire puncte de vedere \nazi. De ieri până azi. Pentru o chestiune pe care, haideți să fim serioși, \nnu  ajută  decât  minoritatea  care  se  află  vremelnic  în  Consiliul  de \nadministrație al ASF. \nȘi pentru lucrurile acestea nu doar că nu mi-e rușine... \nDoamna Carmen-Ileana Mihălcescu: \nMulțumesc. \nDomnul Claudiu-Iulius-Gavril Năsui (de la tribună): \n...sunt mândru. \nDoamna Carmen-Ileana Mihălcescu: \nMulțumesc frumos. \nDomnul Claudiu-Iulius-Gavril Năsui (de la tribună): \nȘi o să fac asta și în viitoarea legislatură... \n                                                                                             20                                                                                          \n     \nDoamna Carmen-Ileana Mihălcescu: \nDomnule Roman... \nDomnul Claudiu-Iulius-Gavril Năsui (de la tribună): \n...și în oricare legislatură mă voi afla aici... \nDoamna Carmen-Ileana Mihălcescu: \n...vă rog să interveniți cu un drept la replică. \nDomnul Claudiu-Iulius-Gavril Năsui (de la tribună): \n...să combat aceste privilegii pe care le faceți pentru prietenii \ndumneavoastră politici. \nMulțumesc. (Aplauze.) \nDoamna Carmen-Ileana Mihălcescu: \nDar vă rog să nu generați un alt drept la replică, vă rog foarte \nmult. \nMulțumesc. \nDomnul Florin-Claudiu Roman (de la tribună): \nNu, doamnă președinte, nu voi vorbi despre Troțki, că tocmai \nl-am auzit pe noul Troțki din USR. (Râsete.) \nMi-am amintit de discursurile lui Troțki, bolșevicul, care sunt \ncopie la indigo cu ceea ce a spus antevorbitorul meu. \nAm să încerc să-i explic domnului, tovarășului deputat Năsui, \nceea  ce  nu  va  pricepe  niciodată  și  ceea  ce  el  prezintă  ca  fiind \nprivilegii. \n                                                                                             21                                                                                          \n     \nDacă n-ați fi un – haideți, să nu folosesc un termen dur – un \nom care... \nPuneți mâna pe carte și citiți legea! \nVeți observa, veți observa, domnule deputat, că întotdeauna, \ncu  o  scurtă  perioadă,  de  2  ani  de  zile,  membrii...  Consiliului  de \nsupraveghere  se  numește,  nu  consiliu  de  administrație.  Nu  e  o \nsocietate comercială, e o autoritate de reglementare. \nDeci prima lecție pe care v-o dau astăzi de la tribună este să \nfaceți  diferența  între  o  societate  comercială,  cu  un  consiliu  de \nadministrație, și o autoritate de reglementare condusă de un consiliu \nde supraveghere. (Vociferări.) \nÎn altă ordine de idei, până acum 4 ani de zile, tot ceea ce \nînsemna autoritate de pe piața bancară – ASF, CNVM, chiar și BNR – \ndacă vă uitați în lege veți observa că nu erau trași la răspundere penală \npentru vot, domnule Năsui. Pentru votul pe care îl exprimă. \nȘi este peste tot în lume așa. Și am să vă explic și de ce, ca să \npricepeți și dumneavoastră, că văd că pricepeți mai greu. (Vociferări.) \nNu poți să te duci să aplici o sancțiune care înseamnă 1% din \ncapitalul social, unei firme de asigurări care are un capital social de \nsute de milioane de euro, fără să stai cu sabia deasupra capului că \ncineva din piață are suficienți bani să plătească tot ceea ce înseamnă \nparte de atac public. \nTrebuie să iei decizii corecte, și atunci trebuie să fii protejat \nde lege, pentru vot! \n                                                                                             22                                                                                          \n     \nEste  a  doua  lecție  pe  care  v-o  dau,  pentru  că  nu  faceți \ndiferența între una și alta. \nA treia chestiune pe care am să v-o spun, domnule Năsui. \nÎmi asum integral acest proiect de lege. Și știu exact ce-am \nscris acolo. \nDe exemplu, am trecut un articol în care am spus că paza \ntrebuie  asigurată  de  jandarmerie.  Știți  de  ce?  Știți  de  ce?  Vreți  să \nrămână aceeași firmă privată care a căpușat ASF? Asta vreți? Asta vă \nderanjează? \nV-ați băgat pe un teren pe care dumneavoastră vreți să păreți \ncă-l cunoașteți. \nNu-l cunoașteți, domnule Năsui, îmi pare foarte rău. \nDar nu doar că nu-l cunoașteți, atât timp cât faceți o confuzie \ngravă între o autoritate de reglementare independentă și o societate \ncomercială,  între  un  consiliu  de  supraveghere  și  un  consiliu  de \nadministrație, înțeleg foarte clar că habar nu aveți pe ce lume trăiți. \nVă  mai  rog,  pentru  ultima  dată,  terminați  cu  populismele. \nDacă vreți să fiți în conducerea acestei țări, dumneavoastră trebuie să \nfaceți dovada că sunteți pregătit! Or, atâta timp cât, vă repet, nu faceți \ndiferența între o societate comercială și o autoritate de reglementare, \ncare  trebuie  să  fie  independentă,  domnule  Năsui,  și  unde \ndumneavoastră v-ați trimis reprezentant, atâta timp cât nu înțelegeți, \natâta  timp  cât  nu  înțelegeți  care  e  diferența  între  consiliul  de \nadministrație al unei societăți comerciale și consiliul de supraveghere, \natâta timp cât nu înțelegeți că într-o democrație puternică autoritățile \n                                                                                             23                                                                                          \n     \nde  reglementare  trebuie  susținute  prin  lege,  tocmai  ca  să  nu  fie \ncoruptibile,  înseamnă  că  de  fapt  principiul  dumneavoastră  de  viață \neste: „Cine a stat 5 ani la ruși nu poate gândi ca Bush!”. \nÎmi pare foarte rău pentru dumneavoastră, chiar vă credeam \nun om pregătit. Mi-am dat seama că sunteți praf și pulbere! \nDoamna Carmen-Ileana Mihălcescu: \nMulțumesc. \n \nDupă exercitarea votului \n(În continuare, conducerea ședinței a fost preluată de domnul \nsenator Robert-Marius Cazanciuc, vicepreședinte al Senatului.) \nDomnul Robert-Marius Cazanciuc: \nStimați colegi, \nSala, aproape plină. Așa că reluăm lucrările. \nAvem procesul-verbal? \nDomnul Mario-Ovidiu Oprea (din sală): \nDa. \nDomnul Robert-Marius Cazanciuc: \nDa? \nVă rog, domnul senator Mario Oprea. \nRezultatul votului. \nDomnul Mario-Ovidiu Oprea (de la tribună): \nBună ziua, tuturor! \n                                                                                             24                                                                                          \n     \nDau  citire  procesului-verbal  referitor  la  rezultatul  votului \nexprimat  de  către  deputați  și  senatori  cu  privire  la  numirea \npreședintelui  Autorității  Naționale  pentru  Administrare  și \nReglementare în Comunicații. \nBirourile  permanente  ale  celor  două  Camere  ale \nParlamentului,  în  temeiul  art.  44  alin.  (4)  din  Regulamentul \nactivităților comune ale Camerei Deputaților și Senatului, republicat, \nau procedat la verificarea și numărarea voturilor exprimate prin vot \nsecret cu buletine, de către deputați și senatori, asupra propunerii de \nnumire  în  funcția  de  președinte  al  Autorității  Naționale  pentru \nAdministrare  și  Reglementare  în  Comunicații,  și  au  constatat \nurmătoarele: \n- Numărul total al deputaților și senatorilor: 464; \n- Numărul deputaților și senatorilor prezenți: 322; \n- Numărul total de voturi exprimate: 322; \n- Numărul de voturi anulate: 3; \n- Numărul total de voturi valabil exprimate: 319. \nDupă  verificarea  și  numărarea  voturilor  au  rezultat \nurmătoarele: \nDomnul Stoica Vlad Ștefan:  \n- voturi pentru: 283; \n- voturi contra: 36. \nDoamna Catrina Maria-Manuela: \n- voturi pentru: 12; \n- voturi contra: 307. \n                                                                                             25                                                                                          \n     \nDomnul Smeeianu Ion: \n- voturi pentru: 1; \n- voturi contra: 318. \nDomnul Rozolea Mircea Valentin: \n- voturi pentru: 23; \n- voturi contra: 296. \nCa urmare, Birourile permanente au constatat că este întrunită \nmajoritatea de voturi necesară pentru numirea domnului Stoica Vlad \nȘtefan  în  funcția  de  președinte  al  Autorității  Naționale  pentru \nAdministrare și Reglementare în Comunicații, pentru perioada rămasă \na mandatului de 6 ani început în data de 11 mai 2017. \nMulțumesc. \nDomnul Robert-Marius Cazanciuc: \nDa. \nMulțumesc domnului senator Mario Oprea. \nStimați colegi, \nAșa cum am fost deja informați, potrivit rezultatului votului, \nParlamentul  României  a  hotărât  numirea  domnului  Vlad  Stoica  în \nfuncția de președinte al ANCOM. \nÎi dorim succes și înțelepciune într-o misiune complicată în \naceste vremuri! \nStimați colegi, \nOrdinea de zi a fost epuizată. \nDeclar  închisă  ședința  comună  a  Camerei  Deputaților  și \nSenatului. \n                                                                                             26                                                                                          \n     \nSă ne revedem sănătoși! \n \nȘedința s-a încheiat la ora 15,16. \n \n \n "
    },
    "11": {
        "start_text": "Domnul Florin-Claudiu Roman  :",
        "start_index": -1,
        "end_text": "Domnul Robert-Marius Cazanciuc:",
        "end_index": -1,
        "text": "                                                             1                                                                                          \n     \n13 octombrie 2020 – ședință comună \n \n \nS U M A R \n \n1.  Numirea  președintelui  Autorității  Naționale  3. \npentru Administrare și Reglementare în Comunicații \n(ANCOM). \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n \nS T E N O G R A M A \nȘedinței comune  \na Camerei Deputaților și Senatului \ndin ziua de 13 octombrie 2020 \n \nȘedința a început la ora 13,03. \nLucrările ședinței au fost conduse de domnul senator Robert-\nMarius Cazanciuc, vicepreședinte al Senatului, și de doamna deputat \nCarmen-Ileana  Mihălcescu,  vicepreședinte  al  Camerei  Deputaților, \nasistați  de  domnul  deputat  Iulian  Iancu,  secretar  al  Camerei \nDeputaților, și de domnul senator Mario-Ovidiu Oprea, secretar al \nSenatului. \nDomnul Robert-Marius Cazanciuc: \nBucuria  acestei  revederi  nu  va  dura  foarte  mult  în  sala  de \nplen, după cum știți deja. \nDoamnelor și domnilor deputați și senatori, \nDeclar  deschisă  ședința  comună  de  astăzi  a  Senatului  și \nCamerei Deputaților. \nStimați colegi, \nOrdinea  de  zi,  programul  de  lucru,  precum  și  formula  de \ndesfășurare  pentru  ședința  comună  au  fost  stabilite  de  Birourile \npermanente ale celor două Camere, cu participarea liderilor grupurilor \nparlamentare și sunt afișate pe site-urile celor două Camere. \n                                                                                             3                                                                                          \n     \nProgramul de lucru va dura până la finalizarea ordinii de zi. \nPe ordinea de zi astăzi avem numirea președintelui Autorității \nNaționale pentru Administrare și Reglementare în Comunicații. \nStimați colegi, \nCu privire la desfășurarea votului secret cu buletine, Birourile \npermanente reunite, cu participarea liderilor grupurilor parlamentare, \npropun următoarea procedură. \nExercitarea votului secret cu buletine de vot se va face pe \ngrupuri  parlamentare,  în  sala  Biroului  permanent  al  Camerei \nDeputaților, Sala „Barbu Catargiu”, de la nivelul P1, după următorul \nprogram: \n13,30-14,05  –  Grupurile  parlamentare  ale  PSD,  precum  și \nsenatorii și deputații neafiliați; \n14,05-14,15 – Grupul parlamentar al minorităților naționale \ndin Camera Deputaților; \n14,15-14,35 – Grupurile parlamentare ale PNL; \n14,35-14,50 – Grupurile parlamentare ale USR; \n14,50-15,05 – Grupurile parlamentare ale UDMR; \n15,05-15,15 – Grupul parlamentar PRO România din Camera \nDeputaților; \n15,15-15,25  –  Grupul  parlamentar  al  PMP  din  Camera \nDeputaților. \nStimați colegi, \n                                                                                             4                                                                                          \n     \nÎn  sala  de  vot  „Barbu  Catargiu”  vor  fi  prezenți  permanent \nchestorii  care  înmânează  buletinele  de  vot  și  secretarul  care \nconsemnează prezența parlamentarilor la vot. \nCum spuneam, avem pe ordinea de zi numirea în funcția de \npreședinte  al  Autorității  Naționale  pentru  Administrare  și \nReglementare în Comunicații. \nRaportul  comun  al  Comisiilor  pentru  comunicații  și \ntehnologia  informației,  ale  celor  două  Camere  ale  Parlamentului,  a \nfost afișat pe paginile de Internet ale celor două Camere. \nDin  partea  celor  două  comisii  de  specialitate,  o  rog  pe \ndoamna deputat Ionela Dobrică să ne prezinte raportul. \nDoamna Ionela Viorela Dobrică (de la tribună): \nRaport comun cu privire la numirea în funcția de președinte \nal  Autorității  Naționale  pentru  Administrare  și  Reglementare  în \nComunicații – ANCOM. \nÎn urma procedurii de selecție, membrii celor două comisii au \nconstatat că următorii candidați îndeplinesc condițiile prevăzute la art. \n11 alin. (3) și (4) din Ordonanța de urgență a Guvernului nr. 22/2009 \nprivind  înființarea  Autorității  Naționale  pentru  Administrare  și \nReglementare în Comunicații, aprobată prin Legea nr. 113/2010, cu \nmodificările și completările ulterioare, astfel: \n- Stoica Vlad Ștefan; \n- Catrina Manuela-Maria; \n- Smeeianu Ion  \n- Rozolea Mircea Valentin. \n                                                                                             5                                                                                          \n     \nAnexa nr. 1 cuprinde dosarele candidaților care îndeplinesc \ncondițiile prevăzute la art. 11 alin. (3) și (4) din Ordonanța de urgență \na  Guvernului  nr.  22/2009  privind  înființarea  Autorității  Naționale \npentru  Administrare  și  Reglementare  în  Comunicații,  aprobată  prin \nLegea nr. 113/2010, cu modificările și completările ulterioare. \nAnexa  nr.  2  cuprinde  dosarele  candidaților  care  nu \nîndeplinesc condițiile prevăzute în ordonanța anterior menționată. \nVă mulțumesc. \nDomnul Robert-Marius Cazanciuc: \nDa. \nStimați colegi, \nDacă sunt intervenții? \nVă rog, Grupul USR. \nDomnul Cătălin Drulă (de la tribună): \nDa. \nMulțumesc, domnule președinte. \nIată  o  sală  plină  de  parlamentari,  voie  bună,  pumnii  se \nciocnesc. E ca o reuniune, așa, după vacanță. \nCare  e  motivul  important  al  acestei  reuniuni?  (Vociferări.) \nArde  undeva?  E  urgență?  Măsuri  pe  timp  de  pandemie,  sociale, \neconomice? Nu. (Vociferări.) \nMotivul este același care domină clasa politică de 30 de ani – \ntrocul cu funcții. (Vociferări.) \n                                                                                             6                                                                                          \n     \nLa  ANCOM  și-a  dat  demisia  domnul  Grindeanu,  care  e \nnumărul 2 în PSD, acum. \nBineînțeles, 3 ani de zile a respectat legea și a fost apolitic, \nnu-i așa? \nCă toți știm că legile, de fapt, sunt un pic la mișto și toate \ncriteriile astea. \nDar  și-a  dat  demisia  într-un  final  pentru  că  era  în \nincompatibilitate deja de două luni. \nCare e urgența? \nAvem 2 vicepreședinți care pot prelua cu puteri depline acest \nmandat, iar noul Parlament, legitim, mandatat și ales de români – și \nda, voi, de la PSD, v-ați pierdut legitimitatea în acest Parlament – ar fi \nputut să aleagă un președinte, o persoană care să nu fie politică, care \nsă fie un profesionist în domeniu. \nAșa a fost creată această autoritate, ANCOM. Dacă, iarăși, nu \ntratăm lucrurile la mișto, da? \nÎn 2009, Comisia Europeană ne-a spus că trebuie reglementat \nacest domeniu, o piață de miliarde, acum este și miza 5G pe masă, de \ncătre o autoritate autonomă. \nGrabă,  toți  parlamentarii  vin  să  alegem  pe  cineva  care  e \ndinainte determinat. Știm cu toții că va ieși de aici fostul șef de cabinet \nal domnului Ponta. (Vociferări.) \nPe partea PNL – că tot am vorbit mai devreme despre PSD și \nPNL – nu văd niciun fel de opoziție la această mișcare. N-am văzut să \n                                                                                             7                                                                                          \n     \nfie  vreun  candidat.  Înțeleg  că  sunt  de  acord.  Înțeleg  că  și  domnul \nOrban e de acord. \nDe altfel, și cu Legea care punea un consiliu de 7 oameni, ca \nsă fie mai multe poziții, că sunt mai multe funduri de oameni care cad \npe lângă Parlament și nu mai vin aici pe aceste scaune, era de acord \nPNL. (Vociferări.) \nNu și-a obținut acordul de la președintele Iohannis, al cărui \ngest îl salut, că a atacat la CCR acea lege. \nDar, între timp, mergem înainte cu această numire - pe repede \nînainte - care n-are absolut niciun sens în acest moment, în contextul \nîn  care  ne  aflăm.  Avem  doi  oameni  profesioniști  pe  funcțiile  de \nvicepreședinte, au zeci de ani vechime în instituție. \nÎn aceste condiții, noi, cei de la USR, îl vom vota pe singurul \ncandidat care a reușit să treacă de furcile caudine ale comisiei și să \najungă la plen, care nu e un candidat al PSD, că v-ați pus acolo 3 \ncandidați, dar numai unul e cel ales – fostul șef de cabinet al domnului \nPonta. (Vociferări.) \nVom vota un om care are experiență în domeniul privat, a \nlucrat la o companie mare de telecomunicații și are un CV solid. \nDin păcate, aici s-a făcut o mascaradă. Văd că și colegii de la \nPNL... (Vociferări.) \nUnde e liderul dumneavoastră de grup? Poate are o poziție pe \ntema  asta.  Ce  părere  aveți  despre  faptul  că  PSD  își  pune  omul  la \nANCOM? Ce îndemn de vot aveți astăzi? Îl votați pe Vlad Stoica? \n                                                                                             8                                                                                          \n     \n(Vociferări.)  E  OK,  nu?  Sunteți  în  opoziție  față  de  PSD.  Nu  vă \nînțelegeți. Am înțeles. \nEi,  românii  văd  lucrurile  astea...  (Vociferări.)  ...oricât \nîncercați, oricâți bani pompați în presă – câte 200 de milioane – și așa \nmai departe. \nȘi o să vedeți asta și la votul din 6 decembrie. \nVă mulțumesc. \nDomnul Robert-Marius Cazanciuc: \nDa. \nMulțumesc. \nNoi, de la PSD, vă salutăm cu respect pe dumneavoastră, de \nla USR, prin domnul Simonis. \nVă rog. \nDomnul Alfred-Robert Simonis (de la tribună): \nMulțumesc, domnule președinte, doamnă președinte. \nÎn  primul  rând,  aș  spune  că  legitimitatea  Partidului  Social \nDemocrat n-o stabiliți dumneavoastră, stimați colegi de la USR. Mai \nales că au stabilit românii, în urmă cu două săptămâni, legitimitatea \nfiecăruia dintre noi. \nOr,  în  dreptul  nostru  scrie  1.450  de  primari;  la \ndumneavoastră, vreo 35. \nDe acolo vă luați legitimitatea! (Aplauze.) Din voturi, nu din \nstrigat la Parlament! (Aplauze.) \n                                                                                             9                                                                                          \n     \nPe de altă parte, dumneavoastră ați dat argumente suficiente \npentru care e nevoie urgentă de această numire – „piață de miliarde”, \n„5G”. Citez din dumneavoastră. \nPăi, nu e important ca pe lângă cei doi profesioniști, pe care \ntot Partidul Social Democrat i-a desemnat – uite, asta uitați să spuneți \n–  să  mai  punem  unul,  al  treilea,  să  se  ocupe  de  această  piață  de \nmiliarde, de implementarea 5G și de alte chestiuni importante? \nCât despre necesitatea în grabă de a vota, păi, am și o eu o \nîntrebare,  stimați  colegi  de  la  USR.  Tocmai  s-a  încheiat  plenul \nCamerei Deputaților. Plen al Camerei Deputaților, unde un deputat al \nUSR și-a dat demisia. (Vociferări.) \nAstăzi  ați  trimis  înlocuirea  acelui  deputat  cu  un  alt  coleg \ndeputat și mâine vreți să-l validați. \nCare  e  graba?  De  ce  nu  lăsăm  ca  Parlamentul  viitor  să \nhotărască, eventual? (Vociferări.) \nCând e vorba de colegii dumneavoastră e grabă. \nEventual, sperați că veți câștiga alegerile și că veți putea să \nnumiți dumneavoastră pentru un rest de mandat. \nEu  vreau  să  vă  reamintesc  așa.  Mandatul  președintelui \nANCOM a început în urmă cu 2 ani și jumătate, în acest Parlament. \nExistă un rest de mandat, de 2 ani și jumătate, și este atributul acestui \nParlament să dea restul de mandat, să pună omul pe restul de mandat. \nE simplu. (Aplauze.) \nDomnul Robert-Marius Cazanciuc: \nDa. \n                                                                                             10                                                                                          \n     \nMulțumesc. \nDin partea Grupului minorităților, domnul deputat Grosaru, \nvă rog. \nDomnul Andi-Gabriel Grosaru (de la tribună): \nDomnule președinte, \nStimați colegi, \nTrebuie  să  facem  o  mențiune.  În  primul  rând,  pentru \ncorectitudine. \nPoate unii dintre colegii noștri sunt în continuare în vacanță, \ndar Camera Deputaților... Parlamentul României a lucrat și în sesiune \nextraordinară. \nDeci nu am fost în vacanță. \nVă mulțumesc. \nDomnul Robert-Marius Cazanciuc: \nMulțumesc. \nDacă nu mai sunt alte intervenții, stimați colegi, luăm act de \nraportul comun întocmit de cele două comisii de specialitate. \nȘi vă reamintesc, conform art. 99 din Regulamentul comun al \nCamerei  și  Senatului,  pentru  numirea  președintelui  Autorității \nNaționale pentru Administrare și Reglementare în Comunicații, votul \neste secret și se exprimă prin buletine de vot care vor fi completate \nconform propunerilor din raportul comisiilor. \n                                                                                             11                                                                                          \n     \nPentru  a  fi  aprobată  numirea  președintelui  Autorității \nNaționale  pentru  Administrare  și  Reglementare  în  Comunicații  este \nnecesar votul majorității senatorilor și deputaților prezenți. \nStimați colegi, \nAm finalizat dezbaterile. \nVă reamintesc modalitatea de vot în cazul votului secret cu \nbuletine de vot. \nÎn Sala „Barbu Catargiu” este amplasată urna de vot. \nFiecare deputat și senator va primi buletinul de vot. \nSenatorul și deputatul votează pentru numire lăsând neatinse \nnumele și prenumele persoanei propuse pentru a fi numită și votează \ncontra numirii tăind numele persoanei propuse. \nSunt nule buletinele de vot care nu poartă ștampila de control \nși cele pe care numărul candidaților, ale căror nume nu au fost tăiate, \ndepășește numărul funcțiilor pentru care se face alegerea. \nCu  aceste  precizări,  stimați  colegi,  urmează  exprimarea \nvotului. \nÎi  invit  pe  domnii  chestori  în  sala  Biroului  permanent  al \nCamerei, „Barbu Catargiu”. \nGrupurile  parlamentare  vor  vota  conform  programului \nanunțat anterior. \nVă rog, chestorii. \n(Domnul  deputat  Florin-Claudiu  Roman  solicită  să  ia \ncuvântul.) \nO chestiune de procedură, domnul Roman, vă rog. \n                                                                                             12                                                                                          \n     \nDomnul Florin-Claudiu Roman (de la tribună): \nMulțumesc, domnule președinte. \nDoamnelor și domnilor colegi, \nBolșevismul  are  o  nouă  culoare  politică  în  Parlamentul \nRomâniei prin Uniunea Salvați România. (Râsete.) \nDomnul  deputat  sau  tovarășul  deputat  Claudiu  Năsui,  „un \nbăiat din stele”, cum se spune în popor, a venit să ne spună astăzi că \npoate fi cel mai mare lansator de fake news din Parlamentul României. \nSă vii să faci acuzații mizerabile spunând că o autoritate de \nreglementare  independentă  trebuie  ținută  sub  sfera  intereselor \noperatorilor de pe piață înseamnă bolșevism, domnule Năsui. \nEu  credeam  că  cine  a  stat 5  ani  la  ruși  nu  poate  gândi  ca \nBush, dar am văzut că sunteți mai socialist și mai bolșevic decât foarte \nmulți dintre cei care sunt reprezentanți ai acestui sistem. \nCum  puteți  dumneavoastră,  vă  întreb,  să  spuneți  asemenea \nminciuni, împreună cu Vlad Voiculescu? Cum puteți? \nDumneavoastră știți că în Legea de funcționare a ASF existau \naceste prevederi? \nÎncercați să mințiți poporul spunând că liberalii dau privilegii. \nSă vă fie rușine, domnule Năsui! \nDacă pentru dumneavoastră un reprezentant al unei autorități \nde reglementare, din Franța, din Germania, din Italia, de unde doriți \ndumneavoastră,  are  dreptul  să-i fie decontată  diurna dacă  nu  stă  în \nBucurești și dacă domiciliază în altă parte, cum puteți să mințiți în \nhalul ăsta? Chiar nu mai aveți rușine? \n                                                                                             13                                                                                          \n     \nCum  puteți  dumneavoastră  să  nu  înțelegeți  că  pe  piața \nasigurărilor cei care controlează societățile de asigurări nu pot fi ca \nnivel  de  salarizare  sub  cei  pe  care  îi  controlează...?  Dacă  nu  vrem \ncorupție, domnule Năsui. \nSau vreți corupție? \nCe vreți? Ca să înțelegem. \nAveți o teorie bolșevică, îmi pare foarte rău să vă spun. \nAveți o teorie socialistă, aveți o teorie stângistă. \nȘi faceți asta doar din disperare. Pentru că la recentele alegeri \nprocentul dumneavoastră este la limită pentru intrarea în Parlament ca \nalianță. \nChiar nu mai aveți rușine? Chiar nu puteți să vă opriți din \ntăvălugul minciunilor pe care le rostogoliți în mediul online? \nAm sperat ca dumneavoastră, ca fiind un parlamentar tânăr, \nsă aveți puterea să recunoașteți ceea ce trebuie și ceea ce nu trebuie. \nVeniți și spuneți, știm noi cum fac, își mută domiciliul. \nPăi, ați făcut dumneavoastră? Sau de unde știți treaba asta? \n(Vociferări.) \nChiar nu mai aveți rușine? Pentru dumneavoastră chiar toate \nautoritățile statului trebuie călcate în picioare? (Vociferări.) \nDomnule Năsui, lăsați populismul deoparte! V-am mai spus \nde vreo două-trei ori și am tăcut, sperând că ați înțeles că nu puteți \ncălca în picioare orice în țara asta. \n                                                                                             14                                                                                          \n     \nLegea  spune  foarte  clar  –  autoritatea  de  reglementare,  cea \ncare controlează piața, trebuie să aibă o salarizare corespunzătoare cu \ncei de pe piață. Știți de ce? Pentru că așa spune legea, domnule Năsui. \nNu vă convine, modificați legea. \nDar asta spune legea, domnule Năsui, nu altceva. \nNu mai faceți populisme și ipocrizie de 2 bani! \nÎmi pare foarte rău că am crezut odată că aveți caracter! Nu \naveți, domnule Năsui! (Aplauze. Vociferări.) \nDomnul Robert-Marius Cazanciuc: \nStimați colegi, \nInvit  membrii  Birourilor  permanente  la  Sala  „Barbu \nCatargiu”. \nDeci membrii Birourilor celor două Camere vă rog, la Sala \n„Barbu Catargiu”. \n(Domnul deputat Claudiu-Iulius-Gavril Năsui solicită să ia \ncuvântul.) \n(În  continuare,  conducerea  ședinței  a  fost  preluată  de \ndoamna  deputat  Carmen-Ileana  Mihălcescu,  vicepreședinte  al \nCamerei Deputaților.) \nDoamna Carmen-Ileana Mihălcescu: \nDrept la replică, domnul Năsui, vă rog. \nDomnul Claudiu-Iulius-Gavril Năsui (de la tribună): \nMulțumesc frumos, doamnă președinte, pentru acest drept la \nreplică. \n                                                                                             15                                                                                          \n     \nÎn primul rând, subiectul era ANCOM, altă instituție căpușată \npolitic, după cum foarte bine știți. \nȘi, domnule Roman, știți foarte bine ce ați făcut. \nDomnul Florin-Claudiu Roman (din sală): \nCe-am făcut? \nDomnul Claudiu-Iulius-Gavril Năsui (de la tribună): \nAți introdus un proiect de lege, acum 3 zile, pe care l-ați pus \npe repede înainte, astăzi, în Comisia pentru buget, finanțe... \nDomnul Florin-Claudiu Roman (din sală): \nEu? \nDomnul Claudiu-Iulius-Gavril Năsui (de la tribună): \nÎn Biroul permanent, a fost pus ieri. Astăzi a fost convocată \nComisia  pentru  buget,  finanțe,  cu  proiectul  dumneavoastră,  semnat \nnumai de dumneavoastră, în care se află noi privilegii, noi beneficii... \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n...noi beneficii pentru membrii Consiliului de administrație al \nASF. \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n                                                                                             16                                                                                          \n     \nAnume? Stați să vă spun. \nNu vă... nu vă impacientați, că toate lucrurile se află și toate \nlucrurile sunt scrise. \nDoamna Carmen-Ileana Mihălcescu: \nAveți la dispoziție... \nDomnul Claudiu-Iulius-Gavril Năsui (de la tribună): \nAm avut speranța... \nDoamna Carmen-Ileana Mihălcescu: \n... două minute. Mai puțin de două minute... \nDomnul Claudiu-Iulius-Gavril Năsui (de la tribună): \n...că ați semnat un lucru fără să-l știți. \nDoamna Carmen-Ileana Mihălcescu: \n...pentru drept la replică. \nDomnul Claudiu-Iulius-Gavril Năsui (de la tribună): \nDar, după vehemența dumneavoastră, văd că chiar susțineți \ncu  aplomb  să  fie  privilegiile...  (Vociferări.)  ...pentru  cei  mai  mari \nbugetari de lux ai României și mai mari. \nȘi mai aveți tupeul, apoi, să spuneți că noi suntem bolșevici?! \n(Vociferări.) \nDumneavoastră  vreți  să  dați  din  banii  poporului,  din  banii \ncontribuabililor,  din  banii  oamenilor  care  plătesc  taxe  și  impozite, \nprivilegii mai mari! Și cei care sunt socialiști sunt USR? (Vociferări.) \nFals! \n                                                                                             17                                                                                          \n     \nSocialiștii sunt cei care iau de la toată lumea, de la cei care \nmuncesc  în  economia  reală,  prin  taxe  și  impozite  și  dau  unei \nnomenclaturi. Unei nomenclaturi politice ca aceea pe care o salvați \ndumneavoastră. \nPuteți  să  spuneți  ce  calomnii  doriți  dumneavoastră  și \nminciuni de Antena 3! Nu vă fac cinste, așa cum nici acest proiect de \nlege nu vă face cinste! \nDacă  aveți  pic  de  respect  pentru  poporul  român,  pentru \ncontribuabil, pentru liberalism și pentru orice ce-ar putea să însemne \nPNL  sau  de  dreapta  în  România,  veți  susține  eliminarea  acelui \namendament rușinos. \nUn amendament prin care – ca să fie clar pentru toată lumea \n– membrii Consiliului de administrație al ASF câștigă diurne în plus, \ndrepturi în plus, în cazul în care nu-și pun domiciliul în București. \nMă întrebați pe mine cine nu-și pune domiciliul în București? \nFaceți o mică investigație... (Vociferări.) \nPăi, nu. Nici eu. \nDoamna Carmen-Ileana Mihălcescu: \nAți  depășit  cele  două  minute,  domnule  Năsui,  vă  rog  să \nîncheiați. \nDomnul Claudiu-Iulius-Gavril Năsui (de la tribună): \nDar, ce, dreptul la replică e de doar două minute? \nDoamna Carmen-Ileana Mihălcescu: \nDreptul la replică e de două minute. \n                                                                                             18                                                                                          \n     \nMulțumesc. \nDomnul Claudiu-Iulius-Gavril Năsui (de la tribună): \nDar atacul poate să fie mai mult decât replica?! (Râsete.) \nDoamna Carmen-Ileana Mihălcescu: \nAcesta este regulamentul. \nDomnul Claudiu-Iulius-Gavril Năsui (de la tribună): \nAdică trebuie să existe o proporționalitate. \nDoamna Carmen-Ileana Mihălcescu: \nVreți să-l ignorați, înțeleg. \nVă rog, continuați. \nDomnul Claudiu-Iulius-Gavril Năsui (de la tribună): \nBun. Doar voiam să  menționez faptul că acest proiect este \nunul rușinos, care trece de data asta și cu susținerea PSD și a PNL. O \nfrăție pe care am mai văzut-o și care aș spera că se va termina sau că \ns-a terminat. \nȘi, da, socialism înseamnă să iei de la cei care produc, să iei \nprin taxe și impozite, și să dai unei minorități care se întâmplă să fie \nvremelnic la putere și să aibă influență politică. \nOr, proiectul acesta de lege exact asta face. \nȘi nu face doar asta, face chiar mai mult de atât. Mai reduce \nși  răspunderea  penală  și  civilă  pentru  membrii  Consiliului  de \nadministrație al ASF. \nToate lucrurile acestea sunt negru pe alb. \n                                                                                             19                                                                                          \n     \nDacă mă atacați pe mine, ca persoană, sau partidul din care \nfac parte, și spuneți că asta este socialism, asta nu înseamnă automat \ncă este adevărat și nu înseamnă că aveți dreptate. Dimpotrivă! Dacă vă \ndoriți o societate mai liberă și mai de dreapta trebuie tocmai să nu ne \nmai batem joc de taxele și impozitele oamenilor și să nu mai creăm \nbeneficii speciale pentru câțiva privilegiați care sunt  puși în funcții \npolitice. \nȘi asta este tot ce ne dorim. \nȘi  încă  un  lucru.  Proiectul  dumneavoastră  care  trece  pe \nrepede înainte prin toate comisiile sau, mă rog, comisiile relevante, \nnici măcar n-are avize de la Consiliul Legislativ și de la... nimic. A \nfost pus ieri pe ordinea de zi, cu termen de primire puncte de vedere \nazi. De ieri până azi. Pentru o chestiune pe care, haideți să fim serioși, \nnu  ajută  decât  minoritatea  care  se  află  vremelnic  în  Consiliul  de \nadministrație al ASF. \nȘi pentru lucrurile acestea nu doar că nu mi-e rușine... \nDoamna Carmen-Ileana Mihălcescu: \nMulțumesc. \nDomnul Claudiu-Iulius-Gavril Năsui (de la tribună): \n...sunt mândru. \nDoamna Carmen-Ileana Mihălcescu: \nMulțumesc frumos. \nDomnul Claudiu-Iulius-Gavril Năsui (de la tribună): \nȘi o să fac asta și în viitoarea legislatură... \n                                                                                             20                                                                                          \n     \nDoamna Carmen-Ileana Mihălcescu: \nDomnule Roman... \nDomnul Claudiu-Iulius-Gavril Năsui (de la tribună): \n...și în oricare legislatură mă voi afla aici... \nDoamna Carmen-Ileana Mihălcescu: \n...vă rog să interveniți cu un drept la replică. \nDomnul Claudiu-Iulius-Gavril Năsui (de la tribună): \n...să combat aceste privilegii pe care le faceți pentru prietenii \ndumneavoastră politici. \nMulțumesc. (Aplauze.) \nDoamna Carmen-Ileana Mihălcescu: \nDar vă rog să nu generați un alt drept la replică, vă rog foarte \nmult. \nMulțumesc. \nDomnul Florin-Claudiu Roman (de la tribună): \nNu, doamnă președinte, nu voi vorbi despre Troțki, că tocmai \nl-am auzit pe noul Troțki din USR. (Râsete.) \nMi-am amintit de discursurile lui Troțki, bolșevicul, care sunt \ncopie la indigo cu ceea ce a spus antevorbitorul meu. \nAm să încerc să-i explic domnului, tovarășului deputat Năsui, \nceea  ce  nu  va  pricepe  niciodată  și  ceea  ce  el  prezintă  ca  fiind \nprivilegii. \n                                                                                             21                                                                                          \n     \nDacă n-ați fi un – haideți, să nu folosesc un termen dur – un \nom care... \nPuneți mâna pe carte și citiți legea! \nVeți observa, veți observa, domnule deputat, că întotdeauna, \ncu  o  scurtă  perioadă,  de  2  ani  de  zile,  membrii...  Consiliului  de \nsupraveghere  se  numește,  nu  consiliu  de  administrație.  Nu  e  o \nsocietate comercială, e o autoritate de reglementare. \nDeci prima lecție pe care v-o dau astăzi de la tribună este să \nfaceți  diferența  între  o  societate  comercială,  cu  un  consiliu  de \nadministrație, și o autoritate de reglementare condusă de un consiliu \nde supraveghere. (Vociferări.) \nÎn altă ordine de idei, până acum 4 ani de zile, tot ceea ce \nînsemna autoritate de pe piața bancară – ASF, CNVM, chiar și BNR – \ndacă vă uitați în lege veți observa că nu erau trași la răspundere penală \npentru vot, domnule Năsui. Pentru votul pe care îl exprimă. \nȘi este peste tot în lume așa. Și am să vă explic și de ce, ca să \npricepeți și dumneavoastră, că văd că pricepeți mai greu. (Vociferări.) \nNu poți să te duci să aplici o sancțiune care înseamnă 1% din \ncapitalul social, unei firme de asigurări care are un capital social de \nsute de milioane de euro, fără să stai cu sabia deasupra capului că \ncineva din piață are suficienți bani să plătească tot ceea ce înseamnă \nparte de atac public. \nTrebuie să iei decizii corecte, și atunci trebuie să fii protejat \nde lege, pentru vot! \n                                                                                             22                                                                                          \n     \nEste  a  doua  lecție  pe  care  v-o  dau,  pentru  că  nu  faceți \ndiferența între una și alta. \nA treia chestiune pe care am să v-o spun, domnule Năsui. \nÎmi asum integral acest proiect de lege. Și știu exact ce-am \nscris acolo. \nDe exemplu, am trecut un articol în care am spus că paza \ntrebuie  asigurată  de  jandarmerie.  Știți  de  ce?  Știți  de  ce?  Vreți  să \nrămână aceeași firmă privată care a căpușat ASF? Asta vreți? Asta vă \nderanjează? \nV-ați băgat pe un teren pe care dumneavoastră vreți să păreți \ncă-l cunoașteți. \nNu-l cunoașteți, domnule Năsui, îmi pare foarte rău. \nDar nu doar că nu-l cunoașteți, atât timp cât faceți o confuzie \ngravă între o autoritate de reglementare independentă și o societate \ncomercială,  între  un  consiliu  de  supraveghere  și  un  consiliu  de \nadministrație, înțeleg foarte clar că habar nu aveți pe ce lume trăiți. \nVă  mai  rog,  pentru  ultima  dată,  terminați  cu  populismele. \nDacă vreți să fiți în conducerea acestei țări, dumneavoastră trebuie să \nfaceți dovada că sunteți pregătit! Or, atâta timp cât, vă repet, nu faceți \ndiferența între o societate comercială și o autoritate de reglementare, \ncare  trebuie  să  fie  independentă,  domnule  Năsui,  și  unde \ndumneavoastră v-ați trimis reprezentant, atâta timp cât nu înțelegeți, \natâta  timp  cât  nu  înțelegeți  care  e  diferența  între  consiliul  de \nadministrație al unei societăți comerciale și consiliul de supraveghere, \natâta timp cât nu înțelegeți că într-o democrație puternică autoritățile \n                                                                                             23                                                                                          \n     \nde  reglementare  trebuie  susținute  prin  lege,  tocmai  ca  să  nu  fie \ncoruptibile,  înseamnă  că  de  fapt  principiul  dumneavoastră  de  viață \neste: „Cine a stat 5 ani la ruși nu poate gândi ca Bush!”. \nÎmi pare foarte rău pentru dumneavoastră, chiar vă credeam \nun om pregătit. Mi-am dat seama că sunteți praf și pulbere! \nDoamna Carmen-Ileana Mihălcescu: \nMulțumesc. \n \nDupă exercitarea votului \n(În continuare, conducerea ședinței a fost preluată de domnul \nsenator Robert-Marius Cazanciuc, vicepreședinte al Senatului.) \nDomnul Robert-Marius Cazanciuc: \nStimați colegi, \nSala, aproape plină. Așa că reluăm lucrările. \nAvem procesul-verbal? \nDomnul Mario-Ovidiu Oprea (din sală): \nDa. \nDomnul Robert-Marius Cazanciuc: \nDa? \nVă rog, domnul senator Mario Oprea. \nRezultatul votului. \nDomnul Mario-Ovidiu Oprea (de la tribună): \nBună ziua, tuturor! \n                                                                                             24                                                                                          \n     \nDau  citire  procesului-verbal  referitor  la  rezultatul  votului \nexprimat  de  către  deputați  și  senatori  cu  privire  la  numirea \npreședintelui  Autorității  Naționale  pentru  Administrare  și \nReglementare în Comunicații. \nBirourile  permanente  ale  celor  două  Camere  ale \nParlamentului,  în  temeiul  art.  44  alin.  (4)  din  Regulamentul \nactivităților comune ale Camerei Deputaților și Senatului, republicat, \nau procedat la verificarea și numărarea voturilor exprimate prin vot \nsecret cu buletine, de către deputați și senatori, asupra propunerii de \nnumire  în  funcția  de  președinte  al  Autorității  Naționale  pentru \nAdministrare  și  Reglementare  în  Comunicații,  și  au  constatat \nurmătoarele: \n- Numărul total al deputaților și senatorilor: 464; \n- Numărul deputaților și senatorilor prezenți: 322; \n- Numărul total de voturi exprimate: 322; \n- Numărul de voturi anulate: 3; \n- Numărul total de voturi valabil exprimate: 319. \nDupă  verificarea  și  numărarea  voturilor  au  rezultat \nurmătoarele: \nDomnul Stoica Vlad Ștefan:  \n- voturi pentru: 283; \n- voturi contra: 36. \nDoamna Catrina Maria-Manuela: \n- voturi pentru: 12; \n- voturi contra: 307. \n                                                                                             25                                                                                          \n     \nDomnul Smeeianu Ion: \n- voturi pentru: 1; \n- voturi contra: 318. \nDomnul Rozolea Mircea Valentin: \n- voturi pentru: 23; \n- voturi contra: 296. \nCa urmare, Birourile permanente au constatat că este întrunită \nmajoritatea de voturi necesară pentru numirea domnului Stoica Vlad \nȘtefan  în  funcția  de  președinte  al  Autorității  Naționale  pentru \nAdministrare și Reglementare în Comunicații, pentru perioada rămasă \na mandatului de 6 ani început în data de 11 mai 2017. \nMulțumesc. \nDomnul Robert-Marius Cazanciuc: \nDa. \nMulțumesc domnului senator Mario Oprea. \nStimați colegi, \nAșa cum am fost deja informați, potrivit rezultatului votului, \nParlamentul  României  a  hotărât  numirea  domnului  Vlad  Stoica  în \nfuncția de președinte al ANCOM. \nÎi dorim succes și înțelepciune într-o misiune complicată în \naceste vremuri! \nStimați colegi, \nOrdinea de zi a fost epuizată. \nDeclar  închisă  ședința  comună  a  Camerei  Deputaților  și \nSenatului. \n                                                                                             26                                                                                          \n     \nSă ne revedem sănătoși! \n \nȘedința s-a încheiat la ora 15,16. \n \n \n "
    },
    "12": {
        "start_text": "Domnul Robert-Marius Cazanciuc:",
        "start_index": -1,
        "end_text": "Doamna Carmen-Ileana Mihălcescu:",
        "end_index": -1,
        "text": "                                                            1                                                                                          \n     \n13 octombrie 2020 – ședință comună \n \n \nS U M A R \n \n1.  Numirea  președintelui  Autorității  Naționale  3. \npentru Administrare și Reglementare în Comunicații \n(ANCOM). \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n \nS T E N O G R A M A \nȘedinței comune  \na Camerei Deputaților și Senatului \ndin ziua de 13 octombrie 2020 \n \nȘedința a început la ora 13,03. \nLucrările ședinței au fost conduse de domnul senator Robert-\nMarius Cazanciuc, vicepreședinte al Senatului, și de doamna deputat \nCarmen-Ileana  Mihălcescu,  vicepreședinte  al  Camerei  Deputaților, \nasistați  de  domnul  deputat  Iulian  Iancu,  secretar  al  Camerei \nDeputaților, și de domnul senator Mario-Ovidiu Oprea, secretar al \nSenatului. \nDomnul Robert-Marius Cazanciuc: \nBucuria  acestei  revederi  nu  va  dura  foarte  mult  în  sala  de \nplen, după cum știți deja. \nDoamnelor și domnilor deputați și senatori, \nDeclar  deschisă  ședința  comună  de  astăzi  a  Senatului  și \nCamerei Deputaților. \nStimați colegi, \nOrdinea  de  zi,  programul  de  lucru,  precum  și  formula  de \ndesfășurare  pentru  ședința  comună  au  fost  stabilite  de  Birourile \npermanente ale celor două Camere, cu participarea liderilor grupurilor \nparlamentare și sunt afișate pe site-urile celor două Camere. \n                                                                                             3                                                                                          \n     \nProgramul de lucru va dura până la finalizarea ordinii de zi. \nPe ordinea de zi astăzi avem numirea președintelui Autorității \nNaționale pentru Administrare și Reglementare în Comunicații. \nStimați colegi, \nCu privire la desfășurarea votului secret cu buletine, Birourile \npermanente reunite, cu participarea liderilor grupurilor parlamentare, \npropun următoarea procedură. \nExercitarea votului secret cu buletine de vot se va face pe \ngrupuri  parlamentare,  în  sala  Biroului  permanent  al  Camerei \nDeputaților, Sala „Barbu Catargiu”, de la nivelul P1, după următorul \nprogram: \n13,30-14,05  –  Grupurile  parlamentare  ale  PSD,  precum  și \nsenatorii și deputații neafiliați; \n14,05-14,15 – Grupul parlamentar al minorităților naționale \ndin Camera Deputaților; \n14,15-14,35 – Grupurile parlamentare ale PNL; \n14,35-14,50 – Grupurile parlamentare ale USR; \n14,50-15,05 – Grupurile parlamentare ale UDMR; \n15,05-15,15 – Grupul parlamentar PRO România din Camera \nDeputaților; \n15,15-15,25  –  Grupul  parlamentar  al  PMP  din  Camera \nDeputaților. \nStimați colegi, \n                                                                                             4                                                                                          \n     \nÎn  sala  de  vot  „Barbu  Catargiu”  vor  fi  prezenți  permanent \nchestorii  care  înmânează  buletinele  de  vot  și  secretarul  care \nconsemnează prezența parlamentarilor la vot. \nCum spuneam, avem pe ordinea de zi numirea în funcția de \npreședinte  al  Autorității  Naționale  pentru  Administrare  și \nReglementare în Comunicații. \nRaportul  comun  al  Comisiilor  pentru  comunicații  și \ntehnologia  informației,  ale  celor  două  Camere  ale  Parlamentului,  a \nfost afișat pe paginile de Internet ale celor două Camere. \nDin  partea  celor  două  comisii  de  specialitate,  o  rog  pe \ndoamna deputat Ionela Dobrică să ne prezinte raportul. \nDoamna Ionela Viorela Dobrică (de la tribună): \nRaport comun cu privire la numirea în funcția de președinte \nal  Autorității  Naționale  pentru  Administrare  și  Reglementare  în \nComunicații – ANCOM. \nÎn urma procedurii de selecție, membrii celor două comisii au \nconstatat că următorii candidați îndeplinesc condițiile prevăzute la art. \n11 alin. (3) și (4) din Ordonanța de urgență a Guvernului nr. 22/2009 \nprivind  înființarea  Autorității  Naționale  pentru  Administrare  și \nReglementare în Comunicații, aprobată prin Legea nr. 113/2010, cu \nmodificările și completările ulterioare, astfel: \n- Stoica Vlad Ștefan; \n- Catrina Manuela-Maria; \n- Smeeianu Ion  \n- Rozolea Mircea Valentin. \n                                                                                             5                                                                                          \n     \nAnexa nr. 1 cuprinde dosarele candidaților care îndeplinesc \ncondițiile prevăzute la art. 11 alin. (3) și (4) din Ordonanța de urgență \na  Guvernului  nr.  22/2009  privind  înființarea  Autorității  Naționale \npentru  Administrare  și  Reglementare  în  Comunicații,  aprobată  prin \nLegea nr. 113/2010, cu modificările și completările ulterioare. \nAnexa  nr.  2  cuprinde  dosarele  candidaților  care  nu \nîndeplinesc condițiile prevăzute în ordonanța anterior menționată. \nVă mulțumesc. \nDomnul Robert-Marius Cazanciuc: \nDa. \nStimați colegi, \nDacă sunt intervenții? \nVă rog, Grupul USR. \nDomnul Cătălin Drulă (de la tribună): \nDa. \nMulțumesc, domnule președinte. \nIată  o  sală  plină  de  parlamentari,  voie  bună,  pumnii  se \nciocnesc. E ca o reuniune, așa, după vacanță. \nCare  e  motivul  important  al  acestei  reuniuni?  (Vociferări.) \nArde  undeva?  E  urgență?  Măsuri  pe  timp  de  pandemie,  sociale, \neconomice? Nu. (Vociferări.) \nMotivul este același care domină clasa politică de 30 de ani – \ntrocul cu funcții. (Vociferări.) \n                                                                                             6                                                                                          \n     \nLa  ANCOM  și-a  dat  demisia  domnul  Grindeanu,  care  e \nnumărul 2 în PSD, acum. \nBineînțeles, 3 ani de zile a respectat legea și a fost apolitic, \nnu-i așa? \nCă toți știm că legile, de fapt, sunt un pic la mișto și toate \ncriteriile astea. \nDar  și-a  dat  demisia  într-un  final  pentru  că  era  în \nincompatibilitate deja de două luni. \nCare e urgența? \nAvem 2 vicepreședinți care pot prelua cu puteri depline acest \nmandat, iar noul Parlament, legitim, mandatat și ales de români – și \nda, voi, de la PSD, v-ați pierdut legitimitatea în acest Parlament – ar fi \nputut să aleagă un președinte, o persoană care să nu fie politică, care \nsă fie un profesionist în domeniu. \nAșa a fost creată această autoritate, ANCOM. Dacă, iarăși, nu \ntratăm lucrurile la mișto, da? \nÎn 2009, Comisia Europeană ne-a spus că trebuie reglementat \nacest domeniu, o piață de miliarde, acum este și miza 5G pe masă, de \ncătre o autoritate autonomă. \nGrabă,  toți  parlamentarii  vin  să  alegem  pe  cineva  care  e \ndinainte determinat. Știm cu toții că va ieși de aici fostul șef de cabinet \nal domnului Ponta. (Vociferări.) \nPe partea PNL – că tot am vorbit mai devreme despre PSD și \nPNL – nu văd niciun fel de opoziție la această mișcare. N-am văzut să \n                                                                                             7                                                                                          \n     \nfie  vreun  candidat.  Înțeleg  că  sunt  de  acord.  Înțeleg  că  și  domnul \nOrban e de acord. \nDe altfel, și cu Legea care punea un consiliu de 7 oameni, ca \nsă fie mai multe poziții, că sunt mai multe funduri de oameni care cad \npe lângă Parlament și nu mai vin aici pe aceste scaune, era de acord \nPNL. (Vociferări.) \nNu și-a obținut acordul de la președintele Iohannis, al cărui \ngest îl salut, că a atacat la CCR acea lege. \nDar, între timp, mergem înainte cu această numire - pe repede \nînainte - care n-are absolut niciun sens în acest moment, în contextul \nîn  care  ne  aflăm.  Avem  doi  oameni  profesioniști  pe  funcțiile  de \nvicepreședinte, au zeci de ani vechime în instituție. \nÎn aceste condiții, noi, cei de la USR, îl vom vota pe singurul \ncandidat care a reușit să treacă de furcile caudine ale comisiei și să \najungă la plen, care nu e un candidat al PSD, că v-ați pus acolo 3 \ncandidați, dar numai unul e cel ales – fostul șef de cabinet al domnului \nPonta. (Vociferări.) \nVom vota un om care are experiență în domeniul privat, a \nlucrat la o companie mare de telecomunicații și are un CV solid. \nDin păcate, aici s-a făcut o mascaradă. Văd că și colegii de la \nPNL... (Vociferări.) \nUnde e liderul dumneavoastră de grup? Poate are o poziție pe \ntema  asta.  Ce  părere  aveți  despre  faptul  că  PSD  își  pune  omul  la \nANCOM? Ce îndemn de vot aveți astăzi? Îl votați pe Vlad Stoica? \n                                                                                             8                                                                                          \n     \n(Vociferări.)  E  OK,  nu?  Sunteți  în  opoziție  față  de  PSD.  Nu  vă \nînțelegeți. Am înțeles. \nEi,  românii  văd  lucrurile  astea...  (Vociferări.)  ...oricât \nîncercați, oricâți bani pompați în presă – câte 200 de milioane – și așa \nmai departe. \nȘi o să vedeți asta și la votul din 6 decembrie. \nVă mulțumesc. \nDomnul Robert-Marius Cazanciuc: \nDa. \nMulțumesc. \nNoi, de la PSD, vă salutăm cu respect pe dumneavoastră, de \nla USR, prin domnul Simonis. \nVă rog. \nDomnul Alfred-Robert Simonis (de la tribună): \nMulțumesc, domnule președinte, doamnă președinte. \nÎn  primul  rând,  aș  spune  că  legitimitatea  Partidului  Social \nDemocrat n-o stabiliți dumneavoastră, stimați colegi de la USR. Mai \nales că au stabilit românii, în urmă cu două săptămâni, legitimitatea \nfiecăruia dintre noi. \nOr,  în  dreptul  nostru  scrie  1.450  de  primari;  la \ndumneavoastră, vreo 35. \nDe acolo vă luați legitimitatea! (Aplauze.) Din voturi, nu din \nstrigat la Parlament! (Aplauze.) \n                                                                                             9                                                                                          \n     \nPe de altă parte, dumneavoastră ați dat argumente suficiente \npentru care e nevoie urgentă de această numire – „piață de miliarde”, \n„5G”. Citez din dumneavoastră. \nPăi, nu e important ca pe lângă cei doi profesioniști, pe care \ntot Partidul Social Democrat i-a desemnat – uite, asta uitați să spuneți \n–  să  mai  punem  unul,  al  treilea,  să  se  ocupe  de  această  piață  de \nmiliarde, de implementarea 5G și de alte chestiuni importante? \nCât despre necesitatea în grabă de a vota, păi, am și o eu o \nîntrebare,  stimați  colegi  de  la  USR.  Tocmai  s-a  încheiat  plenul \nCamerei Deputaților. Plen al Camerei Deputaților, unde un deputat al \nUSR și-a dat demisia. (Vociferări.) \nAstăzi  ați  trimis  înlocuirea  acelui  deputat  cu  un  alt  coleg \ndeputat și mâine vreți să-l validați. \nCare  e  graba?  De  ce  nu  lăsăm  ca  Parlamentul  viitor  să \nhotărască, eventual? (Vociferări.) \nCând e vorba de colegii dumneavoastră e grabă. \nEventual, sperați că veți câștiga alegerile și că veți putea să \nnumiți dumneavoastră pentru un rest de mandat. \nEu  vreau  să  vă  reamintesc  așa.  Mandatul  președintelui \nANCOM a început în urmă cu 2 ani și jumătate, în acest Parlament. \nExistă un rest de mandat, de 2 ani și jumătate, și este atributul acestui \nParlament să dea restul de mandat, să pună omul pe restul de mandat. \nE simplu. (Aplauze.) \nDomnul Robert-Marius Cazanciuc: \nDa. \n                                                                                             10                                                                                          \n     \nMulțumesc. \nDin partea Grupului minorităților, domnul deputat Grosaru, \nvă rog. \nDomnul Andi-Gabriel Grosaru (de la tribună): \nDomnule președinte, \nStimați colegi, \nTrebuie  să  facem  o  mențiune.  În  primul  rând,  pentru \ncorectitudine. \nPoate unii dintre colegii noștri sunt în continuare în vacanță, \ndar Camera Deputaților... Parlamentul României a lucrat și în sesiune \nextraordinară. \nDeci nu am fost în vacanță. \nVă mulțumesc. \nDomnul Robert-Marius Cazanciuc: \nMulțumesc. \nDacă nu mai sunt alte intervenții, stimați colegi, luăm act de \nraportul comun întocmit de cele două comisii de specialitate. \nȘi vă reamintesc, conform art. 99 din Regulamentul comun al \nCamerei  și  Senatului,  pentru  numirea  președintelui  Autorității \nNaționale pentru Administrare și Reglementare în Comunicații, votul \neste secret și se exprimă prin buletine de vot care vor fi completate \nconform propunerilor din raportul comisiilor. \n                                                                                             11                                                                                          \n     \nPentru  a  fi  aprobată  numirea  președintelui  Autorității \nNaționale  pentru  Administrare  și  Reglementare  în  Comunicații  este \nnecesar votul majorității senatorilor și deputaților prezenți. \nStimați colegi, \nAm finalizat dezbaterile. \nVă reamintesc modalitatea de vot în cazul votului secret cu \nbuletine de vot. \nÎn Sala „Barbu Catargiu” este amplasată urna de vot. \nFiecare deputat și senator va primi buletinul de vot. \nSenatorul și deputatul votează pentru numire lăsând neatinse \nnumele și prenumele persoanei propuse pentru a fi numită și votează \ncontra numirii tăind numele persoanei propuse. \nSunt nule buletinele de vot care nu poartă ștampila de control \nși cele pe care numărul candidaților, ale căror nume nu au fost tăiate, \ndepășește numărul funcțiilor pentru care se face alegerea. \nCu  aceste  precizări,  stimați  colegi,  urmează  exprimarea \nvotului. \nÎi  invit  pe  domnii  chestori  în  sala  Biroului  permanent  al \nCamerei, „Barbu Catargiu”. \nGrupurile  parlamentare  vor  vota  conform  programului \nanunțat anterior. \nVă rog, chestorii. \n(Domnul  deputat  Florin-Claudiu  Roman  solicită  să  ia \ncuvântul.) \nO chestiune de procedură, domnul Roman, vă rog. \n                                                                                             12                                                                                          \n     \nDomnul Florin-Claudiu Roman (de la tribună): \nMulțumesc, domnule președinte. \nDoamnelor și domnilor colegi, \nBolșevismul  are  o  nouă  culoare  politică  în  Parlamentul \nRomâniei prin Uniunea Salvați România. (Râsete.) \nDomnul  deputat  sau  tovarășul  deputat  Claudiu  Năsui,  „un \nbăiat din stele”, cum se spune în popor, a venit să ne spună astăzi că \npoate fi cel mai mare lansator de fake news din Parlamentul României. \nSă vii să faci acuzații mizerabile spunând că o autoritate de \nreglementare  independentă  trebuie  ținută  sub  sfera  intereselor \noperatorilor de pe piață înseamnă bolșevism, domnule Năsui. \nEu  credeam  că  cine  a  stat 5  ani  la  ruși  nu  poate  gândi  ca \nBush, dar am văzut că sunteți mai socialist și mai bolșevic decât foarte \nmulți dintre cei care sunt reprezentanți ai acestui sistem. \nCum  puteți  dumneavoastră,  vă  întreb,  să  spuneți  asemenea \nminciuni, împreună cu Vlad Voiculescu? Cum puteți? \nDumneavoastră știți că în Legea de funcționare a ASF existau \naceste prevederi? \nÎncercați să mințiți poporul spunând că liberalii dau privilegii. \nSă vă fie rușine, domnule Năsui! \nDacă pentru dumneavoastră un reprezentant al unei autorități \nde reglementare, din Franța, din Germania, din Italia, de unde doriți \ndumneavoastră,  are  dreptul  să-i fie decontată  diurna dacă  nu  stă  în \nBucurești și dacă domiciliază în altă parte, cum puteți să mințiți în \nhalul ăsta? Chiar nu mai aveți rușine? \n                                                                                             13                                                                                          \n     \nCum  puteți  dumneavoastră  să  nu  înțelegeți  că  pe  piața \nasigurărilor cei care controlează societățile de asigurări nu pot fi ca \nnivel  de  salarizare  sub  cei  pe  care  îi  controlează...?  Dacă  nu  vrem \ncorupție, domnule Năsui. \nSau vreți corupție? \nCe vreți? Ca să înțelegem. \nAveți o teorie bolșevică, îmi pare foarte rău să vă spun. \nAveți o teorie socialistă, aveți o teorie stângistă. \nȘi faceți asta doar din disperare. Pentru că la recentele alegeri \nprocentul dumneavoastră este la limită pentru intrarea în Parlament ca \nalianță. \nChiar nu mai aveți rușine? Chiar nu puteți să vă opriți din \ntăvălugul minciunilor pe care le rostogoliți în mediul online? \nAm sperat ca dumneavoastră, ca fiind un parlamentar tânăr, \nsă aveți puterea să recunoașteți ceea ce trebuie și ceea ce nu trebuie. \nVeniți și spuneți, știm noi cum fac, își mută domiciliul. \nPăi, ați făcut dumneavoastră? Sau de unde știți treaba asta? \n(Vociferări.) \nChiar nu mai aveți rușine? Pentru dumneavoastră chiar toate \nautoritățile statului trebuie călcate în picioare? (Vociferări.) \nDomnule Năsui, lăsați populismul deoparte! V-am mai spus \nde vreo două-trei ori și am tăcut, sperând că ați înțeles că nu puteți \ncălca în picioare orice în țara asta. \n                                                                                             14                                                                                          \n     \nLegea  spune  foarte  clar  –  autoritatea  de  reglementare,  cea \ncare controlează piața, trebuie să aibă o salarizare corespunzătoare cu \ncei de pe piață. Știți de ce? Pentru că așa spune legea, domnule Năsui. \nNu vă convine, modificați legea. \nDar asta spune legea, domnule Năsui, nu altceva. \nNu mai faceți populisme și ipocrizie de 2 bani! \nÎmi pare foarte rău că am crezut odată că aveți caracter! Nu \naveți, domnule Năsui! (Aplauze. Vociferări.) \nDomnul Robert-Marius Cazanciuc: \nStimați colegi, \nInvit  membrii  Birourilor  permanente  la  Sala  „Barbu \nCatargiu”. \nDeci membrii Birourilor celor două Camere vă rog, la Sala \n„Barbu Catargiu”. \n(Domnul deputat Claudiu-Iulius-Gavril Năsui solicită să ia \ncuvântul.) \n(În  continuare,  conducerea  ședinței  a  fost  preluată  de \ndoamna  deputat  Carmen-Ileana  Mihălcescu,  vicepreședinte  al \nCamerei Deputaților.) \nDoamna Carmen-Ileana Mihălcescu: \nDrept la replică, domnul Năsui, vă rog. \nDomnul Claudiu-Iulius-Gavril Năsui (de la tribună): \nMulțumesc frumos, doamnă președinte, pentru acest drept la \nreplică. \n                                                                                             15                                                                                          \n     \nÎn primul rând, subiectul era ANCOM, altă instituție căpușată \npolitic, după cum foarte bine știți. \nȘi, domnule Roman, știți foarte bine ce ați făcut. \nDomnul Florin-Claudiu Roman (din sală): \nCe-am făcut? \nDomnul Claudiu-Iulius-Gavril Năsui (de la tribună): \nAți introdus un proiect de lege, acum 3 zile, pe care l-ați pus \npe repede înainte, astăzi, în Comisia pentru buget, finanțe... \nDomnul Florin-Claudiu Roman (din sală): \nEu? \nDomnul Claudiu-Iulius-Gavril Năsui (de la tribună): \nÎn Biroul permanent, a fost pus ieri. Astăzi a fost convocată \nComisia  pentru  buget,  finanțe,  cu  proiectul  dumneavoastră,  semnat \nnumai de dumneavoastră, în care se află noi privilegii, noi beneficii... \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n...noi beneficii pentru membrii Consiliului de administrație al \nASF. \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n                                                                                             16                                                                                          \n     \nAnume? Stați să vă spun. \nNu vă... nu vă impacientați, că toate lucrurile se află și toate \nlucrurile sunt scrise. \nDoamna Carmen-Ileana Mihălcescu: \nAveți la dispoziție... \nDomnul Claudiu-Iulius-Gavril Năsui (de la tribună): \nAm avut speranța... \nDoamna Carmen-Ileana Mihălcescu: \n... două minute. Mai puțin de două minute... \nDomnul Claudiu-Iulius-Gavril Năsui (de la tribună): \n...că ați semnat un lucru fără să-l știți. \nDoamna Carmen-Ileana Mihălcescu: \n...pentru drept la replică. \nDomnul Claudiu-Iulius-Gavril Năsui (de la tribună): \nDar, după vehemența dumneavoastră, văd că chiar susțineți \ncu  aplomb  să  fie  privilegiile...  (Vociferări.)  ...pentru  cei  mai  mari \nbugetari de lux ai României și mai mari. \nȘi mai aveți tupeul, apoi, să spuneți că noi suntem bolșevici?! \n(Vociferări.) \nDumneavoastră  vreți  să  dați  din  banii  poporului,  din  banii \ncontribuabililor,  din  banii  oamenilor  care  plătesc  taxe  și  impozite, \nprivilegii mai mari! Și cei care sunt socialiști sunt USR? (Vociferări.) \nFals! \n                                                                                             17                                                                                          \n     \nSocialiștii sunt cei care iau de la toată lumea, de la cei care \nmuncesc  în  economia  reală,  prin  taxe  și  impozite  și  dau  unei \nnomenclaturi. Unei nomenclaturi politice ca aceea pe care o salvați \ndumneavoastră. \nPuteți  să  spuneți  ce  calomnii  doriți  dumneavoastră  și \nminciuni de Antena 3! Nu vă fac cinste, așa cum nici acest proiect de \nlege nu vă face cinste! \nDacă  aveți  pic  de  respect  pentru  poporul  român,  pentru \ncontribuabil, pentru liberalism și pentru orice ce-ar putea să însemne \nPNL  sau  de  dreapta  în  România,  veți  susține  eliminarea  acelui \namendament rușinos. \nUn amendament prin care – ca să fie clar pentru toată lumea \n– membrii Consiliului de administrație al ASF câștigă diurne în plus, \ndrepturi în plus, în cazul în care nu-și pun domiciliul în București. \nMă întrebați pe mine cine nu-și pune domiciliul în București? \nFaceți o mică investigație... (Vociferări.) \nPăi, nu. Nici eu. \nDoamna Carmen-Ileana Mihălcescu: \nAți  depășit  cele  două  minute,  domnule  Năsui,  vă  rog  să \nîncheiați. \nDomnul Claudiu-Iulius-Gavril Năsui (de la tribună): \nDar, ce, dreptul la replică e de doar două minute? \nDoamna Carmen-Ileana Mihălcescu: \nDreptul la replică e de două minute. \n                                                                                             18                                                                                          \n     \nMulțumesc. \nDomnul Claudiu-Iulius-Gavril Năsui (de la tribună): \nDar atacul poate să fie mai mult decât replica?! (Râsete.) \nDoamna Carmen-Ileana Mihălcescu: \nAcesta este regulamentul. \nDomnul Claudiu-Iulius-Gavril Năsui (de la tribună): \nAdică trebuie să existe o proporționalitate. \nDoamna Carmen-Ileana Mihălcescu: \nVreți să-l ignorați, înțeleg. \nVă rog, continuați. \nDomnul Claudiu-Iulius-Gavril Năsui (de la tribună): \nBun. Doar voiam să  menționez faptul că acest proiect este \nunul rușinos, care trece de data asta și cu susținerea PSD și a PNL. O \nfrăție pe care am mai văzut-o și care aș spera că se va termina sau că \ns-a terminat. \nȘi, da, socialism înseamnă să iei de la cei care produc, să iei \nprin taxe și impozite, și să dai unei minorități care se întâmplă să fie \nvremelnic la putere și să aibă influență politică. \nOr, proiectul acesta de lege exact asta face. \nȘi nu face doar asta, face chiar mai mult de atât. Mai reduce \nși  răspunderea  penală  și  civilă  pentru  membrii  Consiliului  de \nadministrație al ASF. \nToate lucrurile acestea sunt negru pe alb. \n                                                                                             19                                                                                          \n     \nDacă mă atacați pe mine, ca persoană, sau partidul din care \nfac parte, și spuneți că asta este socialism, asta nu înseamnă automat \ncă este adevărat și nu înseamnă că aveți dreptate. Dimpotrivă! Dacă vă \ndoriți o societate mai liberă și mai de dreapta trebuie tocmai să nu ne \nmai batem joc de taxele și impozitele oamenilor și să nu mai creăm \nbeneficii speciale pentru câțiva privilegiați care sunt  puși în funcții \npolitice. \nȘi asta este tot ce ne dorim. \nȘi  încă  un  lucru.  Proiectul  dumneavoastră  care  trece  pe \nrepede înainte prin toate comisiile sau, mă rog, comisiile relevante, \nnici măcar n-are avize de la Consiliul Legislativ și de la... nimic. A \nfost pus ieri pe ordinea de zi, cu termen de primire puncte de vedere \nazi. De ieri până azi. Pentru o chestiune pe care, haideți să fim serioși, \nnu  ajută  decât  minoritatea  care  se  află  vremelnic  în  Consiliul  de \nadministrație al ASF. \nȘi pentru lucrurile acestea nu doar că nu mi-e rușine... \nDoamna Carmen-Ileana Mihălcescu: \nMulțumesc. \nDomnul Claudiu-Iulius-Gavril Năsui (de la tribună): \n...sunt mândru. \nDoamna Carmen-Ileana Mihălcescu: \nMulțumesc frumos. \nDomnul Claudiu-Iulius-Gavril Năsui (de la tribună): \nȘi o să fac asta și în viitoarea legislatură... \n                                                                                             20                                                                                          \n     \nDoamna Carmen-Ileana Mihălcescu: \nDomnule Roman... \nDomnul Claudiu-Iulius-Gavril Năsui (de la tribună): \n...și în oricare legislatură mă voi afla aici... \nDoamna Carmen-Ileana Mihălcescu: \n...vă rog să interveniți cu un drept la replică. \nDomnul Claudiu-Iulius-Gavril Năsui (de la tribună): \n...să combat aceste privilegii pe care le faceți pentru prietenii \ndumneavoastră politici. \nMulțumesc. (Aplauze.) \nDoamna Carmen-Ileana Mihălcescu: \nDar vă rog să nu generați un alt drept la replică, vă rog foarte \nmult. \nMulțumesc. \nDomnul Florin-Claudiu Roman (de la tribună): \nNu, doamnă președinte, nu voi vorbi despre Troțki, că tocmai \nl-am auzit pe noul Troțki din USR. (Râsete.) \nMi-am amintit de discursurile lui Troțki, bolșevicul, care sunt \ncopie la indigo cu ceea ce a spus antevorbitorul meu. \nAm să încerc să-i explic domnului, tovarășului deputat Năsui, \nceea  ce  nu  va  pricepe  niciodată  și  ceea  ce  el  prezintă  ca  fiind \nprivilegii. \n                                                                                             21                                                                                          \n     \nDacă n-ați fi un – haideți, să nu folosesc un termen dur – un \nom care... \nPuneți mâna pe carte și citiți legea! \nVeți observa, veți observa, domnule deputat, că întotdeauna, \ncu  o  scurtă  perioadă,  de  2  ani  de  zile,  membrii...  Consiliului  de \nsupraveghere  se  numește,  nu  consiliu  de  administrație.  Nu  e  o \nsocietate comercială, e o autoritate de reglementare. \nDeci prima lecție pe care v-o dau astăzi de la tribună este să \nfaceți  diferența  între  o  societate  comercială,  cu  un  consiliu  de \nadministrație, și o autoritate de reglementare condusă de un consiliu \nde supraveghere. (Vociferări.) \nÎn altă ordine de idei, până acum 4 ani de zile, tot ceea ce \nînsemna autoritate de pe piața bancară – ASF, CNVM, chiar și BNR – \ndacă vă uitați în lege veți observa că nu erau trași la răspundere penală \npentru vot, domnule Năsui. Pentru votul pe care îl exprimă. \nȘi este peste tot în lume așa. Și am să vă explic și de ce, ca să \npricepeți și dumneavoastră, că văd că pricepeți mai greu. (Vociferări.) \nNu poți să te duci să aplici o sancțiune care înseamnă 1% din \ncapitalul social, unei firme de asigurări care are un capital social de \nsute de milioane de euro, fără să stai cu sabia deasupra capului că \ncineva din piață are suficienți bani să plătească tot ceea ce înseamnă \nparte de atac public. \nTrebuie să iei decizii corecte, și atunci trebuie să fii protejat \nde lege, pentru vot! \n                                                                                             22                                                                                          \n     \nEste  a  doua  lecție  pe  care  v-o  dau,  pentru  că  nu  faceți \ndiferența între una și alta. \nA treia chestiune pe care am să v-o spun, domnule Năsui. \nÎmi asum integral acest proiect de lege. Și știu exact ce-am \nscris acolo. \nDe exemplu, am trecut un articol în care am spus că paza \ntrebuie  asigurată  de  jandarmerie.  Știți  de  ce?  Știți  de  ce?  Vreți  să \nrămână aceeași firmă privată care a căpușat ASF? Asta vreți? Asta vă \nderanjează? \nV-ați băgat pe un teren pe care dumneavoastră vreți să păreți \ncă-l cunoașteți. \nNu-l cunoașteți, domnule Năsui, îmi pare foarte rău. \nDar nu doar că nu-l cunoașteți, atât timp cât faceți o confuzie \ngravă între o autoritate de reglementare independentă și o societate \ncomercială,  între  un  consiliu  de  supraveghere  și  un  consiliu  de \nadministrație, înțeleg foarte clar că habar nu aveți pe ce lume trăiți. \nVă  mai  rog,  pentru  ultima  dată,  terminați  cu  populismele. \nDacă vreți să fiți în conducerea acestei țări, dumneavoastră trebuie să \nfaceți dovada că sunteți pregătit! Or, atâta timp cât, vă repet, nu faceți \ndiferența între o societate comercială și o autoritate de reglementare, \ncare  trebuie  să  fie  independentă,  domnule  Năsui,  și  unde \ndumneavoastră v-ați trimis reprezentant, atâta timp cât nu înțelegeți, \natâta  timp  cât  nu  înțelegeți  care  e  diferența  între  consiliul  de \nadministrație al unei societăți comerciale și consiliul de supraveghere, \natâta timp cât nu înțelegeți că într-o democrație puternică autoritățile \n                                                                                             23                                                                                          \n     \nde  reglementare  trebuie  susținute  prin  lege,  tocmai  ca  să  nu  fie \ncoruptibile,  înseamnă  că  de  fapt  principiul  dumneavoastră  de  viață \neste: „Cine a stat 5 ani la ruși nu poate gândi ca Bush!”. \nÎmi pare foarte rău pentru dumneavoastră, chiar vă credeam \nun om pregătit. Mi-am dat seama că sunteți praf și pulbere! \nDoamna Carmen-Ileana Mihălcescu: \nMulțumesc. \n \nDupă exercitarea votului \n(În continuare, conducerea ședinței a fost preluată de domnul \nsenator Robert-Marius Cazanciuc, vicepreședinte al Senatului.) \nDomnul Robert-Marius Cazanciuc: \nStimați colegi, \nSala, aproape plină. Așa că reluăm lucrările. \nAvem procesul-verbal? \nDomnul Mario-Ovidiu Oprea (din sală): \nDa. \nDomnul Robert-Marius Cazanciuc: \nDa? \nVă rog, domnul senator Mario Oprea. \nRezultatul votului. \nDomnul Mario-Ovidiu Oprea (de la tribună): \nBună ziua, tuturor! \n                                                                                             24                                                                                          \n     \nDau  citire  procesului-verbal  referitor  la  rezultatul  votului \nexprimat  de  către  deputați  și  senatori  cu  privire  la  numirea \npreședintelui  Autorității  Naționale  pentru  Administrare  și \nReglementare în Comunicații. \nBirourile  permanente  ale  celor  două  Camere  ale \nParlamentului,  în  temeiul  art.  44  alin.  (4)  din  Regulamentul \nactivităților comune ale Camerei Deputaților și Senatului, republicat, \nau procedat la verificarea și numărarea voturilor exprimate prin vot \nsecret cu buletine, de către deputați și senatori, asupra propunerii de \nnumire  în  funcția  de  președinte  al  Autorității  Naționale  pentru \nAdministrare  și  Reglementare  în  Comunicații,  și  au  constatat \nurmătoarele: \n- Numărul total al deputaților și senatorilor: 464; \n- Numărul deputaților și senatorilor prezenți: 322; \n- Numărul total de voturi exprimate: 322; \n- Numărul de voturi anulate: 3; \n- Numărul total de voturi valabil exprimate: 319. \nDupă  verificarea  și  numărarea  voturilor  au  rezultat \nurmătoarele: \nDomnul Stoica Vlad Ștefan:  \n- voturi pentru: 283; \n- voturi contra: 36. \nDoamna Catrina Maria-Manuela: \n- voturi pentru: 12; \n- voturi contra: 307. \n                                                                                             25                                                                                          \n     \nDomnul Smeeianu Ion: \n- voturi pentru: 1; \n- voturi contra: 318. \nDomnul Rozolea Mircea Valentin: \n- voturi pentru: 23; \n- voturi contra: 296. \nCa urmare, Birourile permanente au constatat că este întrunită \nmajoritatea de voturi necesară pentru numirea domnului Stoica Vlad \nȘtefan  în  funcția  de  președinte  al  Autorității  Naționale  pentru \nAdministrare și Reglementare în Comunicații, pentru perioada rămasă \na mandatului de 6 ani început în data de 11 mai 2017. \nMulțumesc. \nDomnul Robert-Marius Cazanciuc: \nDa. \nMulțumesc domnului senator Mario Oprea. \nStimați colegi, \nAșa cum am fost deja informați, potrivit rezultatului votului, \nParlamentul  României  a  hotărât  numirea  domnului  Vlad  Stoica  în \nfuncția de președinte al ANCOM. \nÎi dorim succes și înțelepciune într-o misiune complicată în \naceste vremuri! \nStimați colegi, \nOrdinea de zi a fost epuizată. \nDeclar  închisă  ședința  comună  a  Camerei  Deputaților  și \nSenatului. \n                                                                                             26                                                                                          \n     \nSă ne revedem sănătoși! \n \nȘedința s-a încheiat la ora 15,16. \n \n \n "
    },
    "13": {
        "start_text": "Doamna Carmen-Ileana Mihălcescu:",
        "start_index": -1,
        "end_text": "Domnul Claudiu-Iulius-Gavril Năsui :",
        "end_index": -1,
        "text": "                                                           1                                                                                          \n     \n13 octombrie 2020 – ședință comună \n \n \nS U M A R \n \n1.  Numirea  președintelui  Autorității  Naționale  3. \npentru Administrare și Reglementare în Comunicații \n(ANCOM). \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n \nS T E N O G R A M A \nȘedinței comune  \na Camerei Deputaților și Senatului \ndin ziua de 13 octombrie 2020 \n \nȘedința a început la ora 13,03. \nLucrările ședinței au fost conduse de domnul senator Robert-\nMarius Cazanciuc, vicepreședinte al Senatului, și de doamna deputat \nCarmen-Ileana  Mihălcescu,  vicepreședinte  al  Camerei  Deputaților, \nasistați  de  domnul  deputat  Iulian  Iancu,  secretar  al  Camerei \nDeputaților, și de domnul senator Mario-Ovidiu Oprea, secretar al \nSenatului. \nDomnul Robert-Marius Cazanciuc: \nBucuria  acestei  revederi  nu  va  dura  foarte  mult  în  sala  de \nplen, după cum știți deja. \nDoamnelor și domnilor deputați și senatori, \nDeclar  deschisă  ședința  comună  de  astăzi  a  Senatului  și \nCamerei Deputaților. \nStimați colegi, \nOrdinea  de  zi,  programul  de  lucru,  precum  și  formula  de \ndesfășurare  pentru  ședința  comună  au  fost  stabilite  de  Birourile \npermanente ale celor două Camere, cu participarea liderilor grupurilor \nparlamentare și sunt afișate pe site-urile celor două Camere. \n                                                                                             3                                                                                          \n     \nProgramul de lucru va dura până la finalizarea ordinii de zi. \nPe ordinea de zi astăzi avem numirea președintelui Autorității \nNaționale pentru Administrare și Reglementare în Comunicații. \nStimați colegi, \nCu privire la desfășurarea votului secret cu buletine, Birourile \npermanente reunite, cu participarea liderilor grupurilor parlamentare, \npropun următoarea procedură. \nExercitarea votului secret cu buletine de vot se va face pe \ngrupuri  parlamentare,  în  sala  Biroului  permanent  al  Camerei \nDeputaților, Sala „Barbu Catargiu”, de la nivelul P1, după următorul \nprogram: \n13,30-14,05  –  Grupurile  parlamentare  ale  PSD,  precum  și \nsenatorii și deputații neafiliați; \n14,05-14,15 – Grupul parlamentar al minorităților naționale \ndin Camera Deputaților; \n14,15-14,35 – Grupurile parlamentare ale PNL; \n14,35-14,50 – Grupurile parlamentare ale USR; \n14,50-15,05 – Grupurile parlamentare ale UDMR; \n15,05-15,15 – Grupul parlamentar PRO România din Camera \nDeputaților; \n15,15-15,25  –  Grupul  parlamentar  al  PMP  din  Camera \nDeputaților. \nStimați colegi, \n                                                                                             4                                                                                          \n     \nÎn  sala  de  vot  „Barbu  Catargiu”  vor  fi  prezenți  permanent \nchestorii  care  înmânează  buletinele  de  vot  și  secretarul  care \nconsemnează prezența parlamentarilor la vot. \nCum spuneam, avem pe ordinea de zi numirea în funcția de \npreședinte  al  Autorității  Naționale  pentru  Administrare  și \nReglementare în Comunicații. \nRaportul  comun  al  Comisiilor  pentru  comunicații  și \ntehnologia  informației,  ale  celor  două  Camere  ale  Parlamentului,  a \nfost afișat pe paginile de Internet ale celor două Camere. \nDin  partea  celor  două  comisii  de  specialitate,  o  rog  pe \ndoamna deputat Ionela Dobrică să ne prezinte raportul. \nDoamna Ionela Viorela Dobrică (de la tribună): \nRaport comun cu privire la numirea în funcția de președinte \nal  Autorității  Naționale  pentru  Administrare  și  Reglementare  în \nComunicații – ANCOM. \nÎn urma procedurii de selecție, membrii celor două comisii au \nconstatat că următorii candidați îndeplinesc condițiile prevăzute la art. \n11 alin. (3) și (4) din Ordonanța de urgență a Guvernului nr. 22/2009 \nprivind  înființarea  Autorității  Naționale  pentru  Administrare  și \nReglementare în Comunicații, aprobată prin Legea nr. 113/2010, cu \nmodificările și completările ulterioare, astfel: \n- Stoica Vlad Ștefan; \n- Catrina Manuela-Maria; \n- Smeeianu Ion  \n- Rozolea Mircea Valentin. \n                                                                                             5                                                                                          \n     \nAnexa nr. 1 cuprinde dosarele candidaților care îndeplinesc \ncondițiile prevăzute la art. 11 alin. (3) și (4) din Ordonanța de urgență \na  Guvernului  nr.  22/2009  privind  înființarea  Autorității  Naționale \npentru  Administrare  și  Reglementare  în  Comunicații,  aprobată  prin \nLegea nr. 113/2010, cu modificările și completările ulterioare. \nAnexa  nr.  2  cuprinde  dosarele  candidaților  care  nu \nîndeplinesc condițiile prevăzute în ordonanța anterior menționată. \nVă mulțumesc. \nDomnul Robert-Marius Cazanciuc: \nDa. \nStimați colegi, \nDacă sunt intervenții? \nVă rog, Grupul USR. \nDomnul Cătălin Drulă (de la tribună): \nDa. \nMulțumesc, domnule președinte. \nIată  o  sală  plină  de  parlamentari,  voie  bună,  pumnii  se \nciocnesc. E ca o reuniune, așa, după vacanță. \nCare  e  motivul  important  al  acestei  reuniuni?  (Vociferări.) \nArde  undeva?  E  urgență?  Măsuri  pe  timp  de  pandemie,  sociale, \neconomice? Nu. (Vociferări.) \nMotivul este același care domină clasa politică de 30 de ani – \ntrocul cu funcții. (Vociferări.) \n                                                                                             6                                                                                          \n     \nLa  ANCOM  și-a  dat  demisia  domnul  Grindeanu,  care  e \nnumărul 2 în PSD, acum. \nBineînțeles, 3 ani de zile a respectat legea și a fost apolitic, \nnu-i așa? \nCă toți știm că legile, de fapt, sunt un pic la mișto și toate \ncriteriile astea. \nDar  și-a  dat  demisia  într-un  final  pentru  că  era  în \nincompatibilitate deja de două luni. \nCare e urgența? \nAvem 2 vicepreședinți care pot prelua cu puteri depline acest \nmandat, iar noul Parlament, legitim, mandatat și ales de români – și \nda, voi, de la PSD, v-ați pierdut legitimitatea în acest Parlament – ar fi \nputut să aleagă un președinte, o persoană care să nu fie politică, care \nsă fie un profesionist în domeniu. \nAșa a fost creată această autoritate, ANCOM. Dacă, iarăși, nu \ntratăm lucrurile la mișto, da? \nÎn 2009, Comisia Europeană ne-a spus că trebuie reglementat \nacest domeniu, o piață de miliarde, acum este și miza 5G pe masă, de \ncătre o autoritate autonomă. \nGrabă,  toți  parlamentarii  vin  să  alegem  pe  cineva  care  e \ndinainte determinat. Știm cu toții că va ieși de aici fostul șef de cabinet \nal domnului Ponta. (Vociferări.) \nPe partea PNL – că tot am vorbit mai devreme despre PSD și \nPNL – nu văd niciun fel de opoziție la această mișcare. N-am văzut să \n                                                                                             7                                                                                          \n     \nfie  vreun  candidat.  Înțeleg  că  sunt  de  acord.  Înțeleg  că  și  domnul \nOrban e de acord. \nDe altfel, și cu Legea care punea un consiliu de 7 oameni, ca \nsă fie mai multe poziții, că sunt mai multe funduri de oameni care cad \npe lângă Parlament și nu mai vin aici pe aceste scaune, era de acord \nPNL. (Vociferări.) \nNu și-a obținut acordul de la președintele Iohannis, al cărui \ngest îl salut, că a atacat la CCR acea lege. \nDar, între timp, mergem înainte cu această numire - pe repede \nînainte - care n-are absolut niciun sens în acest moment, în contextul \nîn  care  ne  aflăm.  Avem  doi  oameni  profesioniști  pe  funcțiile  de \nvicepreședinte, au zeci de ani vechime în instituție. \nÎn aceste condiții, noi, cei de la USR, îl vom vota pe singurul \ncandidat care a reușit să treacă de furcile caudine ale comisiei și să \najungă la plen, care nu e un candidat al PSD, că v-ați pus acolo 3 \ncandidați, dar numai unul e cel ales – fostul șef de cabinet al domnului \nPonta. (Vociferări.) \nVom vota un om care are experiență în domeniul privat, a \nlucrat la o companie mare de telecomunicații și are un CV solid. \nDin păcate, aici s-a făcut o mascaradă. Văd că și colegii de la \nPNL... (Vociferări.) \nUnde e liderul dumneavoastră de grup? Poate are o poziție pe \ntema  asta.  Ce  părere  aveți  despre  faptul  că  PSD  își  pune  omul  la \nANCOM? Ce îndemn de vot aveți astăzi? Îl votați pe Vlad Stoica? \n                                                                                             8                                                                                          \n     \n(Vociferări.)  E  OK,  nu?  Sunteți  în  opoziție  față  de  PSD.  Nu  vă \nînțelegeți. Am înțeles. \nEi,  românii  văd  lucrurile  astea...  (Vociferări.)  ...oricât \nîncercați, oricâți bani pompați în presă – câte 200 de milioane – și așa \nmai departe. \nȘi o să vedeți asta și la votul din 6 decembrie. \nVă mulțumesc. \nDomnul Robert-Marius Cazanciuc: \nDa. \nMulțumesc. \nNoi, de la PSD, vă salutăm cu respect pe dumneavoastră, de \nla USR, prin domnul Simonis. \nVă rog. \nDomnul Alfred-Robert Simonis (de la tribună): \nMulțumesc, domnule președinte, doamnă președinte. \nÎn  primul  rând,  aș  spune  că  legitimitatea  Partidului  Social \nDemocrat n-o stabiliți dumneavoastră, stimați colegi de la USR. Mai \nales că au stabilit românii, în urmă cu două săptămâni, legitimitatea \nfiecăruia dintre noi. \nOr,  în  dreptul  nostru  scrie  1.450  de  primari;  la \ndumneavoastră, vreo 35. \nDe acolo vă luați legitimitatea! (Aplauze.) Din voturi, nu din \nstrigat la Parlament! (Aplauze.) \n                                                                                             9                                                                                          \n     \nPe de altă parte, dumneavoastră ați dat argumente suficiente \npentru care e nevoie urgentă de această numire – „piață de miliarde”, \n„5G”. Citez din dumneavoastră. \nPăi, nu e important ca pe lângă cei doi profesioniști, pe care \ntot Partidul Social Democrat i-a desemnat – uite, asta uitați să spuneți \n–  să  mai  punem  unul,  al  treilea,  să  se  ocupe  de  această  piață  de \nmiliarde, de implementarea 5G și de alte chestiuni importante? \nCât despre necesitatea în grabă de a vota, păi, am și o eu o \nîntrebare,  stimați  colegi  de  la  USR.  Tocmai  s-a  încheiat  plenul \nCamerei Deputaților. Plen al Camerei Deputaților, unde un deputat al \nUSR și-a dat demisia. (Vociferări.) \nAstăzi  ați  trimis  înlocuirea  acelui  deputat  cu  un  alt  coleg \ndeputat și mâine vreți să-l validați. \nCare  e  graba?  De  ce  nu  lăsăm  ca  Parlamentul  viitor  să \nhotărască, eventual? (Vociferări.) \nCând e vorba de colegii dumneavoastră e grabă. \nEventual, sperați că veți câștiga alegerile și că veți putea să \nnumiți dumneavoastră pentru un rest de mandat. \nEu  vreau  să  vă  reamintesc  așa.  Mandatul  președintelui \nANCOM a început în urmă cu 2 ani și jumătate, în acest Parlament. \nExistă un rest de mandat, de 2 ani și jumătate, și este atributul acestui \nParlament să dea restul de mandat, să pună omul pe restul de mandat. \nE simplu. (Aplauze.) \nDomnul Robert-Marius Cazanciuc: \nDa. \n                                                                                             10                                                                                          \n     \nMulțumesc. \nDin partea Grupului minorităților, domnul deputat Grosaru, \nvă rog. \nDomnul Andi-Gabriel Grosaru (de la tribună): \nDomnule președinte, \nStimați colegi, \nTrebuie  să  facem  o  mențiune.  În  primul  rând,  pentru \ncorectitudine. \nPoate unii dintre colegii noștri sunt în continuare în vacanță, \ndar Camera Deputaților... Parlamentul României a lucrat și în sesiune \nextraordinară. \nDeci nu am fost în vacanță. \nVă mulțumesc. \nDomnul Robert-Marius Cazanciuc: \nMulțumesc. \nDacă nu mai sunt alte intervenții, stimați colegi, luăm act de \nraportul comun întocmit de cele două comisii de specialitate. \nȘi vă reamintesc, conform art. 99 din Regulamentul comun al \nCamerei  și  Senatului,  pentru  numirea  președintelui  Autorității \nNaționale pentru Administrare și Reglementare în Comunicații, votul \neste secret și se exprimă prin buletine de vot care vor fi completate \nconform propunerilor din raportul comisiilor. \n                                                                                             11                                                                                          \n     \nPentru  a  fi  aprobată  numirea  președintelui  Autorității \nNaționale  pentru  Administrare  și  Reglementare  în  Comunicații  este \nnecesar votul majorității senatorilor și deputaților prezenți. \nStimați colegi, \nAm finalizat dezbaterile. \nVă reamintesc modalitatea de vot în cazul votului secret cu \nbuletine de vot. \nÎn Sala „Barbu Catargiu” este amplasată urna de vot. \nFiecare deputat și senator va primi buletinul de vot. \nSenatorul și deputatul votează pentru numire lăsând neatinse \nnumele și prenumele persoanei propuse pentru a fi numită și votează \ncontra numirii tăind numele persoanei propuse. \nSunt nule buletinele de vot care nu poartă ștampila de control \nși cele pe care numărul candidaților, ale căror nume nu au fost tăiate, \ndepășește numărul funcțiilor pentru care se face alegerea. \nCu  aceste  precizări,  stimați  colegi,  urmează  exprimarea \nvotului. \nÎi  invit  pe  domnii  chestori  în  sala  Biroului  permanent  al \nCamerei, „Barbu Catargiu”. \nGrupurile  parlamentare  vor  vota  conform  programului \nanunțat anterior. \nVă rog, chestorii. \n(Domnul  deputat  Florin-Claudiu  Roman  solicită  să  ia \ncuvântul.) \nO chestiune de procedură, domnul Roman, vă rog. \n                                                                                             12                                                                                          \n     \nDomnul Florin-Claudiu Roman (de la tribună): \nMulțumesc, domnule președinte. \nDoamnelor și domnilor colegi, \nBolșevismul  are  o  nouă  culoare  politică  în  Parlamentul \nRomâniei prin Uniunea Salvați România. (Râsete.) \nDomnul  deputat  sau  tovarășul  deputat  Claudiu  Năsui,  „un \nbăiat din stele”, cum se spune în popor, a venit să ne spună astăzi că \npoate fi cel mai mare lansator de fake news din Parlamentul României. \nSă vii să faci acuzații mizerabile spunând că o autoritate de \nreglementare  independentă  trebuie  ținută  sub  sfera  intereselor \noperatorilor de pe piață înseamnă bolșevism, domnule Năsui. \nEu  credeam  că  cine  a  stat 5  ani  la  ruși  nu  poate  gândi  ca \nBush, dar am văzut că sunteți mai socialist și mai bolșevic decât foarte \nmulți dintre cei care sunt reprezentanți ai acestui sistem. \nCum  puteți  dumneavoastră,  vă  întreb,  să  spuneți  asemenea \nminciuni, împreună cu Vlad Voiculescu? Cum puteți? \nDumneavoastră știți că în Legea de funcționare a ASF existau \naceste prevederi? \nÎncercați să mințiți poporul spunând că liberalii dau privilegii. \nSă vă fie rușine, domnule Năsui! \nDacă pentru dumneavoastră un reprezentant al unei autorități \nde reglementare, din Franța, din Germania, din Italia, de unde doriți \ndumneavoastră,  are  dreptul  să-i fie decontată  diurna dacă  nu  stă  în \nBucurești și dacă domiciliază în altă parte, cum puteți să mințiți în \nhalul ăsta? Chiar nu mai aveți rușine? \n                                                                                             13                                                                                          \n     \nCum  puteți  dumneavoastră  să  nu  înțelegeți  că  pe  piața \nasigurărilor cei care controlează societățile de asigurări nu pot fi ca \nnivel  de  salarizare  sub  cei  pe  care  îi  controlează...?  Dacă  nu  vrem \ncorupție, domnule Năsui. \nSau vreți corupție? \nCe vreți? Ca să înțelegem. \nAveți o teorie bolșevică, îmi pare foarte rău să vă spun. \nAveți o teorie socialistă, aveți o teorie stângistă. \nȘi faceți asta doar din disperare. Pentru că la recentele alegeri \nprocentul dumneavoastră este la limită pentru intrarea în Parlament ca \nalianță. \nChiar nu mai aveți rușine? Chiar nu puteți să vă opriți din \ntăvălugul minciunilor pe care le rostogoliți în mediul online? \nAm sperat ca dumneavoastră, ca fiind un parlamentar tânăr, \nsă aveți puterea să recunoașteți ceea ce trebuie și ceea ce nu trebuie. \nVeniți și spuneți, știm noi cum fac, își mută domiciliul. \nPăi, ați făcut dumneavoastră? Sau de unde știți treaba asta? \n(Vociferări.) \nChiar nu mai aveți rușine? Pentru dumneavoastră chiar toate \nautoritățile statului trebuie călcate în picioare? (Vociferări.) \nDomnule Năsui, lăsați populismul deoparte! V-am mai spus \nde vreo două-trei ori și am tăcut, sperând că ați înțeles că nu puteți \ncălca în picioare orice în țara asta. \n                                                                                             14                                                                                          \n     \nLegea  spune  foarte  clar  –  autoritatea  de  reglementare,  cea \ncare controlează piața, trebuie să aibă o salarizare corespunzătoare cu \ncei de pe piață. Știți de ce? Pentru că așa spune legea, domnule Năsui. \nNu vă convine, modificați legea. \nDar asta spune legea, domnule Năsui, nu altceva. \nNu mai faceți populisme și ipocrizie de 2 bani! \nÎmi pare foarte rău că am crezut odată că aveți caracter! Nu \naveți, domnule Năsui! (Aplauze. Vociferări.) \nDomnul Robert-Marius Cazanciuc: \nStimați colegi, \nInvit  membrii  Birourilor  permanente  la  Sala  „Barbu \nCatargiu”. \nDeci membrii Birourilor celor două Camere vă rog, la Sala \n„Barbu Catargiu”. \n(Domnul deputat Claudiu-Iulius-Gavril Năsui solicită să ia \ncuvântul.) \n(În  continuare,  conducerea  ședinței  a  fost  preluată  de \ndoamna  deputat  Carmen-Ileana  Mihălcescu,  vicepreședinte  al \nCamerei Deputaților.) \nDoamna Carmen-Ileana Mihălcescu: \nDrept la replică, domnul Năsui, vă rog. \nDomnul Claudiu-Iulius-Gavril Năsui (de la tribună): \nMulțumesc frumos, doamnă președinte, pentru acest drept la \nreplică. \n                                                                                             15                                                                                          \n     \nÎn primul rând, subiectul era ANCOM, altă instituție căpușată \npolitic, după cum foarte bine știți. \nȘi, domnule Roman, știți foarte bine ce ați făcut. \nDomnul Florin-Claudiu Roman (din sală): \nCe-am făcut? \nDomnul Claudiu-Iulius-Gavril Năsui (de la tribună): \nAți introdus un proiect de lege, acum 3 zile, pe care l-ați pus \npe repede înainte, astăzi, în Comisia pentru buget, finanțe... \nDomnul Florin-Claudiu Roman (din sală): \nEu? \nDomnul Claudiu-Iulius-Gavril Năsui (de la tribună): \nÎn Biroul permanent, a fost pus ieri. Astăzi a fost convocată \nComisia  pentru  buget,  finanțe,  cu  proiectul  dumneavoastră,  semnat \nnumai de dumneavoastră, în care se află noi privilegii, noi beneficii... \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n...noi beneficii pentru membrii Consiliului de administrație al \nASF. \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n                                                                                             16                                                                                          \n     \nAnume? Stați să vă spun. \nNu vă... nu vă impacientați, că toate lucrurile se află și toate \nlucrurile sunt scrise. \nDoamna Carmen-Ileana Mihălcescu: \nAveți la dispoziție... \nDomnul Claudiu-Iulius-Gavril Năsui (de la tribună): \nAm avut speranța... \nDoamna Carmen-Ileana Mihălcescu: \n... două minute. Mai puțin de două minute... \nDomnul Claudiu-Iulius-Gavril Năsui (de la tribună): \n...că ați semnat un lucru fără să-l știți. \nDoamna Carmen-Ileana Mihălcescu: \n...pentru drept la replică. \nDomnul Claudiu-Iulius-Gavril Năsui (de la tribună): \nDar, după vehemența dumneavoastră, văd că chiar susțineți \ncu  aplomb  să  fie  privilegiile...  (Vociferări.)  ...pentru  cei  mai  mari \nbugetari de lux ai României și mai mari. \nȘi mai aveți tupeul, apoi, să spuneți că noi suntem bolșevici?! \n(Vociferări.) \nDumneavoastră  vreți  să  dați  din  banii  poporului,  din  banii \ncontribuabililor,  din  banii  oamenilor  care  plătesc  taxe  și  impozite, \nprivilegii mai mari! Și cei care sunt socialiști sunt USR? (Vociferări.) \nFals! \n                                                                                             17                                                                                          \n     \nSocialiștii sunt cei care iau de la toată lumea, de la cei care \nmuncesc  în  economia  reală,  prin  taxe  și  impozite  și  dau  unei \nnomenclaturi. Unei nomenclaturi politice ca aceea pe care o salvați \ndumneavoastră. \nPuteți  să  spuneți  ce  calomnii  doriți  dumneavoastră  și \nminciuni de Antena 3! Nu vă fac cinste, așa cum nici acest proiect de \nlege nu vă face cinste! \nDacă  aveți  pic  de  respect  pentru  poporul  român,  pentru \ncontribuabil, pentru liberalism și pentru orice ce-ar putea să însemne \nPNL  sau  de  dreapta  în  România,  veți  susține  eliminarea  acelui \namendament rușinos. \nUn amendament prin care – ca să fie clar pentru toată lumea \n– membrii Consiliului de administrație al ASF câștigă diurne în plus, \ndrepturi în plus, în cazul în care nu-și pun domiciliul în București. \nMă întrebați pe mine cine nu-și pune domiciliul în București? \nFaceți o mică investigație... (Vociferări.) \nPăi, nu. Nici eu. \nDoamna Carmen-Ileana Mihălcescu: \nAți  depășit  cele  două  minute,  domnule  Năsui,  vă  rog  să \nîncheiați. \nDomnul Claudiu-Iulius-Gavril Năsui (de la tribună): \nDar, ce, dreptul la replică e de doar două minute? \nDoamna Carmen-Ileana Mihălcescu: \nDreptul la replică e de două minute. \n                                                                                             18                                                                                          \n     \nMulțumesc. \nDomnul Claudiu-Iulius-Gavril Năsui (de la tribună): \nDar atacul poate să fie mai mult decât replica?! (Râsete.) \nDoamna Carmen-Ileana Mihălcescu: \nAcesta este regulamentul. \nDomnul Claudiu-Iulius-Gavril Năsui (de la tribună): \nAdică trebuie să existe o proporționalitate. \nDoamna Carmen-Ileana Mihălcescu: \nVreți să-l ignorați, înțeleg. \nVă rog, continuați. \nDomnul Claudiu-Iulius-Gavril Năsui (de la tribună): \nBun. Doar voiam să  menționez faptul că acest proiect este \nunul rușinos, care trece de data asta și cu susținerea PSD și a PNL. O \nfrăție pe care am mai văzut-o și care aș spera că se va termina sau că \ns-a terminat. \nȘi, da, socialism înseamnă să iei de la cei care produc, să iei \nprin taxe și impozite, și să dai unei minorități care se întâmplă să fie \nvremelnic la putere și să aibă influență politică. \nOr, proiectul acesta de lege exact asta face. \nȘi nu face doar asta, face chiar mai mult de atât. Mai reduce \nși  răspunderea  penală  și  civilă  pentru  membrii  Consiliului  de \nadministrație al ASF. \nToate lucrurile acestea sunt negru pe alb. \n                                                                                             19                                                                                          \n     \nDacă mă atacați pe mine, ca persoană, sau partidul din care \nfac parte, și spuneți că asta este socialism, asta nu înseamnă automat \ncă este adevărat și nu înseamnă că aveți dreptate. Dimpotrivă! Dacă vă \ndoriți o societate mai liberă și mai de dreapta trebuie tocmai să nu ne \nmai batem joc de taxele și impozitele oamenilor și să nu mai creăm \nbeneficii speciale pentru câțiva privilegiați care sunt  puși în funcții \npolitice. \nȘi asta este tot ce ne dorim. \nȘi  încă  un  lucru.  Proiectul  dumneavoastră  care  trece  pe \nrepede înainte prin toate comisiile sau, mă rog, comisiile relevante, \nnici măcar n-are avize de la Consiliul Legislativ și de la... nimic. A \nfost pus ieri pe ordinea de zi, cu termen de primire puncte de vedere \nazi. De ieri până azi. Pentru o chestiune pe care, haideți să fim serioși, \nnu  ajută  decât  minoritatea  care  se  află  vremelnic  în  Consiliul  de \nadministrație al ASF. \nȘi pentru lucrurile acestea nu doar că nu mi-e rușine... \nDoamna Carmen-Ileana Mihălcescu: \nMulțumesc. \nDomnul Claudiu-Iulius-Gavril Năsui (de la tribună): \n...sunt mândru. \nDoamna Carmen-Ileana Mihălcescu: \nMulțumesc frumos. \nDomnul Claudiu-Iulius-Gavril Năsui (de la tribună): \nȘi o să fac asta și în viitoarea legislatură... \n                                                                                             20                                                                                          \n     \nDoamna Carmen-Ileana Mihălcescu: \nDomnule Roman... \nDomnul Claudiu-Iulius-Gavril Năsui (de la tribună): \n...și în oricare legislatură mă voi afla aici... \nDoamna Carmen-Ileana Mihălcescu: \n...vă rog să interveniți cu un drept la replică. \nDomnul Claudiu-Iulius-Gavril Năsui (de la tribună): \n...să combat aceste privilegii pe care le faceți pentru prietenii \ndumneavoastră politici. \nMulțumesc. (Aplauze.) \nDoamna Carmen-Ileana Mihălcescu: \nDar vă rog să nu generați un alt drept la replică, vă rog foarte \nmult. \nMulțumesc. \nDomnul Florin-Claudiu Roman (de la tribună): \nNu, doamnă președinte, nu voi vorbi despre Troțki, că tocmai \nl-am auzit pe noul Troțki din USR. (Râsete.) \nMi-am amintit de discursurile lui Troțki, bolșevicul, care sunt \ncopie la indigo cu ceea ce a spus antevorbitorul meu. \nAm să încerc să-i explic domnului, tovarășului deputat Năsui, \nceea  ce  nu  va  pricepe  niciodată  și  ceea  ce  el  prezintă  ca  fiind \nprivilegii. \n                                                                                             21                                                                                          \n     \nDacă n-ați fi un – haideți, să nu folosesc un termen dur – un \nom care... \nPuneți mâna pe carte și citiți legea! \nVeți observa, veți observa, domnule deputat, că întotdeauna, \ncu  o  scurtă  perioadă,  de  2  ani  de  zile,  membrii...  Consiliului  de \nsupraveghere  se  numește,  nu  consiliu  de  administrație.  Nu  e  o \nsocietate comercială, e o autoritate de reglementare. \nDeci prima lecție pe care v-o dau astăzi de la tribună este să \nfaceți  diferența  între  o  societate  comercială,  cu  un  consiliu  de \nadministrație, și o autoritate de reglementare condusă de un consiliu \nde supraveghere. (Vociferări.) \nÎn altă ordine de idei, până acum 4 ani de zile, tot ceea ce \nînsemna autoritate de pe piața bancară – ASF, CNVM, chiar și BNR – \ndacă vă uitați în lege veți observa că nu erau trași la răspundere penală \npentru vot, domnule Năsui. Pentru votul pe care îl exprimă. \nȘi este peste tot în lume așa. Și am să vă explic și de ce, ca să \npricepeți și dumneavoastră, că văd că pricepeți mai greu. (Vociferări.) \nNu poți să te duci să aplici o sancțiune care înseamnă 1% din \ncapitalul social, unei firme de asigurări care are un capital social de \nsute de milioane de euro, fără să stai cu sabia deasupra capului că \ncineva din piață are suficienți bani să plătească tot ceea ce înseamnă \nparte de atac public. \nTrebuie să iei decizii corecte, și atunci trebuie să fii protejat \nde lege, pentru vot! \n                                                                                             22                                                                                          \n     \nEste  a  doua  lecție  pe  care  v-o  dau,  pentru  că  nu  faceți \ndiferența între una și alta. \nA treia chestiune pe care am să v-o spun, domnule Năsui. \nÎmi asum integral acest proiect de lege. Și știu exact ce-am \nscris acolo. \nDe exemplu, am trecut un articol în care am spus că paza \ntrebuie  asigurată  de  jandarmerie.  Știți  de  ce?  Știți  de  ce?  Vreți  să \nrămână aceeași firmă privată care a căpușat ASF? Asta vreți? Asta vă \nderanjează? \nV-ați băgat pe un teren pe care dumneavoastră vreți să păreți \ncă-l cunoașteți. \nNu-l cunoașteți, domnule Năsui, îmi pare foarte rău. \nDar nu doar că nu-l cunoașteți, atât timp cât faceți o confuzie \ngravă între o autoritate de reglementare independentă și o societate \ncomercială,  între  un  consiliu  de  supraveghere  și  un  consiliu  de \nadministrație, înțeleg foarte clar că habar nu aveți pe ce lume trăiți. \nVă  mai  rog,  pentru  ultima  dată,  terminați  cu  populismele. \nDacă vreți să fiți în conducerea acestei țări, dumneavoastră trebuie să \nfaceți dovada că sunteți pregătit! Or, atâta timp cât, vă repet, nu faceți \ndiferența între o societate comercială și o autoritate de reglementare, \ncare  trebuie  să  fie  independentă,  domnule  Năsui,  și  unde \ndumneavoastră v-ați trimis reprezentant, atâta timp cât nu înțelegeți, \natâta  timp  cât  nu  înțelegeți  care  e  diferența  între  consiliul  de \nadministrație al unei societăți comerciale și consiliul de supraveghere, \natâta timp cât nu înțelegeți că într-o democrație puternică autoritățile \n                                                                                             23                                                                                          \n     \nde  reglementare  trebuie  susținute  prin  lege,  tocmai  ca  să  nu  fie \ncoruptibile,  înseamnă  că  de  fapt  principiul  dumneavoastră  de  viață \neste: „Cine a stat 5 ani la ruși nu poate gândi ca Bush!”. \nÎmi pare foarte rău pentru dumneavoastră, chiar vă credeam \nun om pregătit. Mi-am dat seama că sunteți praf și pulbere! \nDoamna Carmen-Ileana Mihălcescu: \nMulțumesc. \n \nDupă exercitarea votului \n(În continuare, conducerea ședinței a fost preluată de domnul \nsenator Robert-Marius Cazanciuc, vicepreședinte al Senatului.) \nDomnul Robert-Marius Cazanciuc: \nStimați colegi, \nSala, aproape plină. Așa că reluăm lucrările. \nAvem procesul-verbal? \nDomnul Mario-Ovidiu Oprea (din sală): \nDa. \nDomnul Robert-Marius Cazanciuc: \nDa? \nVă rog, domnul senator Mario Oprea. \nRezultatul votului. \nDomnul Mario-Ovidiu Oprea (de la tribună): \nBună ziua, tuturor! \n                                                                                             24                                                                                          \n     \nDau  citire  procesului-verbal  referitor  la  rezultatul  votului \nexprimat  de  către  deputați  și  senatori  cu  privire  la  numirea \npreședintelui  Autorității  Naționale  pentru  Administrare  și \nReglementare în Comunicații. \nBirourile  permanente  ale  celor  două  Camere  ale \nParlamentului,  în  temeiul  art.  44  alin.  (4)  din  Regulamentul \nactivităților comune ale Camerei Deputaților și Senatului, republicat, \nau procedat la verificarea și numărarea voturilor exprimate prin vot \nsecret cu buletine, de către deputați și senatori, asupra propunerii de \nnumire  în  funcția  de  președinte  al  Autorității  Naționale  pentru \nAdministrare  și  Reglementare  în  Comunicații,  și  au  constatat \nurmătoarele: \n- Numărul total al deputaților și senatorilor: 464; \n- Numărul deputaților și senatorilor prezenți: 322; \n- Numărul total de voturi exprimate: 322; \n- Numărul de voturi anulate: 3; \n- Numărul total de voturi valabil exprimate: 319. \nDupă  verificarea  și  numărarea  voturilor  au  rezultat \nurmătoarele: \nDomnul Stoica Vlad Ștefan:  \n- voturi pentru: 283; \n- voturi contra: 36. \nDoamna Catrina Maria-Manuela: \n- voturi pentru: 12; \n- voturi contra: 307. \n                                                                                             25                                                                                          \n     \nDomnul Smeeianu Ion: \n- voturi pentru: 1; \n- voturi contra: 318. \nDomnul Rozolea Mircea Valentin: \n- voturi pentru: 23; \n- voturi contra: 296. \nCa urmare, Birourile permanente au constatat că este întrunită \nmajoritatea de voturi necesară pentru numirea domnului Stoica Vlad \nȘtefan  în  funcția  de  președinte  al  Autorității  Naționale  pentru \nAdministrare și Reglementare în Comunicații, pentru perioada rămasă \na mandatului de 6 ani început în data de 11 mai 2017. \nMulțumesc. \nDomnul Robert-Marius Cazanciuc: \nDa. \nMulțumesc domnului senator Mario Oprea. \nStimați colegi, \nAșa cum am fost deja informați, potrivit rezultatului votului, \nParlamentul  României  a  hotărât  numirea  domnului  Vlad  Stoica  în \nfuncția de președinte al ANCOM. \nÎi dorim succes și înțelepciune într-o misiune complicată în \naceste vremuri! \nStimați colegi, \nOrdinea de zi a fost epuizată. \nDeclar  închisă  ședința  comună  a  Camerei  Deputaților  și \nSenatului. \n                                                                                             26                                                                                          \n     \nSă ne revedem sănătoși! \n \nȘedința s-a încheiat la ora 15,16. \n \n \n "
    },
    "14": {
        "start_text": "Domnul Claudiu-Iulius-Gavril Năsui :",
        "start_index": -1,
        "end_text": "Domnul Florin-Claudiu Roman :",
        "end_index": -1,
        "text": "                                                       1                                                                                          \n     \n13 octombrie 2020 – ședință comună \n \n \nS U M A R \n \n1.  Numirea  președintelui  Autorității  Naționale  3. \npentru Administrare și Reglementare în Comunicații \n(ANCOM). \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n \nS T E N O G R A M A \nȘedinței comune  \na Camerei Deputaților și Senatului \ndin ziua de 13 octombrie 2020 \n \nȘedința a început la ora 13,03. \nLucrările ședinței au fost conduse de domnul senator Robert-\nMarius Cazanciuc, vicepreședinte al Senatului, și de doamna deputat \nCarmen-Ileana  Mihălcescu,  vicepreședinte  al  Camerei  Deputaților, \nasistați  de  domnul  deputat  Iulian  Iancu,  secretar  al  Camerei \nDeputaților, și de domnul senator Mario-Ovidiu Oprea, secretar al \nSenatului. \nDomnul Robert-Marius Cazanciuc: \nBucuria  acestei  revederi  nu  va  dura  foarte  mult  în  sala  de \nplen, după cum știți deja. \nDoamnelor și domnilor deputați și senatori, \nDeclar  deschisă  ședința  comună  de  astăzi  a  Senatului  și \nCamerei Deputaților. \nStimați colegi, \nOrdinea  de  zi,  programul  de  lucru,  precum  și  formula  de \ndesfășurare  pentru  ședința  comună  au  fost  stabilite  de  Birourile \npermanente ale celor două Camere, cu participarea liderilor grupurilor \nparlamentare și sunt afișate pe site-urile celor două Camere. \n                                                                                             3                                                                                          \n     \nProgramul de lucru va dura până la finalizarea ordinii de zi. \nPe ordinea de zi astăzi avem numirea președintelui Autorității \nNaționale pentru Administrare și Reglementare în Comunicații. \nStimați colegi, \nCu privire la desfășurarea votului secret cu buletine, Birourile \npermanente reunite, cu participarea liderilor grupurilor parlamentare, \npropun următoarea procedură. \nExercitarea votului secret cu buletine de vot se va face pe \ngrupuri  parlamentare,  în  sala  Biroului  permanent  al  Camerei \nDeputaților, Sala „Barbu Catargiu”, de la nivelul P1, după următorul \nprogram: \n13,30-14,05  –  Grupurile  parlamentare  ale  PSD,  precum  și \nsenatorii și deputații neafiliați; \n14,05-14,15 – Grupul parlamentar al minorităților naționale \ndin Camera Deputaților; \n14,15-14,35 – Grupurile parlamentare ale PNL; \n14,35-14,50 – Grupurile parlamentare ale USR; \n14,50-15,05 – Grupurile parlamentare ale UDMR; \n15,05-15,15 – Grupul parlamentar PRO România din Camera \nDeputaților; \n15,15-15,25  –  Grupul  parlamentar  al  PMP  din  Camera \nDeputaților. \nStimați colegi, \n                                                                                             4                                                                                          \n     \nÎn  sala  de  vot  „Barbu  Catargiu”  vor  fi  prezenți  permanent \nchestorii  care  înmânează  buletinele  de  vot  și  secretarul  care \nconsemnează prezența parlamentarilor la vot. \nCum spuneam, avem pe ordinea de zi numirea în funcția de \npreședinte  al  Autorității  Naționale  pentru  Administrare  și \nReglementare în Comunicații. \nRaportul  comun  al  Comisiilor  pentru  comunicații  și \ntehnologia  informației,  ale  celor  două  Camere  ale  Parlamentului,  a \nfost afișat pe paginile de Internet ale celor două Camere. \nDin  partea  celor  două  comisii  de  specialitate,  o  rog  pe \ndoamna deputat Ionela Dobrică să ne prezinte raportul. \nDoamna Ionela Viorela Dobrică (de la tribună): \nRaport comun cu privire la numirea în funcția de președinte \nal  Autorității  Naționale  pentru  Administrare  și  Reglementare  în \nComunicații – ANCOM. \nÎn urma procedurii de selecție, membrii celor două comisii au \nconstatat că următorii candidați îndeplinesc condițiile prevăzute la art. \n11 alin. (3) și (4) din Ordonanța de urgență a Guvernului nr. 22/2009 \nprivind  înființarea  Autorității  Naționale  pentru  Administrare  și \nReglementare în Comunicații, aprobată prin Legea nr. 113/2010, cu \nmodificările și completările ulterioare, astfel: \n- Stoica Vlad Ștefan; \n- Catrina Manuela-Maria; \n- Smeeianu Ion  \n- Rozolea Mircea Valentin. \n                                                                                             5                                                                                          \n     \nAnexa nr. 1 cuprinde dosarele candidaților care îndeplinesc \ncondițiile prevăzute la art. 11 alin. (3) și (4) din Ordonanța de urgență \na  Guvernului  nr.  22/2009  privind  înființarea  Autorității  Naționale \npentru  Administrare  și  Reglementare  în  Comunicații,  aprobată  prin \nLegea nr. 113/2010, cu modificările și completările ulterioare. \nAnexa  nr.  2  cuprinde  dosarele  candidaților  care  nu \nîndeplinesc condițiile prevăzute în ordonanța anterior menționată. \nVă mulțumesc. \nDomnul Robert-Marius Cazanciuc: \nDa. \nStimați colegi, \nDacă sunt intervenții? \nVă rog, Grupul USR. \nDomnul Cătălin Drulă (de la tribună): \nDa. \nMulțumesc, domnule președinte. \nIată  o  sală  plină  de  parlamentari,  voie  bună,  pumnii  se \nciocnesc. E ca o reuniune, așa, după vacanță. \nCare  e  motivul  important  al  acestei  reuniuni?  (Vociferări.) \nArde  undeva?  E  urgență?  Măsuri  pe  timp  de  pandemie,  sociale, \neconomice? Nu. (Vociferări.) \nMotivul este același care domină clasa politică de 30 de ani – \ntrocul cu funcții. (Vociferări.) \n                                                                                             6                                                                                          \n     \nLa  ANCOM  și-a  dat  demisia  domnul  Grindeanu,  care  e \nnumărul 2 în PSD, acum. \nBineînțeles, 3 ani de zile a respectat legea și a fost apolitic, \nnu-i așa? \nCă toți știm că legile, de fapt, sunt un pic la mișto și toate \ncriteriile astea. \nDar  și-a  dat  demisia  într-un  final  pentru  că  era  în \nincompatibilitate deja de două luni. \nCare e urgența? \nAvem 2 vicepreședinți care pot prelua cu puteri depline acest \nmandat, iar noul Parlament, legitim, mandatat și ales de români – și \nda, voi, de la PSD, v-ați pierdut legitimitatea în acest Parlament – ar fi \nputut să aleagă un președinte, o persoană care să nu fie politică, care \nsă fie un profesionist în domeniu. \nAșa a fost creată această autoritate, ANCOM. Dacă, iarăși, nu \ntratăm lucrurile la mișto, da? \nÎn 2009, Comisia Europeană ne-a spus că trebuie reglementat \nacest domeniu, o piață de miliarde, acum este și miza 5G pe masă, de \ncătre o autoritate autonomă. \nGrabă,  toți  parlamentarii  vin  să  alegem  pe  cineva  care  e \ndinainte determinat. Știm cu toții că va ieși de aici fostul șef de cabinet \nal domnului Ponta. (Vociferări.) \nPe partea PNL – că tot am vorbit mai devreme despre PSD și \nPNL – nu văd niciun fel de opoziție la această mișcare. N-am văzut să \n                                                                                             7                                                                                          \n     \nfie  vreun  candidat.  Înțeleg  că  sunt  de  acord.  Înțeleg  că  și  domnul \nOrban e de acord. \nDe altfel, și cu Legea care punea un consiliu de 7 oameni, ca \nsă fie mai multe poziții, că sunt mai multe funduri de oameni care cad \npe lângă Parlament și nu mai vin aici pe aceste scaune, era de acord \nPNL. (Vociferări.) \nNu și-a obținut acordul de la președintele Iohannis, al cărui \ngest îl salut, că a atacat la CCR acea lege. \nDar, între timp, mergem înainte cu această numire - pe repede \nînainte - care n-are absolut niciun sens în acest moment, în contextul \nîn  care  ne  aflăm.  Avem  doi  oameni  profesioniști  pe  funcțiile  de \nvicepreședinte, au zeci de ani vechime în instituție. \nÎn aceste condiții, noi, cei de la USR, îl vom vota pe singurul \ncandidat care a reușit să treacă de furcile caudine ale comisiei și să \najungă la plen, care nu e un candidat al PSD, că v-ați pus acolo 3 \ncandidați, dar numai unul e cel ales – fostul șef de cabinet al domnului \nPonta. (Vociferări.) \nVom vota un om care are experiență în domeniul privat, a \nlucrat la o companie mare de telecomunicații și are un CV solid. \nDin păcate, aici s-a făcut o mascaradă. Văd că și colegii de la \nPNL... (Vociferări.) \nUnde e liderul dumneavoastră de grup? Poate are o poziție pe \ntema  asta.  Ce  părere  aveți  despre  faptul  că  PSD  își  pune  omul  la \nANCOM? Ce îndemn de vot aveți astăzi? Îl votați pe Vlad Stoica? \n                                                                                             8                                                                                          \n     \n(Vociferări.)  E  OK,  nu?  Sunteți  în  opoziție  față  de  PSD.  Nu  vă \nînțelegeți. Am înțeles. \nEi,  românii  văd  lucrurile  astea...  (Vociferări.)  ...oricât \nîncercați, oricâți bani pompați în presă – câte 200 de milioane – și așa \nmai departe. \nȘi o să vedeți asta și la votul din 6 decembrie. \nVă mulțumesc. \nDomnul Robert-Marius Cazanciuc: \nDa. \nMulțumesc. \nNoi, de la PSD, vă salutăm cu respect pe dumneavoastră, de \nla USR, prin domnul Simonis. \nVă rog. \nDomnul Alfred-Robert Simonis (de la tribună): \nMulțumesc, domnule președinte, doamnă președinte. \nÎn  primul  rând,  aș  spune  că  legitimitatea  Partidului  Social \nDemocrat n-o stabiliți dumneavoastră, stimați colegi de la USR. Mai \nales că au stabilit românii, în urmă cu două săptămâni, legitimitatea \nfiecăruia dintre noi. \nOr,  în  dreptul  nostru  scrie  1.450  de  primari;  la \ndumneavoastră, vreo 35. \nDe acolo vă luați legitimitatea! (Aplauze.) Din voturi, nu din \nstrigat la Parlament! (Aplauze.) \n                                                                                             9                                                                                          \n     \nPe de altă parte, dumneavoastră ați dat argumente suficiente \npentru care e nevoie urgentă de această numire – „piață de miliarde”, \n„5G”. Citez din dumneavoastră. \nPăi, nu e important ca pe lângă cei doi profesioniști, pe care \ntot Partidul Social Democrat i-a desemnat – uite, asta uitați să spuneți \n–  să  mai  punem  unul,  al  treilea,  să  se  ocupe  de  această  piață  de \nmiliarde, de implementarea 5G și de alte chestiuni importante? \nCât despre necesitatea în grabă de a vota, păi, am și o eu o \nîntrebare,  stimați  colegi  de  la  USR.  Tocmai  s-a  încheiat  plenul \nCamerei Deputaților. Plen al Camerei Deputaților, unde un deputat al \nUSR și-a dat demisia. (Vociferări.) \nAstăzi  ați  trimis  înlocuirea  acelui  deputat  cu  un  alt  coleg \ndeputat și mâine vreți să-l validați. \nCare  e  graba?  De  ce  nu  lăsăm  ca  Parlamentul  viitor  să \nhotărască, eventual? (Vociferări.) \nCând e vorba de colegii dumneavoastră e grabă. \nEventual, sperați că veți câștiga alegerile și că veți putea să \nnumiți dumneavoastră pentru un rest de mandat. \nEu  vreau  să  vă  reamintesc  așa.  Mandatul  președintelui \nANCOM a început în urmă cu 2 ani și jumătate, în acest Parlament. \nExistă un rest de mandat, de 2 ani și jumătate, și este atributul acestui \nParlament să dea restul de mandat, să pună omul pe restul de mandat. \nE simplu. (Aplauze.) \nDomnul Robert-Marius Cazanciuc: \nDa. \n                                                                                             10                                                                                          \n     \nMulțumesc. \nDin partea Grupului minorităților, domnul deputat Grosaru, \nvă rog. \nDomnul Andi-Gabriel Grosaru (de la tribună): \nDomnule președinte, \nStimați colegi, \nTrebuie  să  facem  o  mențiune.  În  primul  rând,  pentru \ncorectitudine. \nPoate unii dintre colegii noștri sunt în continuare în vacanță, \ndar Camera Deputaților... Parlamentul României a lucrat și în sesiune \nextraordinară. \nDeci nu am fost în vacanță. \nVă mulțumesc. \nDomnul Robert-Marius Cazanciuc: \nMulțumesc. \nDacă nu mai sunt alte intervenții, stimați colegi, luăm act de \nraportul comun întocmit de cele două comisii de specialitate. \nȘi vă reamintesc, conform art. 99 din Regulamentul comun al \nCamerei  și  Senatului,  pentru  numirea  președintelui  Autorității \nNaționale pentru Administrare și Reglementare în Comunicații, votul \neste secret și se exprimă prin buletine de vot care vor fi completate \nconform propunerilor din raportul comisiilor. \n                                                                                             11                                                                                          \n     \nPentru  a  fi  aprobată  numirea  președintelui  Autorității \nNaționale  pentru  Administrare  și  Reglementare  în  Comunicații  este \nnecesar votul majorității senatorilor și deputaților prezenți. \nStimați colegi, \nAm finalizat dezbaterile. \nVă reamintesc modalitatea de vot în cazul votului secret cu \nbuletine de vot. \nÎn Sala „Barbu Catargiu” este amplasată urna de vot. \nFiecare deputat și senator va primi buletinul de vot. \nSenatorul și deputatul votează pentru numire lăsând neatinse \nnumele și prenumele persoanei propuse pentru a fi numită și votează \ncontra numirii tăind numele persoanei propuse. \nSunt nule buletinele de vot care nu poartă ștampila de control \nși cele pe care numărul candidaților, ale căror nume nu au fost tăiate, \ndepășește numărul funcțiilor pentru care se face alegerea. \nCu  aceste  precizări,  stimați  colegi,  urmează  exprimarea \nvotului. \nÎi  invit  pe  domnii  chestori  în  sala  Biroului  permanent  al \nCamerei, „Barbu Catargiu”. \nGrupurile  parlamentare  vor  vota  conform  programului \nanunțat anterior. \nVă rog, chestorii. \n(Domnul  deputat  Florin-Claudiu  Roman  solicită  să  ia \ncuvântul.) \nO chestiune de procedură, domnul Roman, vă rog. \n                                                                                             12                                                                                          \n     \nDomnul Florin-Claudiu Roman (de la tribună): \nMulțumesc, domnule președinte. \nDoamnelor și domnilor colegi, \nBolșevismul  are  o  nouă  culoare  politică  în  Parlamentul \nRomâniei prin Uniunea Salvați România. (Râsete.) \nDomnul  deputat  sau  tovarășul  deputat  Claudiu  Năsui,  „un \nbăiat din stele”, cum se spune în popor, a venit să ne spună astăzi că \npoate fi cel mai mare lansator de fake news din Parlamentul României. \nSă vii să faci acuzații mizerabile spunând că o autoritate de \nreglementare  independentă  trebuie  ținută  sub  sfera  intereselor \noperatorilor de pe piață înseamnă bolșevism, domnule Năsui. \nEu  credeam  că  cine  a  stat 5  ani  la  ruși  nu  poate  gândi  ca \nBush, dar am văzut că sunteți mai socialist și mai bolșevic decât foarte \nmulți dintre cei care sunt reprezentanți ai acestui sistem. \nCum  puteți  dumneavoastră,  vă  întreb,  să  spuneți  asemenea \nminciuni, împreună cu Vlad Voiculescu? Cum puteți? \nDumneavoastră știți că în Legea de funcționare a ASF existau \naceste prevederi? \nÎncercați să mințiți poporul spunând că liberalii dau privilegii. \nSă vă fie rușine, domnule Năsui! \nDacă pentru dumneavoastră un reprezentant al unei autorități \nde reglementare, din Franța, din Germania, din Italia, de unde doriți \ndumneavoastră,  are  dreptul  să-i fie decontată  diurna dacă  nu  stă  în \nBucurești și dacă domiciliază în altă parte, cum puteți să mințiți în \nhalul ăsta? Chiar nu mai aveți rușine? \n                                                                                             13                                                                                          \n     \nCum  puteți  dumneavoastră  să  nu  înțelegeți  că  pe  piața \nasigurărilor cei care controlează societățile de asigurări nu pot fi ca \nnivel  de  salarizare  sub  cei  pe  care  îi  controlează...?  Dacă  nu  vrem \ncorupție, domnule Năsui. \nSau vreți corupție? \nCe vreți? Ca să înțelegem. \nAveți o teorie bolșevică, îmi pare foarte rău să vă spun. \nAveți o teorie socialistă, aveți o teorie stângistă. \nȘi faceți asta doar din disperare. Pentru că la recentele alegeri \nprocentul dumneavoastră este la limită pentru intrarea în Parlament ca \nalianță. \nChiar nu mai aveți rușine? Chiar nu puteți să vă opriți din \ntăvălugul minciunilor pe care le rostogoliți în mediul online? \nAm sperat ca dumneavoastră, ca fiind un parlamentar tânăr, \nsă aveți puterea să recunoașteți ceea ce trebuie și ceea ce nu trebuie. \nVeniți și spuneți, știm noi cum fac, își mută domiciliul. \nPăi, ați făcut dumneavoastră? Sau de unde știți treaba asta? \n(Vociferări.) \nChiar nu mai aveți rușine? Pentru dumneavoastră chiar toate \nautoritățile statului trebuie călcate în picioare? (Vociferări.) \nDomnule Năsui, lăsați populismul deoparte! V-am mai spus \nde vreo două-trei ori și am tăcut, sperând că ați înțeles că nu puteți \ncălca în picioare orice în țara asta. \n                                                                                             14                                                                                          \n     \nLegea  spune  foarte  clar  –  autoritatea  de  reglementare,  cea \ncare controlează piața, trebuie să aibă o salarizare corespunzătoare cu \ncei de pe piață. Știți de ce? Pentru că așa spune legea, domnule Năsui. \nNu vă convine, modificați legea. \nDar asta spune legea, domnule Năsui, nu altceva. \nNu mai faceți populisme și ipocrizie de 2 bani! \nÎmi pare foarte rău că am crezut odată că aveți caracter! Nu \naveți, domnule Năsui! (Aplauze. Vociferări.) \nDomnul Robert-Marius Cazanciuc: \nStimați colegi, \nInvit  membrii  Birourilor  permanente  la  Sala  „Barbu \nCatargiu”. \nDeci membrii Birourilor celor două Camere vă rog, la Sala \n„Barbu Catargiu”. \n(Domnul deputat Claudiu-Iulius-Gavril Năsui solicită să ia \ncuvântul.) \n(În  continuare,  conducerea  ședinței  a  fost  preluată  de \ndoamna  deputat  Carmen-Ileana  Mihălcescu,  vicepreședinte  al \nCamerei Deputaților.) \nDoamna Carmen-Ileana Mihălcescu: \nDrept la replică, domnul Năsui, vă rog. \nDomnul Claudiu-Iulius-Gavril Năsui (de la tribună): \nMulțumesc frumos, doamnă președinte, pentru acest drept la \nreplică. \n                                                                                             15                                                                                          \n     \nÎn primul rând, subiectul era ANCOM, altă instituție căpușată \npolitic, după cum foarte bine știți. \nȘi, domnule Roman, știți foarte bine ce ați făcut. \nDomnul Florin-Claudiu Roman (din sală): \nCe-am făcut? \nDomnul Claudiu-Iulius-Gavril Năsui (de la tribună): \nAți introdus un proiect de lege, acum 3 zile, pe care l-ați pus \npe repede înainte, astăzi, în Comisia pentru buget, finanțe... \nDomnul Florin-Claudiu Roman (din sală): \nEu? \nDomnul Claudiu-Iulius-Gavril Năsui (de la tribună): \nÎn Biroul permanent, a fost pus ieri. Astăzi a fost convocată \nComisia  pentru  buget,  finanțe,  cu  proiectul  dumneavoastră,  semnat \nnumai de dumneavoastră, în care se află noi privilegii, noi beneficii... \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n...noi beneficii pentru membrii Consiliului de administrație al \nASF. \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n                                                                                             16                                                                                          \n     \nAnume? Stați să vă spun. \nNu vă... nu vă impacientați, că toate lucrurile se află și toate \nlucrurile sunt scrise. \nDoamna Carmen-Ileana Mihălcescu: \nAveți la dispoziție... \nDomnul Claudiu-Iulius-Gavril Năsui (de la tribună): \nAm avut speranța... \nDoamna Carmen-Ileana Mihălcescu: \n... două minute. Mai puțin de două minute... \nDomnul Claudiu-Iulius-Gavril Năsui (de la tribună): \n...că ați semnat un lucru fără să-l știți. \nDoamna Carmen-Ileana Mihălcescu: \n...pentru drept la replică. \nDomnul Claudiu-Iulius-Gavril Năsui (de la tribună): \nDar, după vehemența dumneavoastră, văd că chiar susțineți \ncu  aplomb  să  fie  privilegiile...  (Vociferări.)  ...pentru  cei  mai  mari \nbugetari de lux ai României și mai mari. \nȘi mai aveți tupeul, apoi, să spuneți că noi suntem bolșevici?! \n(Vociferări.) \nDumneavoastră  vreți  să  dați  din  banii  poporului,  din  banii \ncontribuabililor,  din  banii  oamenilor  care  plătesc  taxe  și  impozite, \nprivilegii mai mari! Și cei care sunt socialiști sunt USR? (Vociferări.) \nFals! \n                                                                                             17                                                                                          \n     \nSocialiștii sunt cei care iau de la toată lumea, de la cei care \nmuncesc  în  economia  reală,  prin  taxe  și  impozite  și  dau  unei \nnomenclaturi. Unei nomenclaturi politice ca aceea pe care o salvați \ndumneavoastră. \nPuteți  să  spuneți  ce  calomnii  doriți  dumneavoastră  și \nminciuni de Antena 3! Nu vă fac cinste, așa cum nici acest proiect de \nlege nu vă face cinste! \nDacă  aveți  pic  de  respect  pentru  poporul  român,  pentru \ncontribuabil, pentru liberalism și pentru orice ce-ar putea să însemne \nPNL  sau  de  dreapta  în  România,  veți  susține  eliminarea  acelui \namendament rușinos. \nUn amendament prin care – ca să fie clar pentru toată lumea \n– membrii Consiliului de administrație al ASF câștigă diurne în plus, \ndrepturi în plus, în cazul în care nu-și pun domiciliul în București. \nMă întrebați pe mine cine nu-și pune domiciliul în București? \nFaceți o mică investigație... (Vociferări.) \nPăi, nu. Nici eu. \nDoamna Carmen-Ileana Mihălcescu: \nAți  depășit  cele  două  minute,  domnule  Năsui,  vă  rog  să \nîncheiați. \nDomnul Claudiu-Iulius-Gavril Năsui (de la tribună): \nDar, ce, dreptul la replică e de doar două minute? \nDoamna Carmen-Ileana Mihălcescu: \nDreptul la replică e de două minute. \n                                                                                             18                                                                                          \n     \nMulțumesc. \nDomnul Claudiu-Iulius-Gavril Năsui (de la tribună): \nDar atacul poate să fie mai mult decât replica?! (Râsete.) \nDoamna Carmen-Ileana Mihălcescu: \nAcesta este regulamentul. \nDomnul Claudiu-Iulius-Gavril Năsui (de la tribună): \nAdică trebuie să existe o proporționalitate. \nDoamna Carmen-Ileana Mihălcescu: \nVreți să-l ignorați, înțeleg. \nVă rog, continuați. \nDomnul Claudiu-Iulius-Gavril Năsui (de la tribună): \nBun. Doar voiam să  menționez faptul că acest proiect este \nunul rușinos, care trece de data asta și cu susținerea PSD și a PNL. O \nfrăție pe care am mai văzut-o și care aș spera că se va termina sau că \ns-a terminat. \nȘi, da, socialism înseamnă să iei de la cei care produc, să iei \nprin taxe și impozite, și să dai unei minorități care se întâmplă să fie \nvremelnic la putere și să aibă influență politică. \nOr, proiectul acesta de lege exact asta face. \nȘi nu face doar asta, face chiar mai mult de atât. Mai reduce \nși  răspunderea  penală  și  civilă  pentru  membrii  Consiliului  de \nadministrație al ASF. \nToate lucrurile acestea sunt negru pe alb. \n                                                                                             19                                                                                          \n     \nDacă mă atacați pe mine, ca persoană, sau partidul din care \nfac parte, și spuneți că asta este socialism, asta nu înseamnă automat \ncă este adevărat și nu înseamnă că aveți dreptate. Dimpotrivă! Dacă vă \ndoriți o societate mai liberă și mai de dreapta trebuie tocmai să nu ne \nmai batem joc de taxele și impozitele oamenilor și să nu mai creăm \nbeneficii speciale pentru câțiva privilegiați care sunt  puși în funcții \npolitice. \nȘi asta este tot ce ne dorim. \nȘi  încă  un  lucru.  Proiectul  dumneavoastră  care  trece  pe \nrepede înainte prin toate comisiile sau, mă rog, comisiile relevante, \nnici măcar n-are avize de la Consiliul Legislativ și de la... nimic. A \nfost pus ieri pe ordinea de zi, cu termen de primire puncte de vedere \nazi. De ieri până azi. Pentru o chestiune pe care, haideți să fim serioși, \nnu  ajută  decât  minoritatea  care  se  află  vremelnic  în  Consiliul  de \nadministrație al ASF. \nȘi pentru lucrurile acestea nu doar că nu mi-e rușine... \nDoamna Carmen-Ileana Mihălcescu: \nMulțumesc. \nDomnul Claudiu-Iulius-Gavril Năsui (de la tribună): \n...sunt mândru. \nDoamna Carmen-Ileana Mihălcescu: \nMulțumesc frumos. \nDomnul Claudiu-Iulius-Gavril Năsui (de la tribună): \nȘi o să fac asta și în viitoarea legislatură... \n                                                                                             20                                                                                          \n     \nDoamna Carmen-Ileana Mihălcescu: \nDomnule Roman... \nDomnul Claudiu-Iulius-Gavril Năsui (de la tribună): \n...și în oricare legislatură mă voi afla aici... \nDoamna Carmen-Ileana Mihălcescu: \n...vă rog să interveniți cu un drept la replică. \nDomnul Claudiu-Iulius-Gavril Năsui (de la tribună): \n...să combat aceste privilegii pe care le faceți pentru prietenii \ndumneavoastră politici. \nMulțumesc. (Aplauze.) \nDoamna Carmen-Ileana Mihălcescu: \nDar vă rog să nu generați un alt drept la replică, vă rog foarte \nmult. \nMulțumesc. \nDomnul Florin-Claudiu Roman (de la tribună): \nNu, doamnă președinte, nu voi vorbi despre Troțki, că tocmai \nl-am auzit pe noul Troțki din USR. (Râsete.) \nMi-am amintit de discursurile lui Troțki, bolșevicul, care sunt \ncopie la indigo cu ceea ce a spus antevorbitorul meu. \nAm să încerc să-i explic domnului, tovarășului deputat Năsui, \nceea  ce  nu  va  pricepe  niciodată  și  ceea  ce  el  prezintă  ca  fiind \nprivilegii. \n                                                                                             21                                                                                          \n     \nDacă n-ați fi un – haideți, să nu folosesc un termen dur – un \nom care... \nPuneți mâna pe carte și citiți legea! \nVeți observa, veți observa, domnule deputat, că întotdeauna, \ncu  o  scurtă  perioadă,  de  2  ani  de  zile,  membrii...  Consiliului  de \nsupraveghere  se  numește,  nu  consiliu  de  administrație.  Nu  e  o \nsocietate comercială, e o autoritate de reglementare. \nDeci prima lecție pe care v-o dau astăzi de la tribună este să \nfaceți  diferența  între  o  societate  comercială,  cu  un  consiliu  de \nadministrație, și o autoritate de reglementare condusă de un consiliu \nde supraveghere. (Vociferări.) \nÎn altă ordine de idei, până acum 4 ani de zile, tot ceea ce \nînsemna autoritate de pe piața bancară – ASF, CNVM, chiar și BNR – \ndacă vă uitați în lege veți observa că nu erau trași la răspundere penală \npentru vot, domnule Năsui. Pentru votul pe care îl exprimă. \nȘi este peste tot în lume așa. Și am să vă explic și de ce, ca să \npricepeți și dumneavoastră, că văd că pricepeți mai greu. (Vociferări.) \nNu poți să te duci să aplici o sancțiune care înseamnă 1% din \ncapitalul social, unei firme de asigurări care are un capital social de \nsute de milioane de euro, fără să stai cu sabia deasupra capului că \ncineva din piață are suficienți bani să plătească tot ceea ce înseamnă \nparte de atac public. \nTrebuie să iei decizii corecte, și atunci trebuie să fii protejat \nde lege, pentru vot! \n                                                                                             22                                                                                          \n     \nEste  a  doua  lecție  pe  care  v-o  dau,  pentru  că  nu  faceți \ndiferența între una și alta. \nA treia chestiune pe care am să v-o spun, domnule Năsui. \nÎmi asum integral acest proiect de lege. Și știu exact ce-am \nscris acolo. \nDe exemplu, am trecut un articol în care am spus că paza \ntrebuie  asigurată  de  jandarmerie.  Știți  de  ce?  Știți  de  ce?  Vreți  să \nrămână aceeași firmă privată care a căpușat ASF? Asta vreți? Asta vă \nderanjează? \nV-ați băgat pe un teren pe care dumneavoastră vreți să păreți \ncă-l cunoașteți. \nNu-l cunoașteți, domnule Năsui, îmi pare foarte rău. \nDar nu doar că nu-l cunoașteți, atât timp cât faceți o confuzie \ngravă între o autoritate de reglementare independentă și o societate \ncomercială,  între  un  consiliu  de  supraveghere  și  un  consiliu  de \nadministrație, înțeleg foarte clar că habar nu aveți pe ce lume trăiți. \nVă  mai  rog,  pentru  ultima  dată,  terminați  cu  populismele. \nDacă vreți să fiți în conducerea acestei țări, dumneavoastră trebuie să \nfaceți dovada că sunteți pregătit! Or, atâta timp cât, vă repet, nu faceți \ndiferența între o societate comercială și o autoritate de reglementare, \ncare  trebuie  să  fie  independentă,  domnule  Năsui,  și  unde \ndumneavoastră v-ați trimis reprezentant, atâta timp cât nu înțelegeți, \natâta  timp  cât  nu  înțelegeți  care  e  diferența  între  consiliul  de \nadministrație al unei societăți comerciale și consiliul de supraveghere, \natâta timp cât nu înțelegeți că într-o democrație puternică autoritățile \n                                                                                             23                                                                                          \n     \nde  reglementare  trebuie  susținute  prin  lege,  tocmai  ca  să  nu  fie \ncoruptibile,  înseamnă  că  de  fapt  principiul  dumneavoastră  de  viață \neste: „Cine a stat 5 ani la ruși nu poate gândi ca Bush!”. \nÎmi pare foarte rău pentru dumneavoastră, chiar vă credeam \nun om pregătit. Mi-am dat seama că sunteți praf și pulbere! \nDoamna Carmen-Ileana Mihălcescu: \nMulțumesc. \n \nDupă exercitarea votului \n(În continuare, conducerea ședinței a fost preluată de domnul \nsenator Robert-Marius Cazanciuc, vicepreședinte al Senatului.) \nDomnul Robert-Marius Cazanciuc: \nStimați colegi, \nSala, aproape plină. Așa că reluăm lucrările. \nAvem procesul-verbal? \nDomnul Mario-Ovidiu Oprea (din sală): \nDa. \nDomnul Robert-Marius Cazanciuc: \nDa? \nVă rog, domnul senator Mario Oprea. \nRezultatul votului. \nDomnul Mario-Ovidiu Oprea (de la tribună): \nBună ziua, tuturor! \n                                                                                             24                                                                                          \n     \nDau  citire  procesului-verbal  referitor  la  rezultatul  votului \nexprimat  de  către  deputați  și  senatori  cu  privire  la  numirea \npreședintelui  Autorității  Naționale  pentru  Administrare  și \nReglementare în Comunicații. \nBirourile  permanente  ale  celor  două  Camere  ale \nParlamentului,  în  temeiul  art.  44  alin.  (4)  din  Regulamentul \nactivităților comune ale Camerei Deputaților și Senatului, republicat, \nau procedat la verificarea și numărarea voturilor exprimate prin vot \nsecret cu buletine, de către deputați și senatori, asupra propunerii de \nnumire  în  funcția  de  președinte  al  Autorității  Naționale  pentru \nAdministrare  și  Reglementare  în  Comunicații,  și  au  constatat \nurmătoarele: \n- Numărul total al deputaților și senatorilor: 464; \n- Numărul deputaților și senatorilor prezenți: 322; \n- Numărul total de voturi exprimate: 322; \n- Numărul de voturi anulate: 3; \n- Numărul total de voturi valabil exprimate: 319. \nDupă  verificarea  și  numărarea  voturilor  au  rezultat \nurmătoarele: \nDomnul Stoica Vlad Ștefan:  \n- voturi pentru: 283; \n- voturi contra: 36. \nDoamna Catrina Maria-Manuela: \n- voturi pentru: 12; \n- voturi contra: 307. \n                                                                                             25                                                                                          \n     \nDomnul Smeeianu Ion: \n- voturi pentru: 1; \n- voturi contra: 318. \nDomnul Rozolea Mircea Valentin: \n- voturi pentru: 23; \n- voturi contra: 296. \nCa urmare, Birourile permanente au constatat că este întrunită \nmajoritatea de voturi necesară pentru numirea domnului Stoica Vlad \nȘtefan  în  funcția  de  președinte  al  Autorității  Naționale  pentru \nAdministrare și Reglementare în Comunicații, pentru perioada rămasă \na mandatului de 6 ani început în data de 11 mai 2017. \nMulțumesc. \nDomnul Robert-Marius Cazanciuc: \nDa. \nMulțumesc domnului senator Mario Oprea. \nStimați colegi, \nAșa cum am fost deja informați, potrivit rezultatului votului, \nParlamentul  României  a  hotărât  numirea  domnului  Vlad  Stoica  în \nfuncția de președinte al ANCOM. \nÎi dorim succes și înțelepciune într-o misiune complicată în \naceste vremuri! \nStimați colegi, \nOrdinea de zi a fost epuizată. \nDeclar  închisă  ședința  comună  a  Camerei  Deputaților  și \nSenatului. \n                                                                                             26                                                                                          \n     \nSă ne revedem sănătoși! \n \nȘedința s-a încheiat la ora 15,16. \n \n \n "
    },
    "15": {
        "start_text": "Domnul Florin-Claudiu Roman :",
        "start_index": -1,
        "end_text": "Domnul Claudiu-Iulius-Gavril Năsui :",
        "end_index": -1,
        "text": "                                                              1                                                                                          \n     \n13 octombrie 2020 – ședință comună \n \n \nS U M A R \n \n1.  Numirea  președintelui  Autorității  Naționale  3. \npentru Administrare și Reglementare în Comunicații \n(ANCOM). \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n \nS T E N O G R A M A \nȘedinței comune  \na Camerei Deputaților și Senatului \ndin ziua de 13 octombrie 2020 \n \nȘedința a început la ora 13,03. \nLucrările ședinței au fost conduse de domnul senator Robert-\nMarius Cazanciuc, vicepreședinte al Senatului, și de doamna deputat \nCarmen-Ileana  Mihălcescu,  vicepreședinte  al  Camerei  Deputaților, \nasistați  de  domnul  deputat  Iulian  Iancu,  secretar  al  Camerei \nDeputaților, și de domnul senator Mario-Ovidiu Oprea, secretar al \nSenatului. \nDomnul Robert-Marius Cazanciuc: \nBucuria  acestei  revederi  nu  va  dura  foarte  mult  în  sala  de \nplen, după cum știți deja. \nDoamnelor și domnilor deputați și senatori, \nDeclar  deschisă  ședința  comună  de  astăzi  a  Senatului  și \nCamerei Deputaților. \nStimați colegi, \nOrdinea  de  zi,  programul  de  lucru,  precum  și  formula  de \ndesfășurare  pentru  ședința  comună  au  fost  stabilite  de  Birourile \npermanente ale celor două Camere, cu participarea liderilor grupurilor \nparlamentare și sunt afișate pe site-urile celor două Camere. \n                                                                                             3                                                                                          \n     \nProgramul de lucru va dura până la finalizarea ordinii de zi. \nPe ordinea de zi astăzi avem numirea președintelui Autorității \nNaționale pentru Administrare și Reglementare în Comunicații. \nStimați colegi, \nCu privire la desfășurarea votului secret cu buletine, Birourile \npermanente reunite, cu participarea liderilor grupurilor parlamentare, \npropun următoarea procedură. \nExercitarea votului secret cu buletine de vot se va face pe \ngrupuri  parlamentare,  în  sala  Biroului  permanent  al  Camerei \nDeputaților, Sala „Barbu Catargiu”, de la nivelul P1, după următorul \nprogram: \n13,30-14,05  –  Grupurile  parlamentare  ale  PSD,  precum  și \nsenatorii și deputații neafiliați; \n14,05-14,15 – Grupul parlamentar al minorităților naționale \ndin Camera Deputaților; \n14,15-14,35 – Grupurile parlamentare ale PNL; \n14,35-14,50 – Grupurile parlamentare ale USR; \n14,50-15,05 – Grupurile parlamentare ale UDMR; \n15,05-15,15 – Grupul parlamentar PRO România din Camera \nDeputaților; \n15,15-15,25  –  Grupul  parlamentar  al  PMP  din  Camera \nDeputaților. \nStimați colegi, \n                                                                                             4                                                                                          \n     \nÎn  sala  de  vot  „Barbu  Catargiu”  vor  fi  prezenți  permanent \nchestorii  care  înmânează  buletinele  de  vot  și  secretarul  care \nconsemnează prezența parlamentarilor la vot. \nCum spuneam, avem pe ordinea de zi numirea în funcția de \npreședinte  al  Autorității  Naționale  pentru  Administrare  și \nReglementare în Comunicații. \nRaportul  comun  al  Comisiilor  pentru  comunicații  și \ntehnologia  informației,  ale  celor  două  Camere  ale  Parlamentului,  a \nfost afișat pe paginile de Internet ale celor două Camere. \nDin  partea  celor  două  comisii  de  specialitate,  o  rog  pe \ndoamna deputat Ionela Dobrică să ne prezinte raportul. \nDoamna Ionela Viorela Dobrică (de la tribună): \nRaport comun cu privire la numirea în funcția de președinte \nal  Autorității  Naționale  pentru  Administrare  și  Reglementare  în \nComunicații – ANCOM. \nÎn urma procedurii de selecție, membrii celor două comisii au \nconstatat că următorii candidați îndeplinesc condițiile prevăzute la art. \n11 alin. (3) și (4) din Ordonanța de urgență a Guvernului nr. 22/2009 \nprivind  înființarea  Autorității  Naționale  pentru  Administrare  și \nReglementare în Comunicații, aprobată prin Legea nr. 113/2010, cu \nmodificările și completările ulterioare, astfel: \n- Stoica Vlad Ștefan; \n- Catrina Manuela-Maria; \n- Smeeianu Ion  \n- Rozolea Mircea Valentin. \n                                                                                             5                                                                                          \n     \nAnexa nr. 1 cuprinde dosarele candidaților care îndeplinesc \ncondițiile prevăzute la art. 11 alin. (3) și (4) din Ordonanța de urgență \na  Guvernului  nr.  22/2009  privind  înființarea  Autorității  Naționale \npentru  Administrare  și  Reglementare  în  Comunicații,  aprobată  prin \nLegea nr. 113/2010, cu modificările și completările ulterioare. \nAnexa  nr.  2  cuprinde  dosarele  candidaților  care  nu \nîndeplinesc condițiile prevăzute în ordonanța anterior menționată. \nVă mulțumesc. \nDomnul Robert-Marius Cazanciuc: \nDa. \nStimați colegi, \nDacă sunt intervenții? \nVă rog, Grupul USR. \nDomnul Cătălin Drulă (de la tribună): \nDa. \nMulțumesc, domnule președinte. \nIată  o  sală  plină  de  parlamentari,  voie  bună,  pumnii  se \nciocnesc. E ca o reuniune, așa, după vacanță. \nCare  e  motivul  important  al  acestei  reuniuni?  (Vociferări.) \nArde  undeva?  E  urgență?  Măsuri  pe  timp  de  pandemie,  sociale, \neconomice? Nu. (Vociferări.) \nMotivul este același care domină clasa politică de 30 de ani – \ntrocul cu funcții. (Vociferări.) \n                                                                                             6                                                                                          \n     \nLa  ANCOM  și-a  dat  demisia  domnul  Grindeanu,  care  e \nnumărul 2 în PSD, acum. \nBineînțeles, 3 ani de zile a respectat legea și a fost apolitic, \nnu-i așa? \nCă toți știm că legile, de fapt, sunt un pic la mișto și toate \ncriteriile astea. \nDar  și-a  dat  demisia  într-un  final  pentru  că  era  în \nincompatibilitate deja de două luni. \nCare e urgența? \nAvem 2 vicepreședinți care pot prelua cu puteri depline acest \nmandat, iar noul Parlament, legitim, mandatat și ales de români – și \nda, voi, de la PSD, v-ați pierdut legitimitatea în acest Parlament – ar fi \nputut să aleagă un președinte, o persoană care să nu fie politică, care \nsă fie un profesionist în domeniu. \nAșa a fost creată această autoritate, ANCOM. Dacă, iarăși, nu \ntratăm lucrurile la mișto, da? \nÎn 2009, Comisia Europeană ne-a spus că trebuie reglementat \nacest domeniu, o piață de miliarde, acum este și miza 5G pe masă, de \ncătre o autoritate autonomă. \nGrabă,  toți  parlamentarii  vin  să  alegem  pe  cineva  care  e \ndinainte determinat. Știm cu toții că va ieși de aici fostul șef de cabinet \nal domnului Ponta. (Vociferări.) \nPe partea PNL – că tot am vorbit mai devreme despre PSD și \nPNL – nu văd niciun fel de opoziție la această mișcare. N-am văzut să \n                                                                                             7                                                                                          \n     \nfie  vreun  candidat.  Înțeleg  că  sunt  de  acord.  Înțeleg  că  și  domnul \nOrban e de acord. \nDe altfel, și cu Legea care punea un consiliu de 7 oameni, ca \nsă fie mai multe poziții, că sunt mai multe funduri de oameni care cad \npe lângă Parlament și nu mai vin aici pe aceste scaune, era de acord \nPNL. (Vociferări.) \nNu și-a obținut acordul de la președintele Iohannis, al cărui \ngest îl salut, că a atacat la CCR acea lege. \nDar, între timp, mergem înainte cu această numire - pe repede \nînainte - care n-are absolut niciun sens în acest moment, în contextul \nîn  care  ne  aflăm.  Avem  doi  oameni  profesioniști  pe  funcțiile  de \nvicepreședinte, au zeci de ani vechime în instituție. \nÎn aceste condiții, noi, cei de la USR, îl vom vota pe singurul \ncandidat care a reușit să treacă de furcile caudine ale comisiei și să \najungă la plen, care nu e un candidat al PSD, că v-ați pus acolo 3 \ncandidați, dar numai unul e cel ales – fostul șef de cabinet al domnului \nPonta. (Vociferări.) \nVom vota un om care are experiență în domeniul privat, a \nlucrat la o companie mare de telecomunicații și are un CV solid. \nDin păcate, aici s-a făcut o mascaradă. Văd că și colegii de la \nPNL... (Vociferări.) \nUnde e liderul dumneavoastră de grup? Poate are o poziție pe \ntema  asta.  Ce  părere  aveți  despre  faptul  că  PSD  își  pune  omul  la \nANCOM? Ce îndemn de vot aveți astăzi? Îl votați pe Vlad Stoica? \n                                                                                             8                                                                                          \n     \n(Vociferări.)  E  OK,  nu?  Sunteți  în  opoziție  față  de  PSD.  Nu  vă \nînțelegeți. Am înțeles. \nEi,  românii  văd  lucrurile  astea...  (Vociferări.)  ...oricât \nîncercați, oricâți bani pompați în presă – câte 200 de milioane – și așa \nmai departe. \nȘi o să vedeți asta și la votul din 6 decembrie. \nVă mulțumesc. \nDomnul Robert-Marius Cazanciuc: \nDa. \nMulțumesc. \nNoi, de la PSD, vă salutăm cu respect pe dumneavoastră, de \nla USR, prin domnul Simonis. \nVă rog. \nDomnul Alfred-Robert Simonis (de la tribună): \nMulțumesc, domnule președinte, doamnă președinte. \nÎn  primul  rând,  aș  spune  că  legitimitatea  Partidului  Social \nDemocrat n-o stabiliți dumneavoastră, stimați colegi de la USR. Mai \nales că au stabilit românii, în urmă cu două săptămâni, legitimitatea \nfiecăruia dintre noi. \nOr,  în  dreptul  nostru  scrie  1.450  de  primari;  la \ndumneavoastră, vreo 35. \nDe acolo vă luați legitimitatea! (Aplauze.) Din voturi, nu din \nstrigat la Parlament! (Aplauze.) \n                                                                                             9                                                                                          \n     \nPe de altă parte, dumneavoastră ați dat argumente suficiente \npentru care e nevoie urgentă de această numire – „piață de miliarde”, \n„5G”. Citez din dumneavoastră. \nPăi, nu e important ca pe lângă cei doi profesioniști, pe care \ntot Partidul Social Democrat i-a desemnat – uite, asta uitați să spuneți \n–  să  mai  punem  unul,  al  treilea,  să  se  ocupe  de  această  piață  de \nmiliarde, de implementarea 5G și de alte chestiuni importante? \nCât despre necesitatea în grabă de a vota, păi, am și o eu o \nîntrebare,  stimați  colegi  de  la  USR.  Tocmai  s-a  încheiat  plenul \nCamerei Deputaților. Plen al Camerei Deputaților, unde un deputat al \nUSR și-a dat demisia. (Vociferări.) \nAstăzi  ați  trimis  înlocuirea  acelui  deputat  cu  un  alt  coleg \ndeputat și mâine vreți să-l validați. \nCare  e  graba?  De  ce  nu  lăsăm  ca  Parlamentul  viitor  să \nhotărască, eventual? (Vociferări.) \nCând e vorba de colegii dumneavoastră e grabă. \nEventual, sperați că veți câștiga alegerile și că veți putea să \nnumiți dumneavoastră pentru un rest de mandat. \nEu  vreau  să  vă  reamintesc  așa.  Mandatul  președintelui \nANCOM a început în urmă cu 2 ani și jumătate, în acest Parlament. \nExistă un rest de mandat, de 2 ani și jumătate, și este atributul acestui \nParlament să dea restul de mandat, să pună omul pe restul de mandat. \nE simplu. (Aplauze.) \nDomnul Robert-Marius Cazanciuc: \nDa. \n                                                                                             10                                                                                          \n     \nMulțumesc. \nDin partea Grupului minorităților, domnul deputat Grosaru, \nvă rog. \nDomnul Andi-Gabriel Grosaru (de la tribună): \nDomnule președinte, \nStimați colegi, \nTrebuie  să  facem  o  mențiune.  În  primul  rând,  pentru \ncorectitudine. \nPoate unii dintre colegii noștri sunt în continuare în vacanță, \ndar Camera Deputaților... Parlamentul României a lucrat și în sesiune \nextraordinară. \nDeci nu am fost în vacanță. \nVă mulțumesc. \nDomnul Robert-Marius Cazanciuc: \nMulțumesc. \nDacă nu mai sunt alte intervenții, stimați colegi, luăm act de \nraportul comun întocmit de cele două comisii de specialitate. \nȘi vă reamintesc, conform art. 99 din Regulamentul comun al \nCamerei  și  Senatului,  pentru  numirea  președintelui  Autorității \nNaționale pentru Administrare și Reglementare în Comunicații, votul \neste secret și se exprimă prin buletine de vot care vor fi completate \nconform propunerilor din raportul comisiilor. \n                                                                                             11                                                                                          \n     \nPentru  a  fi  aprobată  numirea  președintelui  Autorității \nNaționale  pentru  Administrare  și  Reglementare  în  Comunicații  este \nnecesar votul majorității senatorilor și deputaților prezenți. \nStimați colegi, \nAm finalizat dezbaterile. \nVă reamintesc modalitatea de vot în cazul votului secret cu \nbuletine de vot. \nÎn Sala „Barbu Catargiu” este amplasată urna de vot. \nFiecare deputat și senator va primi buletinul de vot. \nSenatorul și deputatul votează pentru numire lăsând neatinse \nnumele și prenumele persoanei propuse pentru a fi numită și votează \ncontra numirii tăind numele persoanei propuse. \nSunt nule buletinele de vot care nu poartă ștampila de control \nși cele pe care numărul candidaților, ale căror nume nu au fost tăiate, \ndepășește numărul funcțiilor pentru care se face alegerea. \nCu  aceste  precizări,  stimați  colegi,  urmează  exprimarea \nvotului. \nÎi  invit  pe  domnii  chestori  în  sala  Biroului  permanent  al \nCamerei, „Barbu Catargiu”. \nGrupurile  parlamentare  vor  vota  conform  programului \nanunțat anterior. \nVă rog, chestorii. \n(Domnul  deputat  Florin-Claudiu  Roman  solicită  să  ia \ncuvântul.) \nO chestiune de procedură, domnul Roman, vă rog. \n                                                                                             12                                                                                          \n     \nDomnul Florin-Claudiu Roman (de la tribună): \nMulțumesc, domnule președinte. \nDoamnelor și domnilor colegi, \nBolșevismul  are  o  nouă  culoare  politică  în  Parlamentul \nRomâniei prin Uniunea Salvați România. (Râsete.) \nDomnul  deputat  sau  tovarășul  deputat  Claudiu  Năsui,  „un \nbăiat din stele”, cum se spune în popor, a venit să ne spună astăzi că \npoate fi cel mai mare lansator de fake news din Parlamentul României. \nSă vii să faci acuzații mizerabile spunând că o autoritate de \nreglementare  independentă  trebuie  ținută  sub  sfera  intereselor \noperatorilor de pe piață înseamnă bolșevism, domnule Năsui. \nEu  credeam  că  cine  a  stat 5  ani  la  ruși  nu  poate  gândi  ca \nBush, dar am văzut că sunteți mai socialist și mai bolșevic decât foarte \nmulți dintre cei care sunt reprezentanți ai acestui sistem. \nCum  puteți  dumneavoastră,  vă  întreb,  să  spuneți  asemenea \nminciuni, împreună cu Vlad Voiculescu? Cum puteți? \nDumneavoastră știți că în Legea de funcționare a ASF existau \naceste prevederi? \nÎncercați să mințiți poporul spunând că liberalii dau privilegii. \nSă vă fie rușine, domnule Năsui! \nDacă pentru dumneavoastră un reprezentant al unei autorități \nde reglementare, din Franța, din Germania, din Italia, de unde doriți \ndumneavoastră,  are  dreptul  să-i fie decontată  diurna dacă  nu  stă  în \nBucurești și dacă domiciliază în altă parte, cum puteți să mințiți în \nhalul ăsta? Chiar nu mai aveți rușine? \n                                                                                             13                                                                                          \n     \nCum  puteți  dumneavoastră  să  nu  înțelegeți  că  pe  piața \nasigurărilor cei care controlează societățile de asigurări nu pot fi ca \nnivel  de  salarizare  sub  cei  pe  care  îi  controlează...?  Dacă  nu  vrem \ncorupție, domnule Năsui. \nSau vreți corupție? \nCe vreți? Ca să înțelegem. \nAveți o teorie bolșevică, îmi pare foarte rău să vă spun. \nAveți o teorie socialistă, aveți o teorie stângistă. \nȘi faceți asta doar din disperare. Pentru că la recentele alegeri \nprocentul dumneavoastră este la limită pentru intrarea în Parlament ca \nalianță. \nChiar nu mai aveți rușine? Chiar nu puteți să vă opriți din \ntăvălugul minciunilor pe care le rostogoliți în mediul online? \nAm sperat ca dumneavoastră, ca fiind un parlamentar tânăr, \nsă aveți puterea să recunoașteți ceea ce trebuie și ceea ce nu trebuie. \nVeniți și spuneți, știm noi cum fac, își mută domiciliul. \nPăi, ați făcut dumneavoastră? Sau de unde știți treaba asta? \n(Vociferări.) \nChiar nu mai aveți rușine? Pentru dumneavoastră chiar toate \nautoritățile statului trebuie călcate în picioare? (Vociferări.) \nDomnule Năsui, lăsați populismul deoparte! V-am mai spus \nde vreo două-trei ori și am tăcut, sperând că ați înțeles că nu puteți \ncălca în picioare orice în țara asta. \n                                                                                             14                                                                                          \n     \nLegea  spune  foarte  clar  –  autoritatea  de  reglementare,  cea \ncare controlează piața, trebuie să aibă o salarizare corespunzătoare cu \ncei de pe piață. Știți de ce? Pentru că așa spune legea, domnule Năsui. \nNu vă convine, modificați legea. \nDar asta spune legea, domnule Năsui, nu altceva. \nNu mai faceți populisme și ipocrizie de 2 bani! \nÎmi pare foarte rău că am crezut odată că aveți caracter! Nu \naveți, domnule Năsui! (Aplauze. Vociferări.) \nDomnul Robert-Marius Cazanciuc: \nStimați colegi, \nInvit  membrii  Birourilor  permanente  la  Sala  „Barbu \nCatargiu”. \nDeci membrii Birourilor celor două Camere vă rog, la Sala \n„Barbu Catargiu”. \n(Domnul deputat Claudiu-Iulius-Gavril Năsui solicită să ia \ncuvântul.) \n(În  continuare,  conducerea  ședinței  a  fost  preluată  de \ndoamna  deputat  Carmen-Ileana  Mihălcescu,  vicepreședinte  al \nCamerei Deputaților.) \nDoamna Carmen-Ileana Mihălcescu: \nDrept la replică, domnul Năsui, vă rog. \nDomnul Claudiu-Iulius-Gavril Năsui (de la tribună): \nMulțumesc frumos, doamnă președinte, pentru acest drept la \nreplică. \n                                                                                             15                                                                                          \n     \nÎn primul rând, subiectul era ANCOM, altă instituție căpușată \npolitic, după cum foarte bine știți. \nȘi, domnule Roman, știți foarte bine ce ați făcut. \nDomnul Florin-Claudiu Roman (din sală): \nCe-am făcut? \nDomnul Claudiu-Iulius-Gavril Năsui (de la tribună): \nAți introdus un proiect de lege, acum 3 zile, pe care l-ați pus \npe repede înainte, astăzi, în Comisia pentru buget, finanțe... \nDomnul Florin-Claudiu Roman (din sală): \nEu? \nDomnul Claudiu-Iulius-Gavril Năsui (de la tribună): \nÎn Biroul permanent, a fost pus ieri. Astăzi a fost convocată \nComisia  pentru  buget,  finanțe,  cu  proiectul  dumneavoastră,  semnat \nnumai de dumneavoastră, în care se află noi privilegii, noi beneficii... \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n...noi beneficii pentru membrii Consiliului de administrație al \nASF. \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n                                                                                             16                                                                                          \n     \nAnume? Stați să vă spun. \nNu vă... nu vă impacientați, că toate lucrurile se află și toate \nlucrurile sunt scrise. \nDoamna Carmen-Ileana Mihălcescu: \nAveți la dispoziție... \nDomnul Claudiu-Iulius-Gavril Năsui (de la tribună): \nAm avut speranța... \nDoamna Carmen-Ileana Mihălcescu: \n... două minute. Mai puțin de două minute... \nDomnul Claudiu-Iulius-Gavril Năsui (de la tribună): \n...că ați semnat un lucru fără să-l știți. \nDoamna Carmen-Ileana Mihălcescu: \n...pentru drept la replică. \nDomnul Claudiu-Iulius-Gavril Năsui (de la tribună): \nDar, după vehemența dumneavoastră, văd că chiar susțineți \ncu  aplomb  să  fie  privilegiile...  (Vociferări.)  ...pentru  cei  mai  mari \nbugetari de lux ai României și mai mari. \nȘi mai aveți tupeul, apoi, să spuneți că noi suntem bolșevici?! \n(Vociferări.) \nDumneavoastră  vreți  să  dați  din  banii  poporului,  din  banii \ncontribuabililor,  din  banii  oamenilor  care  plătesc  taxe  și  impozite, \nprivilegii mai mari! Și cei care sunt socialiști sunt USR? (Vociferări.) \nFals! \n                                                                                             17                                                                                          \n     \nSocialiștii sunt cei care iau de la toată lumea, de la cei care \nmuncesc  în  economia  reală,  prin  taxe  și  impozite  și  dau  unei \nnomenclaturi. Unei nomenclaturi politice ca aceea pe care o salvați \ndumneavoastră. \nPuteți  să  spuneți  ce  calomnii  doriți  dumneavoastră  și \nminciuni de Antena 3! Nu vă fac cinste, așa cum nici acest proiect de \nlege nu vă face cinste! \nDacă  aveți  pic  de  respect  pentru  poporul  român,  pentru \ncontribuabil, pentru liberalism și pentru orice ce-ar putea să însemne \nPNL  sau  de  dreapta  în  România,  veți  susține  eliminarea  acelui \namendament rușinos. \nUn amendament prin care – ca să fie clar pentru toată lumea \n– membrii Consiliului de administrație al ASF câștigă diurne în plus, \ndrepturi în plus, în cazul în care nu-și pun domiciliul în București. \nMă întrebați pe mine cine nu-și pune domiciliul în București? \nFaceți o mică investigație... (Vociferări.) \nPăi, nu. Nici eu. \nDoamna Carmen-Ileana Mihălcescu: \nAți  depășit  cele  două  minute,  domnule  Năsui,  vă  rog  să \nîncheiați. \nDomnul Claudiu-Iulius-Gavril Năsui (de la tribună): \nDar, ce, dreptul la replică e de doar două minute? \nDoamna Carmen-Ileana Mihălcescu: \nDreptul la replică e de două minute. \n                                                                                             18                                                                                          \n     \nMulțumesc. \nDomnul Claudiu-Iulius-Gavril Năsui (de la tribună): \nDar atacul poate să fie mai mult decât replica?! (Râsete.) \nDoamna Carmen-Ileana Mihălcescu: \nAcesta este regulamentul. \nDomnul Claudiu-Iulius-Gavril Năsui (de la tribună): \nAdică trebuie să existe o proporționalitate. \nDoamna Carmen-Ileana Mihălcescu: \nVreți să-l ignorați, înțeleg. \nVă rog, continuați. \nDomnul Claudiu-Iulius-Gavril Năsui (de la tribună): \nBun. Doar voiam să  menționez faptul că acest proiect este \nunul rușinos, care trece de data asta și cu susținerea PSD și a PNL. O \nfrăție pe care am mai văzut-o și care aș spera că se va termina sau că \ns-a terminat. \nȘi, da, socialism înseamnă să iei de la cei care produc, să iei \nprin taxe și impozite, și să dai unei minorități care se întâmplă să fie \nvremelnic la putere și să aibă influență politică. \nOr, proiectul acesta de lege exact asta face. \nȘi nu face doar asta, face chiar mai mult de atât. Mai reduce \nși  răspunderea  penală  și  civilă  pentru  membrii  Consiliului  de \nadministrație al ASF. \nToate lucrurile acestea sunt negru pe alb. \n                                                                                             19                                                                                          \n     \nDacă mă atacați pe mine, ca persoană, sau partidul din care \nfac parte, și spuneți că asta este socialism, asta nu înseamnă automat \ncă este adevărat și nu înseamnă că aveți dreptate. Dimpotrivă! Dacă vă \ndoriți o societate mai liberă și mai de dreapta trebuie tocmai să nu ne \nmai batem joc de taxele și impozitele oamenilor și să nu mai creăm \nbeneficii speciale pentru câțiva privilegiați care sunt  puși în funcții \npolitice. \nȘi asta este tot ce ne dorim. \nȘi  încă  un  lucru.  Proiectul  dumneavoastră  care  trece  pe \nrepede înainte prin toate comisiile sau, mă rog, comisiile relevante, \nnici măcar n-are avize de la Consiliul Legislativ și de la... nimic. A \nfost pus ieri pe ordinea de zi, cu termen de primire puncte de vedere \nazi. De ieri până azi. Pentru o chestiune pe care, haideți să fim serioși, \nnu  ajută  decât  minoritatea  care  se  află  vremelnic  în  Consiliul  de \nadministrație al ASF. \nȘi pentru lucrurile acestea nu doar că nu mi-e rușine... \nDoamna Carmen-Ileana Mihălcescu: \nMulțumesc. \nDomnul Claudiu-Iulius-Gavril Năsui (de la tribună): \n...sunt mândru. \nDoamna Carmen-Ileana Mihălcescu: \nMulțumesc frumos. \nDomnul Claudiu-Iulius-Gavril Năsui (de la tribună): \nȘi o să fac asta și în viitoarea legislatură... \n                                                                                             20                                                                                          \n     \nDoamna Carmen-Ileana Mihălcescu: \nDomnule Roman... \nDomnul Claudiu-Iulius-Gavril Năsui (de la tribună): \n...și în oricare legislatură mă voi afla aici... \nDoamna Carmen-Ileana Mihălcescu: \n...vă rog să interveniți cu un drept la replică. \nDomnul Claudiu-Iulius-Gavril Năsui (de la tribună): \n...să combat aceste privilegii pe care le faceți pentru prietenii \ndumneavoastră politici. \nMulțumesc. (Aplauze.) \nDoamna Carmen-Ileana Mihălcescu: \nDar vă rog să nu generați un alt drept la replică, vă rog foarte \nmult. \nMulțumesc. \nDomnul Florin-Claudiu Roman (de la tribună): \nNu, doamnă președinte, nu voi vorbi despre Troțki, că tocmai \nl-am auzit pe noul Troțki din USR. (Râsete.) \nMi-am amintit de discursurile lui Troțki, bolșevicul, care sunt \ncopie la indigo cu ceea ce a spus antevorbitorul meu. \nAm să încerc să-i explic domnului, tovarășului deputat Năsui, \nceea  ce  nu  va  pricepe  niciodată  și  ceea  ce  el  prezintă  ca  fiind \nprivilegii. \n                                                                                             21                                                                                          \n     \nDacă n-ați fi un – haideți, să nu folosesc un termen dur – un \nom care... \nPuneți mâna pe carte și citiți legea! \nVeți observa, veți observa, domnule deputat, că întotdeauna, \ncu  o  scurtă  perioadă,  de  2  ani  de  zile,  membrii...  Consiliului  de \nsupraveghere  se  numește,  nu  consiliu  de  administrație.  Nu  e  o \nsocietate comercială, e o autoritate de reglementare. \nDeci prima lecție pe care v-o dau astăzi de la tribună este să \nfaceți  diferența  între  o  societate  comercială,  cu  un  consiliu  de \nadministrație, și o autoritate de reglementare condusă de un consiliu \nde supraveghere. (Vociferări.) \nÎn altă ordine de idei, până acum 4 ani de zile, tot ceea ce \nînsemna autoritate de pe piața bancară – ASF, CNVM, chiar și BNR – \ndacă vă uitați în lege veți observa că nu erau trași la răspundere penală \npentru vot, domnule Năsui. Pentru votul pe care îl exprimă. \nȘi este peste tot în lume așa. Și am să vă explic și de ce, ca să \npricepeți și dumneavoastră, că văd că pricepeți mai greu. (Vociferări.) \nNu poți să te duci să aplici o sancțiune care înseamnă 1% din \ncapitalul social, unei firme de asigurări care are un capital social de \nsute de milioane de euro, fără să stai cu sabia deasupra capului că \ncineva din piață are suficienți bani să plătească tot ceea ce înseamnă \nparte de atac public. \nTrebuie să iei decizii corecte, și atunci trebuie să fii protejat \nde lege, pentru vot! \n                                                                                             22                                                                                          \n     \nEste  a  doua  lecție  pe  care  v-o  dau,  pentru  că  nu  faceți \ndiferența între una și alta. \nA treia chestiune pe care am să v-o spun, domnule Năsui. \nÎmi asum integral acest proiect de lege. Și știu exact ce-am \nscris acolo. \nDe exemplu, am trecut un articol în care am spus că paza \ntrebuie  asigurată  de  jandarmerie.  Știți  de  ce?  Știți  de  ce?  Vreți  să \nrămână aceeași firmă privată care a căpușat ASF? Asta vreți? Asta vă \nderanjează? \nV-ați băgat pe un teren pe care dumneavoastră vreți să păreți \ncă-l cunoașteți. \nNu-l cunoașteți, domnule Năsui, îmi pare foarte rău. \nDar nu doar că nu-l cunoașteți, atât timp cât faceți o confuzie \ngravă între o autoritate de reglementare independentă și o societate \ncomercială,  între  un  consiliu  de  supraveghere  și  un  consiliu  de \nadministrație, înțeleg foarte clar că habar nu aveți pe ce lume trăiți. \nVă  mai  rog,  pentru  ultima  dată,  terminați  cu  populismele. \nDacă vreți să fiți în conducerea acestei țări, dumneavoastră trebuie să \nfaceți dovada că sunteți pregătit! Or, atâta timp cât, vă repet, nu faceți \ndiferența între o societate comercială și o autoritate de reglementare, \ncare  trebuie  să  fie  independentă,  domnule  Năsui,  și  unde \ndumneavoastră v-ați trimis reprezentant, atâta timp cât nu înțelegeți, \natâta  timp  cât  nu  înțelegeți  care  e  diferența  între  consiliul  de \nadministrație al unei societăți comerciale și consiliul de supraveghere, \natâta timp cât nu înțelegeți că într-o democrație puternică autoritățile \n                                                                                             23                                                                                          \n     \nde  reglementare  trebuie  susținute  prin  lege,  tocmai  ca  să  nu  fie \ncoruptibile,  înseamnă  că  de  fapt  principiul  dumneavoastră  de  viață \neste: „Cine a stat 5 ani la ruși nu poate gândi ca Bush!”. \nÎmi pare foarte rău pentru dumneavoastră, chiar vă credeam \nun om pregătit. Mi-am dat seama că sunteți praf și pulbere! \nDoamna Carmen-Ileana Mihălcescu: \nMulțumesc. \n \nDupă exercitarea votului \n(În continuare, conducerea ședinței a fost preluată de domnul \nsenator Robert-Marius Cazanciuc, vicepreședinte al Senatului.) \nDomnul Robert-Marius Cazanciuc: \nStimați colegi, \nSala, aproape plină. Așa că reluăm lucrările. \nAvem procesul-verbal? \nDomnul Mario-Ovidiu Oprea (din sală): \nDa. \nDomnul Robert-Marius Cazanciuc: \nDa? \nVă rog, domnul senator Mario Oprea. \nRezultatul votului. \nDomnul Mario-Ovidiu Oprea (de la tribună): \nBună ziua, tuturor! \n                                                                                             24                                                                                          \n     \nDau  citire  procesului-verbal  referitor  la  rezultatul  votului \nexprimat  de  către  deputați  și  senatori  cu  privire  la  numirea \npreședintelui  Autorității  Naționale  pentru  Administrare  și \nReglementare în Comunicații. \nBirourile  permanente  ale  celor  două  Camere  ale \nParlamentului,  în  temeiul  art.  44  alin.  (4)  din  Regulamentul \nactivităților comune ale Camerei Deputaților și Senatului, republicat, \nau procedat la verificarea și numărarea voturilor exprimate prin vot \nsecret cu buletine, de către deputați și senatori, asupra propunerii de \nnumire  în  funcția  de  președinte  al  Autorității  Naționale  pentru \nAdministrare  și  Reglementare  în  Comunicații,  și  au  constatat \nurmătoarele: \n- Numărul total al deputaților și senatorilor: 464; \n- Numărul deputaților și senatorilor prezenți: 322; \n- Numărul total de voturi exprimate: 322; \n- Numărul de voturi anulate: 3; \n- Numărul total de voturi valabil exprimate: 319. \nDupă  verificarea  și  numărarea  voturilor  au  rezultat \nurmătoarele: \nDomnul Stoica Vlad Ștefan:  \n- voturi pentru: 283; \n- voturi contra: 36. \nDoamna Catrina Maria-Manuela: \n- voturi pentru: 12; \n- voturi contra: 307. \n                                                                                             25                                                                                          \n     \nDomnul Smeeianu Ion: \n- voturi pentru: 1; \n- voturi contra: 318. \nDomnul Rozolea Mircea Valentin: \n- voturi pentru: 23; \n- voturi contra: 296. \nCa urmare, Birourile permanente au constatat că este întrunită \nmajoritatea de voturi necesară pentru numirea domnului Stoica Vlad \nȘtefan  în  funcția  de  președinte  al  Autorității  Naționale  pentru \nAdministrare și Reglementare în Comunicații, pentru perioada rămasă \na mandatului de 6 ani început în data de 11 mai 2017. \nMulțumesc. \nDomnul Robert-Marius Cazanciuc: \nDa. \nMulțumesc domnului senator Mario Oprea. \nStimați colegi, \nAșa cum am fost deja informați, potrivit rezultatului votului, \nParlamentul  României  a  hotărât  numirea  domnului  Vlad  Stoica  în \nfuncția de președinte al ANCOM. \nÎi dorim succes și înțelepciune într-o misiune complicată în \naceste vremuri! \nStimați colegi, \nOrdinea de zi a fost epuizată. \nDeclar  închisă  ședința  comună  a  Camerei  Deputaților  și \nSenatului. \n                                                                                             26                                                                                          \n     \nSă ne revedem sănătoși! \n \nȘedința s-a încheiat la ora 15,16. \n \n \n "
    },
    "16": {
        "start_text": "Domnul Claudiu-Iulius-Gavril Năsui :",
        "start_index": -1,
        "end_text": "Domnul Florin-Claudiu Roman :",
        "end_index": -1,
        "text": "                                                       1                                                                                          \n     \n13 octombrie 2020 – ședință comună \n \n \nS U M A R \n \n1.  Numirea  președintelui  Autorității  Naționale  3. \npentru Administrare și Reglementare în Comunicații \n(ANCOM). \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n \nS T E N O G R A M A \nȘedinței comune  \na Camerei Deputaților și Senatului \ndin ziua de 13 octombrie 2020 \n \nȘedința a început la ora 13,03. \nLucrările ședinței au fost conduse de domnul senator Robert-\nMarius Cazanciuc, vicepreședinte al Senatului, și de doamna deputat \nCarmen-Ileana  Mihălcescu,  vicepreședinte  al  Camerei  Deputaților, \nasistați  de  domnul  deputat  Iulian  Iancu,  secretar  al  Camerei \nDeputaților, și de domnul senator Mario-Ovidiu Oprea, secretar al \nSenatului. \nDomnul Robert-Marius Cazanciuc: \nBucuria  acestei  revederi  nu  va  dura  foarte  mult  în  sala  de \nplen, după cum știți deja. \nDoamnelor și domnilor deputați și senatori, \nDeclar  deschisă  ședința  comună  de  astăzi  a  Senatului  și \nCamerei Deputaților. \nStimați colegi, \nOrdinea  de  zi,  programul  de  lucru,  precum  și  formula  de \ndesfășurare  pentru  ședința  comună  au  fost  stabilite  de  Birourile \npermanente ale celor două Camere, cu participarea liderilor grupurilor \nparlamentare și sunt afișate pe site-urile celor două Camere. \n                                                                                             3                                                                                          \n     \nProgramul de lucru va dura până la finalizarea ordinii de zi. \nPe ordinea de zi astăzi avem numirea președintelui Autorității \nNaționale pentru Administrare și Reglementare în Comunicații. \nStimați colegi, \nCu privire la desfășurarea votului secret cu buletine, Birourile \npermanente reunite, cu participarea liderilor grupurilor parlamentare, \npropun următoarea procedură. \nExercitarea votului secret cu buletine de vot se va face pe \ngrupuri  parlamentare,  în  sala  Biroului  permanent  al  Camerei \nDeputaților, Sala „Barbu Catargiu”, de la nivelul P1, după următorul \nprogram: \n13,30-14,05  –  Grupurile  parlamentare  ale  PSD,  precum  și \nsenatorii și deputații neafiliați; \n14,05-14,15 – Grupul parlamentar al minorităților naționale \ndin Camera Deputaților; \n14,15-14,35 – Grupurile parlamentare ale PNL; \n14,35-14,50 – Grupurile parlamentare ale USR; \n14,50-15,05 – Grupurile parlamentare ale UDMR; \n15,05-15,15 – Grupul parlamentar PRO România din Camera \nDeputaților; \n15,15-15,25  –  Grupul  parlamentar  al  PMP  din  Camera \nDeputaților. \nStimați colegi, \n                                                                                             4                                                                                          \n     \nÎn  sala  de  vot  „Barbu  Catargiu”  vor  fi  prezenți  permanent \nchestorii  care  înmânează  buletinele  de  vot  și  secretarul  care \nconsemnează prezența parlamentarilor la vot. \nCum spuneam, avem pe ordinea de zi numirea în funcția de \npreședinte  al  Autorității  Naționale  pentru  Administrare  și \nReglementare în Comunicații. \nRaportul  comun  al  Comisiilor  pentru  comunicații  și \ntehnologia  informației,  ale  celor  două  Camere  ale  Parlamentului,  a \nfost afișat pe paginile de Internet ale celor două Camere. \nDin  partea  celor  două  comisii  de  specialitate,  o  rog  pe \ndoamna deputat Ionela Dobrică să ne prezinte raportul. \nDoamna Ionela Viorela Dobrică (de la tribună): \nRaport comun cu privire la numirea în funcția de președinte \nal  Autorității  Naționale  pentru  Administrare  și  Reglementare  în \nComunicații – ANCOM. \nÎn urma procedurii de selecție, membrii celor două comisii au \nconstatat că următorii candidați îndeplinesc condițiile prevăzute la art. \n11 alin. (3) și (4) din Ordonanța de urgență a Guvernului nr. 22/2009 \nprivind  înființarea  Autorității  Naționale  pentru  Administrare  și \nReglementare în Comunicații, aprobată prin Legea nr. 113/2010, cu \nmodificările și completările ulterioare, astfel: \n- Stoica Vlad Ștefan; \n- Catrina Manuela-Maria; \n- Smeeianu Ion  \n- Rozolea Mircea Valentin. \n                                                                                             5                                                                                          \n     \nAnexa nr. 1 cuprinde dosarele candidaților care îndeplinesc \ncondițiile prevăzute la art. 11 alin. (3) și (4) din Ordonanța de urgență \na  Guvernului  nr.  22/2009  privind  înființarea  Autorității  Naționale \npentru  Administrare  și  Reglementare  în  Comunicații,  aprobată  prin \nLegea nr. 113/2010, cu modificările și completările ulterioare. \nAnexa  nr.  2  cuprinde  dosarele  candidaților  care  nu \nîndeplinesc condițiile prevăzute în ordonanța anterior menționată. \nVă mulțumesc. \nDomnul Robert-Marius Cazanciuc: \nDa. \nStimați colegi, \nDacă sunt intervenții? \nVă rog, Grupul USR. \nDomnul Cătălin Drulă (de la tribună): \nDa. \nMulțumesc, domnule președinte. \nIată  o  sală  plină  de  parlamentari,  voie  bună,  pumnii  se \nciocnesc. E ca o reuniune, așa, după vacanță. \nCare  e  motivul  important  al  acestei  reuniuni?  (Vociferări.) \nArde  undeva?  E  urgență?  Măsuri  pe  timp  de  pandemie,  sociale, \neconomice? Nu. (Vociferări.) \nMotivul este același care domină clasa politică de 30 de ani – \ntrocul cu funcții. (Vociferări.) \n                                                                                             6                                                                                          \n     \nLa  ANCOM  și-a  dat  demisia  domnul  Grindeanu,  care  e \nnumărul 2 în PSD, acum. \nBineînțeles, 3 ani de zile a respectat legea și a fost apolitic, \nnu-i așa? \nCă toți știm că legile, de fapt, sunt un pic la mișto și toate \ncriteriile astea. \nDar  și-a  dat  demisia  într-un  final  pentru  că  era  în \nincompatibilitate deja de două luni. \nCare e urgența? \nAvem 2 vicepreședinți care pot prelua cu puteri depline acest \nmandat, iar noul Parlament, legitim, mandatat și ales de români – și \nda, voi, de la PSD, v-ați pierdut legitimitatea în acest Parlament – ar fi \nputut să aleagă un președinte, o persoană care să nu fie politică, care \nsă fie un profesionist în domeniu. \nAșa a fost creată această autoritate, ANCOM. Dacă, iarăși, nu \ntratăm lucrurile la mișto, da? \nÎn 2009, Comisia Europeană ne-a spus că trebuie reglementat \nacest domeniu, o piață de miliarde, acum este și miza 5G pe masă, de \ncătre o autoritate autonomă. \nGrabă,  toți  parlamentarii  vin  să  alegem  pe  cineva  care  e \ndinainte determinat. Știm cu toții că va ieși de aici fostul șef de cabinet \nal domnului Ponta. (Vociferări.) \nPe partea PNL – că tot am vorbit mai devreme despre PSD și \nPNL – nu văd niciun fel de opoziție la această mișcare. N-am văzut să \n                                                                                             7                                                                                          \n     \nfie  vreun  candidat.  Înțeleg  că  sunt  de  acord.  Înțeleg  că  și  domnul \nOrban e de acord. \nDe altfel, și cu Legea care punea un consiliu de 7 oameni, ca \nsă fie mai multe poziții, că sunt mai multe funduri de oameni care cad \npe lângă Parlament și nu mai vin aici pe aceste scaune, era de acord \nPNL. (Vociferări.) \nNu și-a obținut acordul de la președintele Iohannis, al cărui \ngest îl salut, că a atacat la CCR acea lege. \nDar, între timp, mergem înainte cu această numire - pe repede \nînainte - care n-are absolut niciun sens în acest moment, în contextul \nîn  care  ne  aflăm.  Avem  doi  oameni  profesioniști  pe  funcțiile  de \nvicepreședinte, au zeci de ani vechime în instituție. \nÎn aceste condiții, noi, cei de la USR, îl vom vota pe singurul \ncandidat care a reușit să treacă de furcile caudine ale comisiei și să \najungă la plen, care nu e un candidat al PSD, că v-ați pus acolo 3 \ncandidați, dar numai unul e cel ales – fostul șef de cabinet al domnului \nPonta. (Vociferări.) \nVom vota un om care are experiență în domeniul privat, a \nlucrat la o companie mare de telecomunicații și are un CV solid. \nDin păcate, aici s-a făcut o mascaradă. Văd că și colegii de la \nPNL... (Vociferări.) \nUnde e liderul dumneavoastră de grup? Poate are o poziție pe \ntema  asta.  Ce  părere  aveți  despre  faptul  că  PSD  își  pune  omul  la \nANCOM? Ce îndemn de vot aveți astăzi? Îl votați pe Vlad Stoica? \n                                                                                             8                                                                                          \n     \n(Vociferări.)  E  OK,  nu?  Sunteți  în  opoziție  față  de  PSD.  Nu  vă \nînțelegeți. Am înțeles. \nEi,  românii  văd  lucrurile  astea...  (Vociferări.)  ...oricât \nîncercați, oricâți bani pompați în presă – câte 200 de milioane – și așa \nmai departe. \nȘi o să vedeți asta și la votul din 6 decembrie. \nVă mulțumesc. \nDomnul Robert-Marius Cazanciuc: \nDa. \nMulțumesc. \nNoi, de la PSD, vă salutăm cu respect pe dumneavoastră, de \nla USR, prin domnul Simonis. \nVă rog. \nDomnul Alfred-Robert Simonis (de la tribună): \nMulțumesc, domnule președinte, doamnă președinte. \nÎn  primul  rând,  aș  spune  că  legitimitatea  Partidului  Social \nDemocrat n-o stabiliți dumneavoastră, stimați colegi de la USR. Mai \nales că au stabilit românii, în urmă cu două săptămâni, legitimitatea \nfiecăruia dintre noi. \nOr,  în  dreptul  nostru  scrie  1.450  de  primari;  la \ndumneavoastră, vreo 35. \nDe acolo vă luați legitimitatea! (Aplauze.) Din voturi, nu din \nstrigat la Parlament! (Aplauze.) \n                                                                                             9                                                                                          \n     \nPe de altă parte, dumneavoastră ați dat argumente suficiente \npentru care e nevoie urgentă de această numire – „piață de miliarde”, \n„5G”. Citez din dumneavoastră. \nPăi, nu e important ca pe lângă cei doi profesioniști, pe care \ntot Partidul Social Democrat i-a desemnat – uite, asta uitați să spuneți \n–  să  mai  punem  unul,  al  treilea,  să  se  ocupe  de  această  piață  de \nmiliarde, de implementarea 5G și de alte chestiuni importante? \nCât despre necesitatea în grabă de a vota, păi, am și o eu o \nîntrebare,  stimați  colegi  de  la  USR.  Tocmai  s-a  încheiat  plenul \nCamerei Deputaților. Plen al Camerei Deputaților, unde un deputat al \nUSR și-a dat demisia. (Vociferări.) \nAstăzi  ați  trimis  înlocuirea  acelui  deputat  cu  un  alt  coleg \ndeputat și mâine vreți să-l validați. \nCare  e  graba?  De  ce  nu  lăsăm  ca  Parlamentul  viitor  să \nhotărască, eventual? (Vociferări.) \nCând e vorba de colegii dumneavoastră e grabă. \nEventual, sperați că veți câștiga alegerile și că veți putea să \nnumiți dumneavoastră pentru un rest de mandat. \nEu  vreau  să  vă  reamintesc  așa.  Mandatul  președintelui \nANCOM a început în urmă cu 2 ani și jumătate, în acest Parlament. \nExistă un rest de mandat, de 2 ani și jumătate, și este atributul acestui \nParlament să dea restul de mandat, să pună omul pe restul de mandat. \nE simplu. (Aplauze.) \nDomnul Robert-Marius Cazanciuc: \nDa. \n                                                                                             10                                                                                          \n     \nMulțumesc. \nDin partea Grupului minorităților, domnul deputat Grosaru, \nvă rog. \nDomnul Andi-Gabriel Grosaru (de la tribună): \nDomnule președinte, \nStimați colegi, \nTrebuie  să  facem  o  mențiune.  În  primul  rând,  pentru \ncorectitudine. \nPoate unii dintre colegii noștri sunt în continuare în vacanță, \ndar Camera Deputaților... Parlamentul României a lucrat și în sesiune \nextraordinară. \nDeci nu am fost în vacanță. \nVă mulțumesc. \nDomnul Robert-Marius Cazanciuc: \nMulțumesc. \nDacă nu mai sunt alte intervenții, stimați colegi, luăm act de \nraportul comun întocmit de cele două comisii de specialitate. \nȘi vă reamintesc, conform art. 99 din Regulamentul comun al \nCamerei  și  Senatului,  pentru  numirea  președintelui  Autorității \nNaționale pentru Administrare și Reglementare în Comunicații, votul \neste secret și se exprimă prin buletine de vot care vor fi completate \nconform propunerilor din raportul comisiilor. \n                                                                                             11                                                                                          \n     \nPentru  a  fi  aprobată  numirea  președintelui  Autorității \nNaționale  pentru  Administrare  și  Reglementare  în  Comunicații  este \nnecesar votul majorității senatorilor și deputaților prezenți. \nStimați colegi, \nAm finalizat dezbaterile. \nVă reamintesc modalitatea de vot în cazul votului secret cu \nbuletine de vot. \nÎn Sala „Barbu Catargiu” este amplasată urna de vot. \nFiecare deputat și senator va primi buletinul de vot. \nSenatorul și deputatul votează pentru numire lăsând neatinse \nnumele și prenumele persoanei propuse pentru a fi numită și votează \ncontra numirii tăind numele persoanei propuse. \nSunt nule buletinele de vot care nu poartă ștampila de control \nși cele pe care numărul candidaților, ale căror nume nu au fost tăiate, \ndepășește numărul funcțiilor pentru care se face alegerea. \nCu  aceste  precizări,  stimați  colegi,  urmează  exprimarea \nvotului. \nÎi  invit  pe  domnii  chestori  în  sala  Biroului  permanent  al \nCamerei, „Barbu Catargiu”. \nGrupurile  parlamentare  vor  vota  conform  programului \nanunțat anterior. \nVă rog, chestorii. \n(Domnul  deputat  Florin-Claudiu  Roman  solicită  să  ia \ncuvântul.) \nO chestiune de procedură, domnul Roman, vă rog. \n                                                                                             12                                                                                          \n     \nDomnul Florin-Claudiu Roman (de la tribună): \nMulțumesc, domnule președinte. \nDoamnelor și domnilor colegi, \nBolșevismul  are  o  nouă  culoare  politică  în  Parlamentul \nRomâniei prin Uniunea Salvați România. (Râsete.) \nDomnul  deputat  sau  tovarășul  deputat  Claudiu  Năsui,  „un \nbăiat din stele”, cum se spune în popor, a venit să ne spună astăzi că \npoate fi cel mai mare lansator de fake news din Parlamentul României. \nSă vii să faci acuzații mizerabile spunând că o autoritate de \nreglementare  independentă  trebuie  ținută  sub  sfera  intereselor \noperatorilor de pe piață înseamnă bolșevism, domnule Năsui. \nEu  credeam  că  cine  a  stat 5  ani  la  ruși  nu  poate  gândi  ca \nBush, dar am văzut că sunteți mai socialist și mai bolșevic decât foarte \nmulți dintre cei care sunt reprezentanți ai acestui sistem. \nCum  puteți  dumneavoastră,  vă  întreb,  să  spuneți  asemenea \nminciuni, împreună cu Vlad Voiculescu? Cum puteți? \nDumneavoastră știți că în Legea de funcționare a ASF existau \naceste prevederi? \nÎncercați să mințiți poporul spunând că liberalii dau privilegii. \nSă vă fie rușine, domnule Năsui! \nDacă pentru dumneavoastră un reprezentant al unei autorități \nde reglementare, din Franța, din Germania, din Italia, de unde doriți \ndumneavoastră,  are  dreptul  să-i fie decontată  diurna dacă  nu  stă  în \nBucurești și dacă domiciliază în altă parte, cum puteți să mințiți în \nhalul ăsta? Chiar nu mai aveți rușine? \n                                                                                             13                                                                                          \n     \nCum  puteți  dumneavoastră  să  nu  înțelegeți  că  pe  piața \nasigurărilor cei care controlează societățile de asigurări nu pot fi ca \nnivel  de  salarizare  sub  cei  pe  care  îi  controlează...?  Dacă  nu  vrem \ncorupție, domnule Năsui. \nSau vreți corupție? \nCe vreți? Ca să înțelegem. \nAveți o teorie bolșevică, îmi pare foarte rău să vă spun. \nAveți o teorie socialistă, aveți o teorie stângistă. \nȘi faceți asta doar din disperare. Pentru că la recentele alegeri \nprocentul dumneavoastră este la limită pentru intrarea în Parlament ca \nalianță. \nChiar nu mai aveți rușine? Chiar nu puteți să vă opriți din \ntăvălugul minciunilor pe care le rostogoliți în mediul online? \nAm sperat ca dumneavoastră, ca fiind un parlamentar tânăr, \nsă aveți puterea să recunoașteți ceea ce trebuie și ceea ce nu trebuie. \nVeniți și spuneți, știm noi cum fac, își mută domiciliul. \nPăi, ați făcut dumneavoastră? Sau de unde știți treaba asta? \n(Vociferări.) \nChiar nu mai aveți rușine? Pentru dumneavoastră chiar toate \nautoritățile statului trebuie călcate în picioare? (Vociferări.) \nDomnule Năsui, lăsați populismul deoparte! V-am mai spus \nde vreo două-trei ori și am tăcut, sperând că ați înțeles că nu puteți \ncălca în picioare orice în țara asta. \n                                                                                             14                                                                                          \n     \nLegea  spune  foarte  clar  –  autoritatea  de  reglementare,  cea \ncare controlează piața, trebuie să aibă o salarizare corespunzătoare cu \ncei de pe piață. Știți de ce? Pentru că așa spune legea, domnule Năsui. \nNu vă convine, modificați legea. \nDar asta spune legea, domnule Năsui, nu altceva. \nNu mai faceți populisme și ipocrizie de 2 bani! \nÎmi pare foarte rău că am crezut odată că aveți caracter! Nu \naveți, domnule Năsui! (Aplauze. Vociferări.) \nDomnul Robert-Marius Cazanciuc: \nStimați colegi, \nInvit  membrii  Birourilor  permanente  la  Sala  „Barbu \nCatargiu”. \nDeci membrii Birourilor celor două Camere vă rog, la Sala \n„Barbu Catargiu”. \n(Domnul deputat Claudiu-Iulius-Gavril Năsui solicită să ia \ncuvântul.) \n(În  continuare,  conducerea  ședinței  a  fost  preluată  de \ndoamna  deputat  Carmen-Ileana  Mihălcescu,  vicepreședinte  al \nCamerei Deputaților.) \nDoamna Carmen-Ileana Mihălcescu: \nDrept la replică, domnul Năsui, vă rog. \nDomnul Claudiu-Iulius-Gavril Năsui (de la tribună): \nMulțumesc frumos, doamnă președinte, pentru acest drept la \nreplică. \n                                                                                             15                                                                                          \n     \nÎn primul rând, subiectul era ANCOM, altă instituție căpușată \npolitic, după cum foarte bine știți. \nȘi, domnule Roman, știți foarte bine ce ați făcut. \nDomnul Florin-Claudiu Roman (din sală): \nCe-am făcut? \nDomnul Claudiu-Iulius-Gavril Năsui (de la tribună): \nAți introdus un proiect de lege, acum 3 zile, pe care l-ați pus \npe repede înainte, astăzi, în Comisia pentru buget, finanțe... \nDomnul Florin-Claudiu Roman (din sală): \nEu? \nDomnul Claudiu-Iulius-Gavril Năsui (de la tribună): \nÎn Biroul permanent, a fost pus ieri. Astăzi a fost convocată \nComisia  pentru  buget,  finanțe,  cu  proiectul  dumneavoastră,  semnat \nnumai de dumneavoastră, în care se află noi privilegii, noi beneficii... \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n...noi beneficii pentru membrii Consiliului de administrație al \nASF. \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n                                                                                             16                                                                                          \n     \nAnume? Stați să vă spun. \nNu vă... nu vă impacientați, că toate lucrurile se află și toate \nlucrurile sunt scrise. \nDoamna Carmen-Ileana Mihălcescu: \nAveți la dispoziție... \nDomnul Claudiu-Iulius-Gavril Năsui (de la tribună): \nAm avut speranța... \nDoamna Carmen-Ileana Mihălcescu: \n... două minute. Mai puțin de două minute... \nDomnul Claudiu-Iulius-Gavril Năsui (de la tribună): \n...că ați semnat un lucru fără să-l știți. \nDoamna Carmen-Ileana Mihălcescu: \n...pentru drept la replică. \nDomnul Claudiu-Iulius-Gavril Năsui (de la tribună): \nDar, după vehemența dumneavoastră, văd că chiar susțineți \ncu  aplomb  să  fie  privilegiile...  (Vociferări.)  ...pentru  cei  mai  mari \nbugetari de lux ai României și mai mari. \nȘi mai aveți tupeul, apoi, să spuneți că noi suntem bolșevici?! \n(Vociferări.) \nDumneavoastră  vreți  să  dați  din  banii  poporului,  din  banii \ncontribuabililor,  din  banii  oamenilor  care  plătesc  taxe  și  impozite, \nprivilegii mai mari! Și cei care sunt socialiști sunt USR? (Vociferări.) \nFals! \n                                                                                             17                                                                                          \n     \nSocialiștii sunt cei care iau de la toată lumea, de la cei care \nmuncesc  în  economia  reală,  prin  taxe  și  impozite  și  dau  unei \nnomenclaturi. Unei nomenclaturi politice ca aceea pe care o salvați \ndumneavoastră. \nPuteți  să  spuneți  ce  calomnii  doriți  dumneavoastră  și \nminciuni de Antena 3! Nu vă fac cinste, așa cum nici acest proiect de \nlege nu vă face cinste! \nDacă  aveți  pic  de  respect  pentru  poporul  român,  pentru \ncontribuabil, pentru liberalism și pentru orice ce-ar putea să însemne \nPNL  sau  de  dreapta  în  România,  veți  susține  eliminarea  acelui \namendament rușinos. \nUn amendament prin care – ca să fie clar pentru toată lumea \n– membrii Consiliului de administrație al ASF câștigă diurne în plus, \ndrepturi în plus, în cazul în care nu-și pun domiciliul în București. \nMă întrebați pe mine cine nu-și pune domiciliul în București? \nFaceți o mică investigație... (Vociferări.) \nPăi, nu. Nici eu. \nDoamna Carmen-Ileana Mihălcescu: \nAți  depășit  cele  două  minute,  domnule  Năsui,  vă  rog  să \nîncheiați. \nDomnul Claudiu-Iulius-Gavril Năsui (de la tribună): \nDar, ce, dreptul la replică e de doar două minute? \nDoamna Carmen-Ileana Mihălcescu: \nDreptul la replică e de două minute. \n                                                                                             18                                                                                          \n     \nMulțumesc. \nDomnul Claudiu-Iulius-Gavril Năsui (de la tribună): \nDar atacul poate să fie mai mult decât replica?! (Râsete.) \nDoamna Carmen-Ileana Mihălcescu: \nAcesta este regulamentul. \nDomnul Claudiu-Iulius-Gavril Năsui (de la tribună): \nAdică trebuie să existe o proporționalitate. \nDoamna Carmen-Ileana Mihălcescu: \nVreți să-l ignorați, înțeleg. \nVă rog, continuați. \nDomnul Claudiu-Iulius-Gavril Năsui (de la tribună): \nBun. Doar voiam să  menționez faptul că acest proiect este \nunul rușinos, care trece de data asta și cu susținerea PSD și a PNL. O \nfrăție pe care am mai văzut-o și care aș spera că se va termina sau că \ns-a terminat. \nȘi, da, socialism înseamnă să iei de la cei care produc, să iei \nprin taxe și impozite, și să dai unei minorități care se întâmplă să fie \nvremelnic la putere și să aibă influență politică. \nOr, proiectul acesta de lege exact asta face. \nȘi nu face doar asta, face chiar mai mult de atât. Mai reduce \nși  răspunderea  penală  și  civilă  pentru  membrii  Consiliului  de \nadministrație al ASF. \nToate lucrurile acestea sunt negru pe alb. \n                                                                                             19                                                                                          \n     \nDacă mă atacați pe mine, ca persoană, sau partidul din care \nfac parte, și spuneți că asta este socialism, asta nu înseamnă automat \ncă este adevărat și nu înseamnă că aveți dreptate. Dimpotrivă! Dacă vă \ndoriți o societate mai liberă și mai de dreapta trebuie tocmai să nu ne \nmai batem joc de taxele și impozitele oamenilor și să nu mai creăm \nbeneficii speciale pentru câțiva privilegiați care sunt  puși în funcții \npolitice. \nȘi asta este tot ce ne dorim. \nȘi  încă  un  lucru.  Proiectul  dumneavoastră  care  trece  pe \nrepede înainte prin toate comisiile sau, mă rog, comisiile relevante, \nnici măcar n-are avize de la Consiliul Legislativ și de la... nimic. A \nfost pus ieri pe ordinea de zi, cu termen de primire puncte de vedere \nazi. De ieri până azi. Pentru o chestiune pe care, haideți să fim serioși, \nnu  ajută  decât  minoritatea  care  se  află  vremelnic  în  Consiliul  de \nadministrație al ASF. \nȘi pentru lucrurile acestea nu doar că nu mi-e rușine... \nDoamna Carmen-Ileana Mihălcescu: \nMulțumesc. \nDomnul Claudiu-Iulius-Gavril Năsui (de la tribună): \n...sunt mândru. \nDoamna Carmen-Ileana Mihălcescu: \nMulțumesc frumos. \nDomnul Claudiu-Iulius-Gavril Năsui (de la tribună): \nȘi o să fac asta și în viitoarea legislatură... \n                                                                                             20                                                                                          \n     \nDoamna Carmen-Ileana Mihălcescu: \nDomnule Roman... \nDomnul Claudiu-Iulius-Gavril Năsui (de la tribună): \n...și în oricare legislatură mă voi afla aici... \nDoamna Carmen-Ileana Mihălcescu: \n...vă rog să interveniți cu un drept la replică. \nDomnul Claudiu-Iulius-Gavril Năsui (de la tribună): \n...să combat aceste privilegii pe care le faceți pentru prietenii \ndumneavoastră politici. \nMulțumesc. (Aplauze.) \nDoamna Carmen-Ileana Mihălcescu: \nDar vă rog să nu generați un alt drept la replică, vă rog foarte \nmult. \nMulțumesc. \nDomnul Florin-Claudiu Roman (de la tribună): \nNu, doamnă președinte, nu voi vorbi despre Troțki, că tocmai \nl-am auzit pe noul Troțki din USR. (Râsete.) \nMi-am amintit de discursurile lui Troțki, bolșevicul, care sunt \ncopie la indigo cu ceea ce a spus antevorbitorul meu. \nAm să încerc să-i explic domnului, tovarășului deputat Năsui, \nceea  ce  nu  va  pricepe  niciodată  și  ceea  ce  el  prezintă  ca  fiind \nprivilegii. \n                                                                                             21                                                                                          \n     \nDacă n-ați fi un – haideți, să nu folosesc un termen dur – un \nom care... \nPuneți mâna pe carte și citiți legea! \nVeți observa, veți observa, domnule deputat, că întotdeauna, \ncu  o  scurtă  perioadă,  de  2  ani  de  zile,  membrii...  Consiliului  de \nsupraveghere  se  numește,  nu  consiliu  de  administrație.  Nu  e  o \nsocietate comercială, e o autoritate de reglementare. \nDeci prima lecție pe care v-o dau astăzi de la tribună este să \nfaceți  diferența  între  o  societate  comercială,  cu  un  consiliu  de \nadministrație, și o autoritate de reglementare condusă de un consiliu \nde supraveghere. (Vociferări.) \nÎn altă ordine de idei, până acum 4 ani de zile, tot ceea ce \nînsemna autoritate de pe piața bancară – ASF, CNVM, chiar și BNR – \ndacă vă uitați în lege veți observa că nu erau trași la răspundere penală \npentru vot, domnule Năsui. Pentru votul pe care îl exprimă. \nȘi este peste tot în lume așa. Și am să vă explic și de ce, ca să \npricepeți și dumneavoastră, că văd că pricepeți mai greu. (Vociferări.) \nNu poți să te duci să aplici o sancțiune care înseamnă 1% din \ncapitalul social, unei firme de asigurări care are un capital social de \nsute de milioane de euro, fără să stai cu sabia deasupra capului că \ncineva din piață are suficienți bani să plătească tot ceea ce înseamnă \nparte de atac public. \nTrebuie să iei decizii corecte, și atunci trebuie să fii protejat \nde lege, pentru vot! \n                                                                                             22                                                                                          \n     \nEste  a  doua  lecție  pe  care  v-o  dau,  pentru  că  nu  faceți \ndiferența între una și alta. \nA treia chestiune pe care am să v-o spun, domnule Năsui. \nÎmi asum integral acest proiect de lege. Și știu exact ce-am \nscris acolo. \nDe exemplu, am trecut un articol în care am spus că paza \ntrebuie  asigurată  de  jandarmerie.  Știți  de  ce?  Știți  de  ce?  Vreți  să \nrămână aceeași firmă privată care a căpușat ASF? Asta vreți? Asta vă \nderanjează? \nV-ați băgat pe un teren pe care dumneavoastră vreți să păreți \ncă-l cunoașteți. \nNu-l cunoașteți, domnule Năsui, îmi pare foarte rău. \nDar nu doar că nu-l cunoașteți, atât timp cât faceți o confuzie \ngravă între o autoritate de reglementare independentă și o societate \ncomercială,  între  un  consiliu  de  supraveghere  și  un  consiliu  de \nadministrație, înțeleg foarte clar că habar nu aveți pe ce lume trăiți. \nVă  mai  rog,  pentru  ultima  dată,  terminați  cu  populismele. \nDacă vreți să fiți în conducerea acestei țări, dumneavoastră trebuie să \nfaceți dovada că sunteți pregătit! Or, atâta timp cât, vă repet, nu faceți \ndiferența între o societate comercială și o autoritate de reglementare, \ncare  trebuie  să  fie  independentă,  domnule  Năsui,  și  unde \ndumneavoastră v-ați trimis reprezentant, atâta timp cât nu înțelegeți, \natâta  timp  cât  nu  înțelegeți  care  e  diferența  între  consiliul  de \nadministrație al unei societăți comerciale și consiliul de supraveghere, \natâta timp cât nu înțelegeți că într-o democrație puternică autoritățile \n                                                                                             23                                                                                          \n     \nde  reglementare  trebuie  susținute  prin  lege,  tocmai  ca  să  nu  fie \ncoruptibile,  înseamnă  că  de  fapt  principiul  dumneavoastră  de  viață \neste: „Cine a stat 5 ani la ruși nu poate gândi ca Bush!”. \nÎmi pare foarte rău pentru dumneavoastră, chiar vă credeam \nun om pregătit. Mi-am dat seama că sunteți praf și pulbere! \nDoamna Carmen-Ileana Mihălcescu: \nMulțumesc. \n \nDupă exercitarea votului \n(În continuare, conducerea ședinței a fost preluată de domnul \nsenator Robert-Marius Cazanciuc, vicepreședinte al Senatului.) \nDomnul Robert-Marius Cazanciuc: \nStimați colegi, \nSala, aproape plină. Așa că reluăm lucrările. \nAvem procesul-verbal? \nDomnul Mario-Ovidiu Oprea (din sală): \nDa. \nDomnul Robert-Marius Cazanciuc: \nDa? \nVă rog, domnul senator Mario Oprea. \nRezultatul votului. \nDomnul Mario-Ovidiu Oprea (de la tribună): \nBună ziua, tuturor! \n                                                                                             24                                                                                          \n     \nDau  citire  procesului-verbal  referitor  la  rezultatul  votului \nexprimat  de  către  deputați  și  senatori  cu  privire  la  numirea \npreședintelui  Autorității  Naționale  pentru  Administrare  și \nReglementare în Comunicații. \nBirourile  permanente  ale  celor  două  Camere  ale \nParlamentului,  în  temeiul  art.  44  alin.  (4)  din  Regulamentul \nactivităților comune ale Camerei Deputaților și Senatului, republicat, \nau procedat la verificarea și numărarea voturilor exprimate prin vot \nsecret cu buletine, de către deputați și senatori, asupra propunerii de \nnumire  în  funcția  de  președinte  al  Autorității  Naționale  pentru \nAdministrare  și  Reglementare  în  Comunicații,  și  au  constatat \nurmătoarele: \n- Numărul total al deputaților și senatorilor: 464; \n- Numărul deputaților și senatorilor prezenți: 322; \n- Numărul total de voturi exprimate: 322; \n- Numărul de voturi anulate: 3; \n- Numărul total de voturi valabil exprimate: 319. \nDupă  verificarea  și  numărarea  voturilor  au  rezultat \nurmătoarele: \nDomnul Stoica Vlad Ștefan:  \n- voturi pentru: 283; \n- voturi contra: 36. \nDoamna Catrina Maria-Manuela: \n- voturi pentru: 12; \n- voturi contra: 307. \n                                                                                             25                                                                                          \n     \nDomnul Smeeianu Ion: \n- voturi pentru: 1; \n- voturi contra: 318. \nDomnul Rozolea Mircea Valentin: \n- voturi pentru: 23; \n- voturi contra: 296. \nCa urmare, Birourile permanente au constatat că este întrunită \nmajoritatea de voturi necesară pentru numirea domnului Stoica Vlad \nȘtefan  în  funcția  de  președinte  al  Autorității  Naționale  pentru \nAdministrare și Reglementare în Comunicații, pentru perioada rămasă \na mandatului de 6 ani început în data de 11 mai 2017. \nMulțumesc. \nDomnul Robert-Marius Cazanciuc: \nDa. \nMulțumesc domnului senator Mario Oprea. \nStimați colegi, \nAșa cum am fost deja informați, potrivit rezultatului votului, \nParlamentul  României  a  hotărât  numirea  domnului  Vlad  Stoica  în \nfuncția de președinte al ANCOM. \nÎi dorim succes și înțelepciune într-o misiune complicată în \naceste vremuri! \nStimați colegi, \nOrdinea de zi a fost epuizată. \nDeclar  închisă  ședința  comună  a  Camerei  Deputaților  și \nSenatului. \n                                                                                             26                                                                                          \n     \nSă ne revedem sănătoși! \n \nȘedința s-a încheiat la ora 15,16. \n \n \n "
    },
    "17": {
        "start_text": "Domnul Florin-Claudiu Roman :",
        "start_index": -1,
        "end_text": "Domnul Claudiu-Iulius-Gavril Năsui :",
        "end_index": -1,
        "text": "                                                              1                                                                                          \n     \n13 octombrie 2020 – ședință comună \n \n \nS U M A R \n \n1.  Numirea  președintelui  Autorității  Naționale  3. \npentru Administrare și Reglementare în Comunicații \n(ANCOM). \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n \nS T E N O G R A M A \nȘedinței comune  \na Camerei Deputaților și Senatului \ndin ziua de 13 octombrie 2020 \n \nȘedința a început la ora 13,03. \nLucrările ședinței au fost conduse de domnul senator Robert-\nMarius Cazanciuc, vicepreședinte al Senatului, și de doamna deputat \nCarmen-Ileana  Mihălcescu,  vicepreședinte  al  Camerei  Deputaților, \nasistați  de  domnul  deputat  Iulian  Iancu,  secretar  al  Camerei \nDeputaților, și de domnul senator Mario-Ovidiu Oprea, secretar al \nSenatului. \nDomnul Robert-Marius Cazanciuc: \nBucuria  acestei  revederi  nu  va  dura  foarte  mult  în  sala  de \nplen, după cum știți deja. \nDoamnelor și domnilor deputați și senatori, \nDeclar  deschisă  ședința  comună  de  astăzi  a  Senatului  și \nCamerei Deputaților. \nStimați colegi, \nOrdinea  de  zi,  programul  de  lucru,  precum  și  formula  de \ndesfășurare  pentru  ședința  comună  au  fost  stabilite  de  Birourile \npermanente ale celor două Camere, cu participarea liderilor grupurilor \nparlamentare și sunt afișate pe site-urile celor două Camere. \n                                                                                             3                                                                                          \n     \nProgramul de lucru va dura până la finalizarea ordinii de zi. \nPe ordinea de zi astăzi avem numirea președintelui Autorității \nNaționale pentru Administrare și Reglementare în Comunicații. \nStimați colegi, \nCu privire la desfășurarea votului secret cu buletine, Birourile \npermanente reunite, cu participarea liderilor grupurilor parlamentare, \npropun următoarea procedură. \nExercitarea votului secret cu buletine de vot se va face pe \ngrupuri  parlamentare,  în  sala  Biroului  permanent  al  Camerei \nDeputaților, Sala „Barbu Catargiu”, de la nivelul P1, după următorul \nprogram: \n13,30-14,05  –  Grupurile  parlamentare  ale  PSD,  precum  și \nsenatorii și deputații neafiliați; \n14,05-14,15 – Grupul parlamentar al minorităților naționale \ndin Camera Deputaților; \n14,15-14,35 – Grupurile parlamentare ale PNL; \n14,35-14,50 – Grupurile parlamentare ale USR; \n14,50-15,05 – Grupurile parlamentare ale UDMR; \n15,05-15,15 – Grupul parlamentar PRO România din Camera \nDeputaților; \n15,15-15,25  –  Grupul  parlamentar  al  PMP  din  Camera \nDeputaților. \nStimați colegi, \n                                                                                             4                                                                                          \n     \nÎn  sala  de  vot  „Barbu  Catargiu”  vor  fi  prezenți  permanent \nchestorii  care  înmânează  buletinele  de  vot  și  secretarul  care \nconsemnează prezența parlamentarilor la vot. \nCum spuneam, avem pe ordinea de zi numirea în funcția de \npreședinte  al  Autorității  Naționale  pentru  Administrare  și \nReglementare în Comunicații. \nRaportul  comun  al  Comisiilor  pentru  comunicații  și \ntehnologia  informației,  ale  celor  două  Camere  ale  Parlamentului,  a \nfost afișat pe paginile de Internet ale celor două Camere. \nDin  partea  celor  două  comisii  de  specialitate,  o  rog  pe \ndoamna deputat Ionela Dobrică să ne prezinte raportul. \nDoamna Ionela Viorela Dobrică (de la tribună): \nRaport comun cu privire la numirea în funcția de președinte \nal  Autorității  Naționale  pentru  Administrare  și  Reglementare  în \nComunicații – ANCOM. \nÎn urma procedurii de selecție, membrii celor două comisii au \nconstatat că următorii candidați îndeplinesc condițiile prevăzute la art. \n11 alin. (3) și (4) din Ordonanța de urgență a Guvernului nr. 22/2009 \nprivind  înființarea  Autorității  Naționale  pentru  Administrare  și \nReglementare în Comunicații, aprobată prin Legea nr. 113/2010, cu \nmodificările și completările ulterioare, astfel: \n- Stoica Vlad Ștefan; \n- Catrina Manuela-Maria; \n- Smeeianu Ion  \n- Rozolea Mircea Valentin. \n                                                                                             5                                                                                          \n     \nAnexa nr. 1 cuprinde dosarele candidaților care îndeplinesc \ncondițiile prevăzute la art. 11 alin. (3) și (4) din Ordonanța de urgență \na  Guvernului  nr.  22/2009  privind  înființarea  Autorității  Naționale \npentru  Administrare  și  Reglementare  în  Comunicații,  aprobată  prin \nLegea nr. 113/2010, cu modificările și completările ulterioare. \nAnexa  nr.  2  cuprinde  dosarele  candidaților  care  nu \nîndeplinesc condițiile prevăzute în ordonanța anterior menționată. \nVă mulțumesc. \nDomnul Robert-Marius Cazanciuc: \nDa. \nStimați colegi, \nDacă sunt intervenții? \nVă rog, Grupul USR. \nDomnul Cătălin Drulă (de la tribună): \nDa. \nMulțumesc, domnule președinte. \nIată  o  sală  plină  de  parlamentari,  voie  bună,  pumnii  se \nciocnesc. E ca o reuniune, așa, după vacanță. \nCare  e  motivul  important  al  acestei  reuniuni?  (Vociferări.) \nArde  undeva?  E  urgență?  Măsuri  pe  timp  de  pandemie,  sociale, \neconomice? Nu. (Vociferări.) \nMotivul este același care domină clasa politică de 30 de ani – \ntrocul cu funcții. (Vociferări.) \n                                                                                             6                                                                                          \n     \nLa  ANCOM  și-a  dat  demisia  domnul  Grindeanu,  care  e \nnumărul 2 în PSD, acum. \nBineînțeles, 3 ani de zile a respectat legea și a fost apolitic, \nnu-i așa? \nCă toți știm că legile, de fapt, sunt un pic la mișto și toate \ncriteriile astea. \nDar  și-a  dat  demisia  într-un  final  pentru  că  era  în \nincompatibilitate deja de două luni. \nCare e urgența? \nAvem 2 vicepreședinți care pot prelua cu puteri depline acest \nmandat, iar noul Parlament, legitim, mandatat și ales de români – și \nda, voi, de la PSD, v-ați pierdut legitimitatea în acest Parlament – ar fi \nputut să aleagă un președinte, o persoană care să nu fie politică, care \nsă fie un profesionist în domeniu. \nAșa a fost creată această autoritate, ANCOM. Dacă, iarăși, nu \ntratăm lucrurile la mișto, da? \nÎn 2009, Comisia Europeană ne-a spus că trebuie reglementat \nacest domeniu, o piață de miliarde, acum este și miza 5G pe masă, de \ncătre o autoritate autonomă. \nGrabă,  toți  parlamentarii  vin  să  alegem  pe  cineva  care  e \ndinainte determinat. Știm cu toții că va ieși de aici fostul șef de cabinet \nal domnului Ponta. (Vociferări.) \nPe partea PNL – că tot am vorbit mai devreme despre PSD și \nPNL – nu văd niciun fel de opoziție la această mișcare. N-am văzut să \n                                                                                             7                                                                                          \n     \nfie  vreun  candidat.  Înțeleg  că  sunt  de  acord.  Înțeleg  că  și  domnul \nOrban e de acord. \nDe altfel, și cu Legea care punea un consiliu de 7 oameni, ca \nsă fie mai multe poziții, că sunt mai multe funduri de oameni care cad \npe lângă Parlament și nu mai vin aici pe aceste scaune, era de acord \nPNL. (Vociferări.) \nNu și-a obținut acordul de la președintele Iohannis, al cărui \ngest îl salut, că a atacat la CCR acea lege. \nDar, între timp, mergem înainte cu această numire - pe repede \nînainte - care n-are absolut niciun sens în acest moment, în contextul \nîn  care  ne  aflăm.  Avem  doi  oameni  profesioniști  pe  funcțiile  de \nvicepreședinte, au zeci de ani vechime în instituție. \nÎn aceste condiții, noi, cei de la USR, îl vom vota pe singurul \ncandidat care a reușit să treacă de furcile caudine ale comisiei și să \najungă la plen, care nu e un candidat al PSD, că v-ați pus acolo 3 \ncandidați, dar numai unul e cel ales – fostul șef de cabinet al domnului \nPonta. (Vociferări.) \nVom vota un om care are experiență în domeniul privat, a \nlucrat la o companie mare de telecomunicații și are un CV solid. \nDin păcate, aici s-a făcut o mascaradă. Văd că și colegii de la \nPNL... (Vociferări.) \nUnde e liderul dumneavoastră de grup? Poate are o poziție pe \ntema  asta.  Ce  părere  aveți  despre  faptul  că  PSD  își  pune  omul  la \nANCOM? Ce îndemn de vot aveți astăzi? Îl votați pe Vlad Stoica? \n                                                                                             8                                                                                          \n     \n(Vociferări.)  E  OK,  nu?  Sunteți  în  opoziție  față  de  PSD.  Nu  vă \nînțelegeți. Am înțeles. \nEi,  românii  văd  lucrurile  astea...  (Vociferări.)  ...oricât \nîncercați, oricâți bani pompați în presă – câte 200 de milioane – și așa \nmai departe. \nȘi o să vedeți asta și la votul din 6 decembrie. \nVă mulțumesc. \nDomnul Robert-Marius Cazanciuc: \nDa. \nMulțumesc. \nNoi, de la PSD, vă salutăm cu respect pe dumneavoastră, de \nla USR, prin domnul Simonis. \nVă rog. \nDomnul Alfred-Robert Simonis (de la tribună): \nMulțumesc, domnule președinte, doamnă președinte. \nÎn  primul  rând,  aș  spune  că  legitimitatea  Partidului  Social \nDemocrat n-o stabiliți dumneavoastră, stimați colegi de la USR. Mai \nales că au stabilit românii, în urmă cu două săptămâni, legitimitatea \nfiecăruia dintre noi. \nOr,  în  dreptul  nostru  scrie  1.450  de  primari;  la \ndumneavoastră, vreo 35. \nDe acolo vă luați legitimitatea! (Aplauze.) Din voturi, nu din \nstrigat la Parlament! (Aplauze.) \n                                                                                             9                                                                                          \n     \nPe de altă parte, dumneavoastră ați dat argumente suficiente \npentru care e nevoie urgentă de această numire – „piață de miliarde”, \n„5G”. Citez din dumneavoastră. \nPăi, nu e important ca pe lângă cei doi profesioniști, pe care \ntot Partidul Social Democrat i-a desemnat – uite, asta uitați să spuneți \n–  să  mai  punem  unul,  al  treilea,  să  se  ocupe  de  această  piață  de \nmiliarde, de implementarea 5G și de alte chestiuni importante? \nCât despre necesitatea în grabă de a vota, păi, am și o eu o \nîntrebare,  stimați  colegi  de  la  USR.  Tocmai  s-a  încheiat  plenul \nCamerei Deputaților. Plen al Camerei Deputaților, unde un deputat al \nUSR și-a dat demisia. (Vociferări.) \nAstăzi  ați  trimis  înlocuirea  acelui  deputat  cu  un  alt  coleg \ndeputat și mâine vreți să-l validați. \nCare  e  graba?  De  ce  nu  lăsăm  ca  Parlamentul  viitor  să \nhotărască, eventual? (Vociferări.) \nCând e vorba de colegii dumneavoastră e grabă. \nEventual, sperați că veți câștiga alegerile și că veți putea să \nnumiți dumneavoastră pentru un rest de mandat. \nEu  vreau  să  vă  reamintesc  așa.  Mandatul  președintelui \nANCOM a început în urmă cu 2 ani și jumătate, în acest Parlament. \nExistă un rest de mandat, de 2 ani și jumătate, și este atributul acestui \nParlament să dea restul de mandat, să pună omul pe restul de mandat. \nE simplu. (Aplauze.) \nDomnul Robert-Marius Cazanciuc: \nDa. \n                                                                                             10                                                                                          \n     \nMulțumesc. \nDin partea Grupului minorităților, domnul deputat Grosaru, \nvă rog. \nDomnul Andi-Gabriel Grosaru (de la tribună): \nDomnule președinte, \nStimați colegi, \nTrebuie  să  facem  o  mențiune.  În  primul  rând,  pentru \ncorectitudine. \nPoate unii dintre colegii noștri sunt în continuare în vacanță, \ndar Camera Deputaților... Parlamentul României a lucrat și în sesiune \nextraordinară. \nDeci nu am fost în vacanță. \nVă mulțumesc. \nDomnul Robert-Marius Cazanciuc: \nMulțumesc. \nDacă nu mai sunt alte intervenții, stimați colegi, luăm act de \nraportul comun întocmit de cele două comisii de specialitate. \nȘi vă reamintesc, conform art. 99 din Regulamentul comun al \nCamerei  și  Senatului,  pentru  numirea  președintelui  Autorității \nNaționale pentru Administrare și Reglementare în Comunicații, votul \neste secret și se exprimă prin buletine de vot care vor fi completate \nconform propunerilor din raportul comisiilor. \n                                                                                             11                                                                                          \n     \nPentru  a  fi  aprobată  numirea  președintelui  Autorității \nNaționale  pentru  Administrare  și  Reglementare  în  Comunicații  este \nnecesar votul majorității senatorilor și deputaților prezenți. \nStimați colegi, \nAm finalizat dezbaterile. \nVă reamintesc modalitatea de vot în cazul votului secret cu \nbuletine de vot. \nÎn Sala „Barbu Catargiu” este amplasată urna de vot. \nFiecare deputat și senator va primi buletinul de vot. \nSenatorul și deputatul votează pentru numire lăsând neatinse \nnumele și prenumele persoanei propuse pentru a fi numită și votează \ncontra numirii tăind numele persoanei propuse. \nSunt nule buletinele de vot care nu poartă ștampila de control \nși cele pe care numărul candidaților, ale căror nume nu au fost tăiate, \ndepășește numărul funcțiilor pentru care se face alegerea. \nCu  aceste  precizări,  stimați  colegi,  urmează  exprimarea \nvotului. \nÎi  invit  pe  domnii  chestori  în  sala  Biroului  permanent  al \nCamerei, „Barbu Catargiu”. \nGrupurile  parlamentare  vor  vota  conform  programului \nanunțat anterior. \nVă rog, chestorii. \n(Domnul  deputat  Florin-Claudiu  Roman  solicită  să  ia \ncuvântul.) \nO chestiune de procedură, domnul Roman, vă rog. \n                                                                                             12                                                                                          \n     \nDomnul Florin-Claudiu Roman (de la tribună): \nMulțumesc, domnule președinte. \nDoamnelor și domnilor colegi, \nBolșevismul  are  o  nouă  culoare  politică  în  Parlamentul \nRomâniei prin Uniunea Salvați România. (Râsete.) \nDomnul  deputat  sau  tovarășul  deputat  Claudiu  Năsui,  „un \nbăiat din stele”, cum se spune în popor, a venit să ne spună astăzi că \npoate fi cel mai mare lansator de fake news din Parlamentul României. \nSă vii să faci acuzații mizerabile spunând că o autoritate de \nreglementare  independentă  trebuie  ținută  sub  sfera  intereselor \noperatorilor de pe piață înseamnă bolșevism, domnule Năsui. \nEu  credeam  că  cine  a  stat 5  ani  la  ruși  nu  poate  gândi  ca \nBush, dar am văzut că sunteți mai socialist și mai bolșevic decât foarte \nmulți dintre cei care sunt reprezentanți ai acestui sistem. \nCum  puteți  dumneavoastră,  vă  întreb,  să  spuneți  asemenea \nminciuni, împreună cu Vlad Voiculescu? Cum puteți? \nDumneavoastră știți că în Legea de funcționare a ASF existau \naceste prevederi? \nÎncercați să mințiți poporul spunând că liberalii dau privilegii. \nSă vă fie rușine, domnule Năsui! \nDacă pentru dumneavoastră un reprezentant al unei autorități \nde reglementare, din Franța, din Germania, din Italia, de unde doriți \ndumneavoastră,  are  dreptul  să-i fie decontată  diurna dacă  nu  stă  în \nBucurești și dacă domiciliază în altă parte, cum puteți să mințiți în \nhalul ăsta? Chiar nu mai aveți rușine? \n                                                                                             13                                                                                          \n     \nCum  puteți  dumneavoastră  să  nu  înțelegeți  că  pe  piața \nasigurărilor cei care controlează societățile de asigurări nu pot fi ca \nnivel  de  salarizare  sub  cei  pe  care  îi  controlează...?  Dacă  nu  vrem \ncorupție, domnule Năsui. \nSau vreți corupție? \nCe vreți? Ca să înțelegem. \nAveți o teorie bolșevică, îmi pare foarte rău să vă spun. \nAveți o teorie socialistă, aveți o teorie stângistă. \nȘi faceți asta doar din disperare. Pentru că la recentele alegeri \nprocentul dumneavoastră este la limită pentru intrarea în Parlament ca \nalianță. \nChiar nu mai aveți rușine? Chiar nu puteți să vă opriți din \ntăvălugul minciunilor pe care le rostogoliți în mediul online? \nAm sperat ca dumneavoastră, ca fiind un parlamentar tânăr, \nsă aveți puterea să recunoașteți ceea ce trebuie și ceea ce nu trebuie. \nVeniți și spuneți, știm noi cum fac, își mută domiciliul. \nPăi, ați făcut dumneavoastră? Sau de unde știți treaba asta? \n(Vociferări.) \nChiar nu mai aveți rușine? Pentru dumneavoastră chiar toate \nautoritățile statului trebuie călcate în picioare? (Vociferări.) \nDomnule Năsui, lăsați populismul deoparte! V-am mai spus \nde vreo două-trei ori și am tăcut, sperând că ați înțeles că nu puteți \ncălca în picioare orice în țara asta. \n                                                                                             14                                                                                          \n     \nLegea  spune  foarte  clar  –  autoritatea  de  reglementare,  cea \ncare controlează piața, trebuie să aibă o salarizare corespunzătoare cu \ncei de pe piață. Știți de ce? Pentru că așa spune legea, domnule Năsui. \nNu vă convine, modificați legea. \nDar asta spune legea, domnule Năsui, nu altceva. \nNu mai faceți populisme și ipocrizie de 2 bani! \nÎmi pare foarte rău că am crezut odată că aveți caracter! Nu \naveți, domnule Năsui! (Aplauze. Vociferări.) \nDomnul Robert-Marius Cazanciuc: \nStimați colegi, \nInvit  membrii  Birourilor  permanente  la  Sala  „Barbu \nCatargiu”. \nDeci membrii Birourilor celor două Camere vă rog, la Sala \n„Barbu Catargiu”. \n(Domnul deputat Claudiu-Iulius-Gavril Năsui solicită să ia \ncuvântul.) \n(În  continuare,  conducerea  ședinței  a  fost  preluată  de \ndoamna  deputat  Carmen-Ileana  Mihălcescu,  vicepreședinte  al \nCamerei Deputaților.) \nDoamna Carmen-Ileana Mihălcescu: \nDrept la replică, domnul Năsui, vă rog. \nDomnul Claudiu-Iulius-Gavril Năsui (de la tribună): \nMulțumesc frumos, doamnă președinte, pentru acest drept la \nreplică. \n                                                                                             15                                                                                          \n     \nÎn primul rând, subiectul era ANCOM, altă instituție căpușată \npolitic, după cum foarte bine știți. \nȘi, domnule Roman, știți foarte bine ce ați făcut. \nDomnul Florin-Claudiu Roman (din sală): \nCe-am făcut? \nDomnul Claudiu-Iulius-Gavril Năsui (de la tribună): \nAți introdus un proiect de lege, acum 3 zile, pe care l-ați pus \npe repede înainte, astăzi, în Comisia pentru buget, finanțe... \nDomnul Florin-Claudiu Roman (din sală): \nEu? \nDomnul Claudiu-Iulius-Gavril Năsui (de la tribună): \nÎn Biroul permanent, a fost pus ieri. Astăzi a fost convocată \nComisia  pentru  buget,  finanțe,  cu  proiectul  dumneavoastră,  semnat \nnumai de dumneavoastră, în care se află noi privilegii, noi beneficii... \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n...noi beneficii pentru membrii Consiliului de administrație al \nASF. \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n                                                                                             16                                                                                          \n     \nAnume? Stați să vă spun. \nNu vă... nu vă impacientați, că toate lucrurile se află și toate \nlucrurile sunt scrise. \nDoamna Carmen-Ileana Mihălcescu: \nAveți la dispoziție... \nDomnul Claudiu-Iulius-Gavril Năsui (de la tribună): \nAm avut speranța... \nDoamna Carmen-Ileana Mihălcescu: \n... două minute. Mai puțin de două minute... \nDomnul Claudiu-Iulius-Gavril Năsui (de la tribună): \n...că ați semnat un lucru fără să-l știți. \nDoamna Carmen-Ileana Mihălcescu: \n...pentru drept la replică. \nDomnul Claudiu-Iulius-Gavril Năsui (de la tribună): \nDar, după vehemența dumneavoastră, văd că chiar susțineți \ncu  aplomb  să  fie  privilegiile...  (Vociferări.)  ...pentru  cei  mai  mari \nbugetari de lux ai României și mai mari. \nȘi mai aveți tupeul, apoi, să spuneți că noi suntem bolșevici?! \n(Vociferări.) \nDumneavoastră  vreți  să  dați  din  banii  poporului,  din  banii \ncontribuabililor,  din  banii  oamenilor  care  plătesc  taxe  și  impozite, \nprivilegii mai mari! Și cei care sunt socialiști sunt USR? (Vociferări.) \nFals! \n                                                                                             17                                                                                          \n     \nSocialiștii sunt cei care iau de la toată lumea, de la cei care \nmuncesc  în  economia  reală,  prin  taxe  și  impozite  și  dau  unei \nnomenclaturi. Unei nomenclaturi politice ca aceea pe care o salvați \ndumneavoastră. \nPuteți  să  spuneți  ce  calomnii  doriți  dumneavoastră  și \nminciuni de Antena 3! Nu vă fac cinste, așa cum nici acest proiect de \nlege nu vă face cinste! \nDacă  aveți  pic  de  respect  pentru  poporul  român,  pentru \ncontribuabil, pentru liberalism și pentru orice ce-ar putea să însemne \nPNL  sau  de  dreapta  în  România,  veți  susține  eliminarea  acelui \namendament rușinos. \nUn amendament prin care – ca să fie clar pentru toată lumea \n– membrii Consiliului de administrație al ASF câștigă diurne în plus, \ndrepturi în plus, în cazul în care nu-și pun domiciliul în București. \nMă întrebați pe mine cine nu-și pune domiciliul în București? \nFaceți o mică investigație... (Vociferări.) \nPăi, nu. Nici eu. \nDoamna Carmen-Ileana Mihălcescu: \nAți  depășit  cele  două  minute,  domnule  Năsui,  vă  rog  să \nîncheiați. \nDomnul Claudiu-Iulius-Gavril Năsui (de la tribună): \nDar, ce, dreptul la replică e de doar două minute? \nDoamna Carmen-Ileana Mihălcescu: \nDreptul la replică e de două minute. \n                                                                                             18                                                                                          \n     \nMulțumesc. \nDomnul Claudiu-Iulius-Gavril Năsui (de la tribună): \nDar atacul poate să fie mai mult decât replica?! (Râsete.) \nDoamna Carmen-Ileana Mihălcescu: \nAcesta este regulamentul. \nDomnul Claudiu-Iulius-Gavril Năsui (de la tribună): \nAdică trebuie să existe o proporționalitate. \nDoamna Carmen-Ileana Mihălcescu: \nVreți să-l ignorați, înțeleg. \nVă rog, continuați. \nDomnul Claudiu-Iulius-Gavril Năsui (de la tribună): \nBun. Doar voiam să  menționez faptul că acest proiect este \nunul rușinos, care trece de data asta și cu susținerea PSD și a PNL. O \nfrăție pe care am mai văzut-o și care aș spera că se va termina sau că \ns-a terminat. \nȘi, da, socialism înseamnă să iei de la cei care produc, să iei \nprin taxe și impozite, și să dai unei minorități care se întâmplă să fie \nvremelnic la putere și să aibă influență politică. \nOr, proiectul acesta de lege exact asta face. \nȘi nu face doar asta, face chiar mai mult de atât. Mai reduce \nși  răspunderea  penală  și  civilă  pentru  membrii  Consiliului  de \nadministrație al ASF. \nToate lucrurile acestea sunt negru pe alb. \n                                                                                             19                                                                                          \n     \nDacă mă atacați pe mine, ca persoană, sau partidul din care \nfac parte, și spuneți că asta este socialism, asta nu înseamnă automat \ncă este adevărat și nu înseamnă că aveți dreptate. Dimpotrivă! Dacă vă \ndoriți o societate mai liberă și mai de dreapta trebuie tocmai să nu ne \nmai batem joc de taxele și impozitele oamenilor și să nu mai creăm \nbeneficii speciale pentru câțiva privilegiați care sunt  puși în funcții \npolitice. \nȘi asta este tot ce ne dorim. \nȘi  încă  un  lucru.  Proiectul  dumneavoastră  care  trece  pe \nrepede înainte prin toate comisiile sau, mă rog, comisiile relevante, \nnici măcar n-are avize de la Consiliul Legislativ și de la... nimic. A \nfost pus ieri pe ordinea de zi, cu termen de primire puncte de vedere \nazi. De ieri până azi. Pentru o chestiune pe care, haideți să fim serioși, \nnu  ajută  decât  minoritatea  care  se  află  vremelnic  în  Consiliul  de \nadministrație al ASF. \nȘi pentru lucrurile acestea nu doar că nu mi-e rușine... \nDoamna Carmen-Ileana Mihălcescu: \nMulțumesc. \nDomnul Claudiu-Iulius-Gavril Năsui (de la tribună): \n...sunt mândru. \nDoamna Carmen-Ileana Mihălcescu: \nMulțumesc frumos. \nDomnul Claudiu-Iulius-Gavril Năsui (de la tribună): \nȘi o să fac asta și în viitoarea legislatură... \n                                                                                             20                                                                                          \n     \nDoamna Carmen-Ileana Mihălcescu: \nDomnule Roman... \nDomnul Claudiu-Iulius-Gavril Năsui (de la tribună): \n...și în oricare legislatură mă voi afla aici... \nDoamna Carmen-Ileana Mihălcescu: \n...vă rog să interveniți cu un drept la replică. \nDomnul Claudiu-Iulius-Gavril Năsui (de la tribună): \n...să combat aceste privilegii pe care le faceți pentru prietenii \ndumneavoastră politici. \nMulțumesc. (Aplauze.) \nDoamna Carmen-Ileana Mihălcescu: \nDar vă rog să nu generați un alt drept la replică, vă rog foarte \nmult. \nMulțumesc. \nDomnul Florin-Claudiu Roman (de la tribună): \nNu, doamnă președinte, nu voi vorbi despre Troțki, că tocmai \nl-am auzit pe noul Troțki din USR. (Râsete.) \nMi-am amintit de discursurile lui Troțki, bolșevicul, care sunt \ncopie la indigo cu ceea ce a spus antevorbitorul meu. \nAm să încerc să-i explic domnului, tovarășului deputat Năsui, \nceea  ce  nu  va  pricepe  niciodată  și  ceea  ce  el  prezintă  ca  fiind \nprivilegii. \n                                                                                             21                                                                                          \n     \nDacă n-ați fi un – haideți, să nu folosesc un termen dur – un \nom care... \nPuneți mâna pe carte și citiți legea! \nVeți observa, veți observa, domnule deputat, că întotdeauna, \ncu  o  scurtă  perioadă,  de  2  ani  de  zile,  membrii...  Consiliului  de \nsupraveghere  se  numește,  nu  consiliu  de  administrație.  Nu  e  o \nsocietate comercială, e o autoritate de reglementare. \nDeci prima lecție pe care v-o dau astăzi de la tribună este să \nfaceți  diferența  între  o  societate  comercială,  cu  un  consiliu  de \nadministrație, și o autoritate de reglementare condusă de un consiliu \nde supraveghere. (Vociferări.) \nÎn altă ordine de idei, până acum 4 ani de zile, tot ceea ce \nînsemna autoritate de pe piața bancară – ASF, CNVM, chiar și BNR – \ndacă vă uitați în lege veți observa că nu erau trași la răspundere penală \npentru vot, domnule Năsui. Pentru votul pe care îl exprimă. \nȘi este peste tot în lume așa. Și am să vă explic și de ce, ca să \npricepeți și dumneavoastră, că văd că pricepeți mai greu. (Vociferări.) \nNu poți să te duci să aplici o sancțiune care înseamnă 1% din \ncapitalul social, unei firme de asigurări care are un capital social de \nsute de milioane de euro, fără să stai cu sabia deasupra capului că \ncineva din piață are suficienți bani să plătească tot ceea ce înseamnă \nparte de atac public. \nTrebuie să iei decizii corecte, și atunci trebuie să fii protejat \nde lege, pentru vot! \n                                                                                             22                                                                                          \n     \nEste  a  doua  lecție  pe  care  v-o  dau,  pentru  că  nu  faceți \ndiferența între una și alta. \nA treia chestiune pe care am să v-o spun, domnule Năsui. \nÎmi asum integral acest proiect de lege. Și știu exact ce-am \nscris acolo. \nDe exemplu, am trecut un articol în care am spus că paza \ntrebuie  asigurată  de  jandarmerie.  Știți  de  ce?  Știți  de  ce?  Vreți  să \nrămână aceeași firmă privată care a căpușat ASF? Asta vreți? Asta vă \nderanjează? \nV-ați băgat pe un teren pe care dumneavoastră vreți să păreți \ncă-l cunoașteți. \nNu-l cunoașteți, domnule Năsui, îmi pare foarte rău. \nDar nu doar că nu-l cunoașteți, atât timp cât faceți o confuzie \ngravă între o autoritate de reglementare independentă și o societate \ncomercială,  între  un  consiliu  de  supraveghere  și  un  consiliu  de \nadministrație, înțeleg foarte clar că habar nu aveți pe ce lume trăiți. \nVă  mai  rog,  pentru  ultima  dată,  terminați  cu  populismele. \nDacă vreți să fiți în conducerea acestei țări, dumneavoastră trebuie să \nfaceți dovada că sunteți pregătit! Or, atâta timp cât, vă repet, nu faceți \ndiferența între o societate comercială și o autoritate de reglementare, \ncare  trebuie  să  fie  independentă,  domnule  Năsui,  și  unde \ndumneavoastră v-ați trimis reprezentant, atâta timp cât nu înțelegeți, \natâta  timp  cât  nu  înțelegeți  care  e  diferența  între  consiliul  de \nadministrație al unei societăți comerciale și consiliul de supraveghere, \natâta timp cât nu înțelegeți că într-o democrație puternică autoritățile \n                                                                                             23                                                                                          \n     \nde  reglementare  trebuie  susținute  prin  lege,  tocmai  ca  să  nu  fie \ncoruptibile,  înseamnă  că  de  fapt  principiul  dumneavoastră  de  viață \neste: „Cine a stat 5 ani la ruși nu poate gândi ca Bush!”. \nÎmi pare foarte rău pentru dumneavoastră, chiar vă credeam \nun om pregătit. Mi-am dat seama că sunteți praf și pulbere! \nDoamna Carmen-Ileana Mihălcescu: \nMulțumesc. \n \nDupă exercitarea votului \n(În continuare, conducerea ședinței a fost preluată de domnul \nsenator Robert-Marius Cazanciuc, vicepreședinte al Senatului.) \nDomnul Robert-Marius Cazanciuc: \nStimați colegi, \nSala, aproape plină. Așa că reluăm lucrările. \nAvem procesul-verbal? \nDomnul Mario-Ovidiu Oprea (din sală): \nDa. \nDomnul Robert-Marius Cazanciuc: \nDa? \nVă rog, domnul senator Mario Oprea. \nRezultatul votului. \nDomnul Mario-Ovidiu Oprea (de la tribună): \nBună ziua, tuturor! \n                                                                                             24                                                                                          \n     \nDau  citire  procesului-verbal  referitor  la  rezultatul  votului \nexprimat  de  către  deputați  și  senatori  cu  privire  la  numirea \npreședintelui  Autorității  Naționale  pentru  Administrare  și \nReglementare în Comunicații. \nBirourile  permanente  ale  celor  două  Camere  ale \nParlamentului,  în  temeiul  art.  44  alin.  (4)  din  Regulamentul \nactivităților comune ale Camerei Deputaților și Senatului, republicat, \nau procedat la verificarea și numărarea voturilor exprimate prin vot \nsecret cu buletine, de către deputați și senatori, asupra propunerii de \nnumire  în  funcția  de  președinte  al  Autorității  Naționale  pentru \nAdministrare  și  Reglementare  în  Comunicații,  și  au  constatat \nurmătoarele: \n- Numărul total al deputaților și senatorilor: 464; \n- Numărul deputaților și senatorilor prezenți: 322; \n- Numărul total de voturi exprimate: 322; \n- Numărul de voturi anulate: 3; \n- Numărul total de voturi valabil exprimate: 319. \nDupă  verificarea  și  numărarea  voturilor  au  rezultat \nurmătoarele: \nDomnul Stoica Vlad Ștefan:  \n- voturi pentru: 283; \n- voturi contra: 36. \nDoamna Catrina Maria-Manuela: \n- voturi pentru: 12; \n- voturi contra: 307. \n                                                                                             25                                                                                          \n     \nDomnul Smeeianu Ion: \n- voturi pentru: 1; \n- voturi contra: 318. \nDomnul Rozolea Mircea Valentin: \n- voturi pentru: 23; \n- voturi contra: 296. \nCa urmare, Birourile permanente au constatat că este întrunită \nmajoritatea de voturi necesară pentru numirea domnului Stoica Vlad \nȘtefan  în  funcția  de  președinte  al  Autorității  Naționale  pentru \nAdministrare și Reglementare în Comunicații, pentru perioada rămasă \na mandatului de 6 ani început în data de 11 mai 2017. \nMulțumesc. \nDomnul Robert-Marius Cazanciuc: \nDa. \nMulțumesc domnului senator Mario Oprea. \nStimați colegi, \nAșa cum am fost deja informați, potrivit rezultatului votului, \nParlamentul  României  a  hotărât  numirea  domnului  Vlad  Stoica  în \nfuncția de președinte al ANCOM. \nÎi dorim succes și înțelepciune într-o misiune complicată în \naceste vremuri! \nStimați colegi, \nOrdinea de zi a fost epuizată. \nDeclar  închisă  ședința  comună  a  Camerei  Deputaților  și \nSenatului. \n                                                                                             26                                                                                          \n     \nSă ne revedem sănătoși! \n \nȘedința s-a încheiat la ora 15,16. \n \n \n "
    },
    "18": {
        "start_text": "Domnul Claudiu-Iulius-Gavril Năsui :",
        "start_index": -1,
        "end_text": "Domnul Florin-Claudiu Roman :",
        "end_index": -1,
        "text": "                                                       1                                                                                          \n     \n13 octombrie 2020 – ședință comună \n \n \nS U M A R \n \n1.  Numirea  președintelui  Autorității  Naționale  3. \npentru Administrare și Reglementare în Comunicații \n(ANCOM). \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n \nS T E N O G R A M A \nȘedinței comune  \na Camerei Deputaților și Senatului \ndin ziua de 13 octombrie 2020 \n \nȘedința a început la ora 13,03. \nLucrările ședinței au fost conduse de domnul senator Robert-\nMarius Cazanciuc, vicepreședinte al Senatului, și de doamna deputat \nCarmen-Ileana  Mihălcescu,  vicepreședinte  al  Camerei  Deputaților, \nasistați  de  domnul  deputat  Iulian  Iancu,  secretar  al  Camerei \nDeputaților, și de domnul senator Mario-Ovidiu Oprea, secretar al \nSenatului. \nDomnul Robert-Marius Cazanciuc: \nBucuria  acestei  revederi  nu  va  dura  foarte  mult  în  sala  de \nplen, după cum știți deja. \nDoamnelor și domnilor deputați și senatori, \nDeclar  deschisă  ședința  comună  de  astăzi  a  Senatului  și \nCamerei Deputaților. \nStimați colegi, \nOrdinea  de  zi,  programul  de  lucru,  precum  și  formula  de \ndesfășurare  pentru  ședința  comună  au  fost  stabilite  de  Birourile \npermanente ale celor două Camere, cu participarea liderilor grupurilor \nparlamentare și sunt afișate pe site-urile celor două Camere. \n                                                                                             3                                                                                          \n     \nProgramul de lucru va dura până la finalizarea ordinii de zi. \nPe ordinea de zi astăzi avem numirea președintelui Autorității \nNaționale pentru Administrare și Reglementare în Comunicații. \nStimați colegi, \nCu privire la desfășurarea votului secret cu buletine, Birourile \npermanente reunite, cu participarea liderilor grupurilor parlamentare, \npropun următoarea procedură. \nExercitarea votului secret cu buletine de vot se va face pe \ngrupuri  parlamentare,  în  sala  Biroului  permanent  al  Camerei \nDeputaților, Sala „Barbu Catargiu”, de la nivelul P1, după următorul \nprogram: \n13,30-14,05  –  Grupurile  parlamentare  ale  PSD,  precum  și \nsenatorii și deputații neafiliați; \n14,05-14,15 – Grupul parlamentar al minorităților naționale \ndin Camera Deputaților; \n14,15-14,35 – Grupurile parlamentare ale PNL; \n14,35-14,50 – Grupurile parlamentare ale USR; \n14,50-15,05 – Grupurile parlamentare ale UDMR; \n15,05-15,15 – Grupul parlamentar PRO România din Camera \nDeputaților; \n15,15-15,25  –  Grupul  parlamentar  al  PMP  din  Camera \nDeputaților. \nStimați colegi, \n                                                                                             4                                                                                          \n     \nÎn  sala  de  vot  „Barbu  Catargiu”  vor  fi  prezenți  permanent \nchestorii  care  înmânează  buletinele  de  vot  și  secretarul  care \nconsemnează prezența parlamentarilor la vot. \nCum spuneam, avem pe ordinea de zi numirea în funcția de \npreședinte  al  Autorității  Naționale  pentru  Administrare  și \nReglementare în Comunicații. \nRaportul  comun  al  Comisiilor  pentru  comunicații  și \ntehnologia  informației,  ale  celor  două  Camere  ale  Parlamentului,  a \nfost afișat pe paginile de Internet ale celor două Camere. \nDin  partea  celor  două  comisii  de  specialitate,  o  rog  pe \ndoamna deputat Ionela Dobrică să ne prezinte raportul. \nDoamna Ionela Viorela Dobrică (de la tribună): \nRaport comun cu privire la numirea în funcția de președinte \nal  Autorității  Naționale  pentru  Administrare  și  Reglementare  în \nComunicații – ANCOM. \nÎn urma procedurii de selecție, membrii celor două comisii au \nconstatat că următorii candidați îndeplinesc condițiile prevăzute la art. \n11 alin. (3) și (4) din Ordonanța de urgență a Guvernului nr. 22/2009 \nprivind  înființarea  Autorității  Naționale  pentru  Administrare  și \nReglementare în Comunicații, aprobată prin Legea nr. 113/2010, cu \nmodificările și completările ulterioare, astfel: \n- Stoica Vlad Ștefan; \n- Catrina Manuela-Maria; \n- Smeeianu Ion  \n- Rozolea Mircea Valentin. \n                                                                                             5                                                                                          \n     \nAnexa nr. 1 cuprinde dosarele candidaților care îndeplinesc \ncondițiile prevăzute la art. 11 alin. (3) și (4) din Ordonanța de urgență \na  Guvernului  nr.  22/2009  privind  înființarea  Autorității  Naționale \npentru  Administrare  și  Reglementare  în  Comunicații,  aprobată  prin \nLegea nr. 113/2010, cu modificările și completările ulterioare. \nAnexa  nr.  2  cuprinde  dosarele  candidaților  care  nu \nîndeplinesc condițiile prevăzute în ordonanța anterior menționată. \nVă mulțumesc. \nDomnul Robert-Marius Cazanciuc: \nDa. \nStimați colegi, \nDacă sunt intervenții? \nVă rog, Grupul USR. \nDomnul Cătălin Drulă (de la tribună): \nDa. \nMulțumesc, domnule președinte. \nIată  o  sală  plină  de  parlamentari,  voie  bună,  pumnii  se \nciocnesc. E ca o reuniune, așa, după vacanță. \nCare  e  motivul  important  al  acestei  reuniuni?  (Vociferări.) \nArde  undeva?  E  urgență?  Măsuri  pe  timp  de  pandemie,  sociale, \neconomice? Nu. (Vociferări.) \nMotivul este același care domină clasa politică de 30 de ani – \ntrocul cu funcții. (Vociferări.) \n                                                                                             6                                                                                          \n     \nLa  ANCOM  și-a  dat  demisia  domnul  Grindeanu,  care  e \nnumărul 2 în PSD, acum. \nBineînțeles, 3 ani de zile a respectat legea și a fost apolitic, \nnu-i așa? \nCă toți știm că legile, de fapt, sunt un pic la mișto și toate \ncriteriile astea. \nDar  și-a  dat  demisia  într-un  final  pentru  că  era  în \nincompatibilitate deja de două luni. \nCare e urgența? \nAvem 2 vicepreședinți care pot prelua cu puteri depline acest \nmandat, iar noul Parlament, legitim, mandatat și ales de români – și \nda, voi, de la PSD, v-ați pierdut legitimitatea în acest Parlament – ar fi \nputut să aleagă un președinte, o persoană care să nu fie politică, care \nsă fie un profesionist în domeniu. \nAșa a fost creată această autoritate, ANCOM. Dacă, iarăși, nu \ntratăm lucrurile la mișto, da? \nÎn 2009, Comisia Europeană ne-a spus că trebuie reglementat \nacest domeniu, o piață de miliarde, acum este și miza 5G pe masă, de \ncătre o autoritate autonomă. \nGrabă,  toți  parlamentarii  vin  să  alegem  pe  cineva  care  e \ndinainte determinat. Știm cu toții că va ieși de aici fostul șef de cabinet \nal domnului Ponta. (Vociferări.) \nPe partea PNL – că tot am vorbit mai devreme despre PSD și \nPNL – nu văd niciun fel de opoziție la această mișcare. N-am văzut să \n                                                                                             7                                                                                          \n     \nfie  vreun  candidat.  Înțeleg  că  sunt  de  acord.  Înțeleg  că  și  domnul \nOrban e de acord. \nDe altfel, și cu Legea care punea un consiliu de 7 oameni, ca \nsă fie mai multe poziții, că sunt mai multe funduri de oameni care cad \npe lângă Parlament și nu mai vin aici pe aceste scaune, era de acord \nPNL. (Vociferări.) \nNu și-a obținut acordul de la președintele Iohannis, al cărui \ngest îl salut, că a atacat la CCR acea lege. \nDar, între timp, mergem înainte cu această numire - pe repede \nînainte - care n-are absolut niciun sens în acest moment, în contextul \nîn  care  ne  aflăm.  Avem  doi  oameni  profesioniști  pe  funcțiile  de \nvicepreședinte, au zeci de ani vechime în instituție. \nÎn aceste condiții, noi, cei de la USR, îl vom vota pe singurul \ncandidat care a reușit să treacă de furcile caudine ale comisiei și să \najungă la plen, care nu e un candidat al PSD, că v-ați pus acolo 3 \ncandidați, dar numai unul e cel ales – fostul șef de cabinet al domnului \nPonta. (Vociferări.) \nVom vota un om care are experiență în domeniul privat, a \nlucrat la o companie mare de telecomunicații și are un CV solid. \nDin păcate, aici s-a făcut o mascaradă. Văd că și colegii de la \nPNL... (Vociferări.) \nUnde e liderul dumneavoastră de grup? Poate are o poziție pe \ntema  asta.  Ce  părere  aveți  despre  faptul  că  PSD  își  pune  omul  la \nANCOM? Ce îndemn de vot aveți astăzi? Îl votați pe Vlad Stoica? \n                                                                                             8                                                                                          \n     \n(Vociferări.)  E  OK,  nu?  Sunteți  în  opoziție  față  de  PSD.  Nu  vă \nînțelegeți. Am înțeles. \nEi,  românii  văd  lucrurile  astea...  (Vociferări.)  ...oricât \nîncercați, oricâți bani pompați în presă – câte 200 de milioane – și așa \nmai departe. \nȘi o să vedeți asta și la votul din 6 decembrie. \nVă mulțumesc. \nDomnul Robert-Marius Cazanciuc: \nDa. \nMulțumesc. \nNoi, de la PSD, vă salutăm cu respect pe dumneavoastră, de \nla USR, prin domnul Simonis. \nVă rog. \nDomnul Alfred-Robert Simonis (de la tribună): \nMulțumesc, domnule președinte, doamnă președinte. \nÎn  primul  rând,  aș  spune  că  legitimitatea  Partidului  Social \nDemocrat n-o stabiliți dumneavoastră, stimați colegi de la USR. Mai \nales că au stabilit românii, în urmă cu două săptămâni, legitimitatea \nfiecăruia dintre noi. \nOr,  în  dreptul  nostru  scrie  1.450  de  primari;  la \ndumneavoastră, vreo 35. \nDe acolo vă luați legitimitatea! (Aplauze.) Din voturi, nu din \nstrigat la Parlament! (Aplauze.) \n                                                                                             9                                                                                          \n     \nPe de altă parte, dumneavoastră ați dat argumente suficiente \npentru care e nevoie urgentă de această numire – „piață de miliarde”, \n„5G”. Citez din dumneavoastră. \nPăi, nu e important ca pe lângă cei doi profesioniști, pe care \ntot Partidul Social Democrat i-a desemnat – uite, asta uitați să spuneți \n–  să  mai  punem  unul,  al  treilea,  să  se  ocupe  de  această  piață  de \nmiliarde, de implementarea 5G și de alte chestiuni importante? \nCât despre necesitatea în grabă de a vota, păi, am și o eu o \nîntrebare,  stimați  colegi  de  la  USR.  Tocmai  s-a  încheiat  plenul \nCamerei Deputaților. Plen al Camerei Deputaților, unde un deputat al \nUSR și-a dat demisia. (Vociferări.) \nAstăzi  ați  trimis  înlocuirea  acelui  deputat  cu  un  alt  coleg \ndeputat și mâine vreți să-l validați. \nCare  e  graba?  De  ce  nu  lăsăm  ca  Parlamentul  viitor  să \nhotărască, eventual? (Vociferări.) \nCând e vorba de colegii dumneavoastră e grabă. \nEventual, sperați că veți câștiga alegerile și că veți putea să \nnumiți dumneavoastră pentru un rest de mandat. \nEu  vreau  să  vă  reamintesc  așa.  Mandatul  președintelui \nANCOM a început în urmă cu 2 ani și jumătate, în acest Parlament. \nExistă un rest de mandat, de 2 ani și jumătate, și este atributul acestui \nParlament să dea restul de mandat, să pună omul pe restul de mandat. \nE simplu. (Aplauze.) \nDomnul Robert-Marius Cazanciuc: \nDa. \n                                                                                             10                                                                                          \n     \nMulțumesc. \nDin partea Grupului minorităților, domnul deputat Grosaru, \nvă rog. \nDomnul Andi-Gabriel Grosaru (de la tribună): \nDomnule președinte, \nStimați colegi, \nTrebuie  să  facem  o  mențiune.  În  primul  rând,  pentru \ncorectitudine. \nPoate unii dintre colegii noștri sunt în continuare în vacanță, \ndar Camera Deputaților... Parlamentul României a lucrat și în sesiune \nextraordinară. \nDeci nu am fost în vacanță. \nVă mulțumesc. \nDomnul Robert-Marius Cazanciuc: \nMulțumesc. \nDacă nu mai sunt alte intervenții, stimați colegi, luăm act de \nraportul comun întocmit de cele două comisii de specialitate. \nȘi vă reamintesc, conform art. 99 din Regulamentul comun al \nCamerei  și  Senatului,  pentru  numirea  președintelui  Autorității \nNaționale pentru Administrare și Reglementare în Comunicații, votul \neste secret și se exprimă prin buletine de vot care vor fi completate \nconform propunerilor din raportul comisiilor. \n                                                                                             11                                                                                          \n     \nPentru  a  fi  aprobată  numirea  președintelui  Autorității \nNaționale  pentru  Administrare  și  Reglementare  în  Comunicații  este \nnecesar votul majorității senatorilor și deputaților prezenți. \nStimați colegi, \nAm finalizat dezbaterile. \nVă reamintesc modalitatea de vot în cazul votului secret cu \nbuletine de vot. \nÎn Sala „Barbu Catargiu” este amplasată urna de vot. \nFiecare deputat și senator va primi buletinul de vot. \nSenatorul și deputatul votează pentru numire lăsând neatinse \nnumele și prenumele persoanei propuse pentru a fi numită și votează \ncontra numirii tăind numele persoanei propuse. \nSunt nule buletinele de vot care nu poartă ștampila de control \nși cele pe care numărul candidaților, ale căror nume nu au fost tăiate, \ndepășește numărul funcțiilor pentru care se face alegerea. \nCu  aceste  precizări,  stimați  colegi,  urmează  exprimarea \nvotului. \nÎi  invit  pe  domnii  chestori  în  sala  Biroului  permanent  al \nCamerei, „Barbu Catargiu”. \nGrupurile  parlamentare  vor  vota  conform  programului \nanunțat anterior. \nVă rog, chestorii. \n(Domnul  deputat  Florin-Claudiu  Roman  solicită  să  ia \ncuvântul.) \nO chestiune de procedură, domnul Roman, vă rog. \n                                                                                             12                                                                                          \n     \nDomnul Florin-Claudiu Roman (de la tribună): \nMulțumesc, domnule președinte. \nDoamnelor și domnilor colegi, \nBolșevismul  are  o  nouă  culoare  politică  în  Parlamentul \nRomâniei prin Uniunea Salvați România. (Râsete.) \nDomnul  deputat  sau  tovarășul  deputat  Claudiu  Năsui,  „un \nbăiat din stele”, cum se spune în popor, a venit să ne spună astăzi că \npoate fi cel mai mare lansator de fake news din Parlamentul României. \nSă vii să faci acuzații mizerabile spunând că o autoritate de \nreglementare  independentă  trebuie  ținută  sub  sfera  intereselor \noperatorilor de pe piață înseamnă bolșevism, domnule Năsui. \nEu  credeam  că  cine  a  stat 5  ani  la  ruși  nu  poate  gândi  ca \nBush, dar am văzut că sunteți mai socialist și mai bolșevic decât foarte \nmulți dintre cei care sunt reprezentanți ai acestui sistem. \nCum  puteți  dumneavoastră,  vă  întreb,  să  spuneți  asemenea \nminciuni, împreună cu Vlad Voiculescu? Cum puteți? \nDumneavoastră știți că în Legea de funcționare a ASF existau \naceste prevederi? \nÎncercați să mințiți poporul spunând că liberalii dau privilegii. \nSă vă fie rușine, domnule Năsui! \nDacă pentru dumneavoastră un reprezentant al unei autorități \nde reglementare, din Franța, din Germania, din Italia, de unde doriți \ndumneavoastră,  are  dreptul  să-i fie decontată  diurna dacă  nu  stă  în \nBucurești și dacă domiciliază în altă parte, cum puteți să mințiți în \nhalul ăsta? Chiar nu mai aveți rușine? \n                                                                                             13                                                                                          \n     \nCum  puteți  dumneavoastră  să  nu  înțelegeți  că  pe  piața \nasigurărilor cei care controlează societățile de asigurări nu pot fi ca \nnivel  de  salarizare  sub  cei  pe  care  îi  controlează...?  Dacă  nu  vrem \ncorupție, domnule Năsui. \nSau vreți corupție? \nCe vreți? Ca să înțelegem. \nAveți o teorie bolșevică, îmi pare foarte rău să vă spun. \nAveți o teorie socialistă, aveți o teorie stângistă. \nȘi faceți asta doar din disperare. Pentru că la recentele alegeri \nprocentul dumneavoastră este la limită pentru intrarea în Parlament ca \nalianță. \nChiar nu mai aveți rușine? Chiar nu puteți să vă opriți din \ntăvălugul minciunilor pe care le rostogoliți în mediul online? \nAm sperat ca dumneavoastră, ca fiind un parlamentar tânăr, \nsă aveți puterea să recunoașteți ceea ce trebuie și ceea ce nu trebuie. \nVeniți și spuneți, știm noi cum fac, își mută domiciliul. \nPăi, ați făcut dumneavoastră? Sau de unde știți treaba asta? \n(Vociferări.) \nChiar nu mai aveți rușine? Pentru dumneavoastră chiar toate \nautoritățile statului trebuie călcate în picioare? (Vociferări.) \nDomnule Năsui, lăsați populismul deoparte! V-am mai spus \nde vreo două-trei ori și am tăcut, sperând că ați înțeles că nu puteți \ncălca în picioare orice în țara asta. \n                                                                                             14                                                                                          \n     \nLegea  spune  foarte  clar  –  autoritatea  de  reglementare,  cea \ncare controlează piața, trebuie să aibă o salarizare corespunzătoare cu \ncei de pe piață. Știți de ce? Pentru că așa spune legea, domnule Năsui. \nNu vă convine, modificați legea. \nDar asta spune legea, domnule Năsui, nu altceva. \nNu mai faceți populisme și ipocrizie de 2 bani! \nÎmi pare foarte rău că am crezut odată că aveți caracter! Nu \naveți, domnule Năsui! (Aplauze. Vociferări.) \nDomnul Robert-Marius Cazanciuc: \nStimați colegi, \nInvit  membrii  Birourilor  permanente  la  Sala  „Barbu \nCatargiu”. \nDeci membrii Birourilor celor două Camere vă rog, la Sala \n„Barbu Catargiu”. \n(Domnul deputat Claudiu-Iulius-Gavril Năsui solicită să ia \ncuvântul.) \n(În  continuare,  conducerea  ședinței  a  fost  preluată  de \ndoamna  deputat  Carmen-Ileana  Mihălcescu,  vicepreședinte  al \nCamerei Deputaților.) \nDoamna Carmen-Ileana Mihălcescu: \nDrept la replică, domnul Năsui, vă rog. \nDomnul Claudiu-Iulius-Gavril Năsui (de la tribună): \nMulțumesc frumos, doamnă președinte, pentru acest drept la \nreplică. \n                                                                                             15                                                                                          \n     \nÎn primul rând, subiectul era ANCOM, altă instituție căpușată \npolitic, după cum foarte bine știți. \nȘi, domnule Roman, știți foarte bine ce ați făcut. \nDomnul Florin-Claudiu Roman (din sală): \nCe-am făcut? \nDomnul Claudiu-Iulius-Gavril Năsui (de la tribună): \nAți introdus un proiect de lege, acum 3 zile, pe care l-ați pus \npe repede înainte, astăzi, în Comisia pentru buget, finanțe... \nDomnul Florin-Claudiu Roman (din sală): \nEu? \nDomnul Claudiu-Iulius-Gavril Năsui (de la tribună): \nÎn Biroul permanent, a fost pus ieri. Astăzi a fost convocată \nComisia  pentru  buget,  finanțe,  cu  proiectul  dumneavoastră,  semnat \nnumai de dumneavoastră, în care se află noi privilegii, noi beneficii... \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n...noi beneficii pentru membrii Consiliului de administrație al \nASF. \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n                                                                                             16                                                                                          \n     \nAnume? Stați să vă spun. \nNu vă... nu vă impacientați, că toate lucrurile se află și toate \nlucrurile sunt scrise. \nDoamna Carmen-Ileana Mihălcescu: \nAveți la dispoziție... \nDomnul Claudiu-Iulius-Gavril Năsui (de la tribună): \nAm avut speranța... \nDoamna Carmen-Ileana Mihălcescu: \n... două minute. Mai puțin de două minute... \nDomnul Claudiu-Iulius-Gavril Năsui (de la tribună): \n...că ați semnat un lucru fără să-l știți. \nDoamna Carmen-Ileana Mihălcescu: \n...pentru drept la replică. \nDomnul Claudiu-Iulius-Gavril Năsui (de la tribună): \nDar, după vehemența dumneavoastră, văd că chiar susțineți \ncu  aplomb  să  fie  privilegiile...  (Vociferări.)  ...pentru  cei  mai  mari \nbugetari de lux ai României și mai mari. \nȘi mai aveți tupeul, apoi, să spuneți că noi suntem bolșevici?! \n(Vociferări.) \nDumneavoastră  vreți  să  dați  din  banii  poporului,  din  banii \ncontribuabililor,  din  banii  oamenilor  care  plătesc  taxe  și  impozite, \nprivilegii mai mari! Și cei care sunt socialiști sunt USR? (Vociferări.) \nFals! \n                                                                                             17                                                                                          \n     \nSocialiștii sunt cei care iau de la toată lumea, de la cei care \nmuncesc  în  economia  reală,  prin  taxe  și  impozite  și  dau  unei \nnomenclaturi. Unei nomenclaturi politice ca aceea pe care o salvați \ndumneavoastră. \nPuteți  să  spuneți  ce  calomnii  doriți  dumneavoastră  și \nminciuni de Antena 3! Nu vă fac cinste, așa cum nici acest proiect de \nlege nu vă face cinste! \nDacă  aveți  pic  de  respect  pentru  poporul  român,  pentru \ncontribuabil, pentru liberalism și pentru orice ce-ar putea să însemne \nPNL  sau  de  dreapta  în  România,  veți  susține  eliminarea  acelui \namendament rușinos. \nUn amendament prin care – ca să fie clar pentru toată lumea \n– membrii Consiliului de administrație al ASF câștigă diurne în plus, \ndrepturi în plus, în cazul în care nu-și pun domiciliul în București. \nMă întrebați pe mine cine nu-și pune domiciliul în București? \nFaceți o mică investigație... (Vociferări.) \nPăi, nu. Nici eu. \nDoamna Carmen-Ileana Mihălcescu: \nAți  depășit  cele  două  minute,  domnule  Năsui,  vă  rog  să \nîncheiați. \nDomnul Claudiu-Iulius-Gavril Năsui (de la tribună): \nDar, ce, dreptul la replică e de doar două minute? \nDoamna Carmen-Ileana Mihălcescu: \nDreptul la replică e de două minute. \n                                                                                             18                                                                                          \n     \nMulțumesc. \nDomnul Claudiu-Iulius-Gavril Năsui (de la tribună): \nDar atacul poate să fie mai mult decât replica?! (Râsete.) \nDoamna Carmen-Ileana Mihălcescu: \nAcesta este regulamentul. \nDomnul Claudiu-Iulius-Gavril Năsui (de la tribună): \nAdică trebuie să existe o proporționalitate. \nDoamna Carmen-Ileana Mihălcescu: \nVreți să-l ignorați, înțeleg. \nVă rog, continuați. \nDomnul Claudiu-Iulius-Gavril Năsui (de la tribună): \nBun. Doar voiam să  menționez faptul că acest proiect este \nunul rușinos, care trece de data asta și cu susținerea PSD și a PNL. O \nfrăție pe care am mai văzut-o și care aș spera că se va termina sau că \ns-a terminat. \nȘi, da, socialism înseamnă să iei de la cei care produc, să iei \nprin taxe și impozite, și să dai unei minorități care se întâmplă să fie \nvremelnic la putere și să aibă influență politică. \nOr, proiectul acesta de lege exact asta face. \nȘi nu face doar asta, face chiar mai mult de atât. Mai reduce \nși  răspunderea  penală  și  civilă  pentru  membrii  Consiliului  de \nadministrație al ASF. \nToate lucrurile acestea sunt negru pe alb. \n                                                                                             19                                                                                          \n     \nDacă mă atacați pe mine, ca persoană, sau partidul din care \nfac parte, și spuneți că asta este socialism, asta nu înseamnă automat \ncă este adevărat și nu înseamnă că aveți dreptate. Dimpotrivă! Dacă vă \ndoriți o societate mai liberă și mai de dreapta trebuie tocmai să nu ne \nmai batem joc de taxele și impozitele oamenilor și să nu mai creăm \nbeneficii speciale pentru câțiva privilegiați care sunt  puși în funcții \npolitice. \nȘi asta este tot ce ne dorim. \nȘi  încă  un  lucru.  Proiectul  dumneavoastră  care  trece  pe \nrepede înainte prin toate comisiile sau, mă rog, comisiile relevante, \nnici măcar n-are avize de la Consiliul Legislativ și de la... nimic. A \nfost pus ieri pe ordinea de zi, cu termen de primire puncte de vedere \nazi. De ieri până azi. Pentru o chestiune pe care, haideți să fim serioși, \nnu  ajută  decât  minoritatea  care  se  află  vremelnic  în  Consiliul  de \nadministrație al ASF. \nȘi pentru lucrurile acestea nu doar că nu mi-e rușine... \nDoamna Carmen-Ileana Mihălcescu: \nMulțumesc. \nDomnul Claudiu-Iulius-Gavril Năsui (de la tribună): \n...sunt mândru. \nDoamna Carmen-Ileana Mihălcescu: \nMulțumesc frumos. \nDomnul Claudiu-Iulius-Gavril Năsui (de la tribună): \nȘi o să fac asta și în viitoarea legislatură... \n                                                                                             20                                                                                          \n     \nDoamna Carmen-Ileana Mihălcescu: \nDomnule Roman... \nDomnul Claudiu-Iulius-Gavril Năsui (de la tribună): \n...și în oricare legislatură mă voi afla aici... \nDoamna Carmen-Ileana Mihălcescu: \n...vă rog să interveniți cu un drept la replică. \nDomnul Claudiu-Iulius-Gavril Năsui (de la tribună): \n...să combat aceste privilegii pe care le faceți pentru prietenii \ndumneavoastră politici. \nMulțumesc. (Aplauze.) \nDoamna Carmen-Ileana Mihălcescu: \nDar vă rog să nu generați un alt drept la replică, vă rog foarte \nmult. \nMulțumesc. \nDomnul Florin-Claudiu Roman (de la tribună): \nNu, doamnă președinte, nu voi vorbi despre Troțki, că tocmai \nl-am auzit pe noul Troțki din USR. (Râsete.) \nMi-am amintit de discursurile lui Troțki, bolșevicul, care sunt \ncopie la indigo cu ceea ce a spus antevorbitorul meu. \nAm să încerc să-i explic domnului, tovarășului deputat Năsui, \nceea  ce  nu  va  pricepe  niciodată  și  ceea  ce  el  prezintă  ca  fiind \nprivilegii. \n                                                                                             21                                                                                          \n     \nDacă n-ați fi un – haideți, să nu folosesc un termen dur – un \nom care... \nPuneți mâna pe carte și citiți legea! \nVeți observa, veți observa, domnule deputat, că întotdeauna, \ncu  o  scurtă  perioadă,  de  2  ani  de  zile,  membrii...  Consiliului  de \nsupraveghere  se  numește,  nu  consiliu  de  administrație.  Nu  e  o \nsocietate comercială, e o autoritate de reglementare. \nDeci prima lecție pe care v-o dau astăzi de la tribună este să \nfaceți  diferența  între  o  societate  comercială,  cu  un  consiliu  de \nadministrație, și o autoritate de reglementare condusă de un consiliu \nde supraveghere. (Vociferări.) \nÎn altă ordine de idei, până acum 4 ani de zile, tot ceea ce \nînsemna autoritate de pe piața bancară – ASF, CNVM, chiar și BNR – \ndacă vă uitați în lege veți observa că nu erau trași la răspundere penală \npentru vot, domnule Năsui. Pentru votul pe care îl exprimă. \nȘi este peste tot în lume așa. Și am să vă explic și de ce, ca să \npricepeți și dumneavoastră, că văd că pricepeți mai greu. (Vociferări.) \nNu poți să te duci să aplici o sancțiune care înseamnă 1% din \ncapitalul social, unei firme de asigurări care are un capital social de \nsute de milioane de euro, fără să stai cu sabia deasupra capului că \ncineva din piață are suficienți bani să plătească tot ceea ce înseamnă \nparte de atac public. \nTrebuie să iei decizii corecte, și atunci trebuie să fii protejat \nde lege, pentru vot! \n                                                                                             22                                                                                          \n     \nEste  a  doua  lecție  pe  care  v-o  dau,  pentru  că  nu  faceți \ndiferența între una și alta. \nA treia chestiune pe care am să v-o spun, domnule Năsui. \nÎmi asum integral acest proiect de lege. Și știu exact ce-am \nscris acolo. \nDe exemplu, am trecut un articol în care am spus că paza \ntrebuie  asigurată  de  jandarmerie.  Știți  de  ce?  Știți  de  ce?  Vreți  să \nrămână aceeași firmă privată care a căpușat ASF? Asta vreți? Asta vă \nderanjează? \nV-ați băgat pe un teren pe care dumneavoastră vreți să păreți \ncă-l cunoașteți. \nNu-l cunoașteți, domnule Năsui, îmi pare foarte rău. \nDar nu doar că nu-l cunoașteți, atât timp cât faceți o confuzie \ngravă între o autoritate de reglementare independentă și o societate \ncomercială,  între  un  consiliu  de  supraveghere  și  un  consiliu  de \nadministrație, înțeleg foarte clar că habar nu aveți pe ce lume trăiți. \nVă  mai  rog,  pentru  ultima  dată,  terminați  cu  populismele. \nDacă vreți să fiți în conducerea acestei țări, dumneavoastră trebuie să \nfaceți dovada că sunteți pregătit! Or, atâta timp cât, vă repet, nu faceți \ndiferența între o societate comercială și o autoritate de reglementare, \ncare  trebuie  să  fie  independentă,  domnule  Năsui,  și  unde \ndumneavoastră v-ați trimis reprezentant, atâta timp cât nu înțelegeți, \natâta  timp  cât  nu  înțelegeți  care  e  diferența  între  consiliul  de \nadministrație al unei societăți comerciale și consiliul de supraveghere, \natâta timp cât nu înțelegeți că într-o democrație puternică autoritățile \n                                                                                             23                                                                                          \n     \nde  reglementare  trebuie  susținute  prin  lege,  tocmai  ca  să  nu  fie \ncoruptibile,  înseamnă  că  de  fapt  principiul  dumneavoastră  de  viață \neste: „Cine a stat 5 ani la ruși nu poate gândi ca Bush!”. \nÎmi pare foarte rău pentru dumneavoastră, chiar vă credeam \nun om pregătit. Mi-am dat seama că sunteți praf și pulbere! \nDoamna Carmen-Ileana Mihălcescu: \nMulțumesc. \n \nDupă exercitarea votului \n(În continuare, conducerea ședinței a fost preluată de domnul \nsenator Robert-Marius Cazanciuc, vicepreședinte al Senatului.) \nDomnul Robert-Marius Cazanciuc: \nStimați colegi, \nSala, aproape plină. Așa că reluăm lucrările. \nAvem procesul-verbal? \nDomnul Mario-Ovidiu Oprea (din sală): \nDa. \nDomnul Robert-Marius Cazanciuc: \nDa? \nVă rog, domnul senator Mario Oprea. \nRezultatul votului. \nDomnul Mario-Ovidiu Oprea (de la tribună): \nBună ziua, tuturor! \n                                                                                             24                                                                                          \n     \nDau  citire  procesului-verbal  referitor  la  rezultatul  votului \nexprimat  de  către  deputați  și  senatori  cu  privire  la  numirea \npreședintelui  Autorității  Naționale  pentru  Administrare  și \nReglementare în Comunicații. \nBirourile  permanente  ale  celor  două  Camere  ale \nParlamentului,  în  temeiul  art.  44  alin.  (4)  din  Regulamentul \nactivităților comune ale Camerei Deputaților și Senatului, republicat, \nau procedat la verificarea și numărarea voturilor exprimate prin vot \nsecret cu buletine, de către deputați și senatori, asupra propunerii de \nnumire  în  funcția  de  președinte  al  Autorității  Naționale  pentru \nAdministrare  și  Reglementare  în  Comunicații,  și  au  constatat \nurmătoarele: \n- Numărul total al deputaților și senatorilor: 464; \n- Numărul deputaților și senatorilor prezenți: 322; \n- Numărul total de voturi exprimate: 322; \n- Numărul de voturi anulate: 3; \n- Numărul total de voturi valabil exprimate: 319. \nDupă  verificarea  și  numărarea  voturilor  au  rezultat \nurmătoarele: \nDomnul Stoica Vlad Ștefan:  \n- voturi pentru: 283; \n- voturi contra: 36. \nDoamna Catrina Maria-Manuela: \n- voturi pentru: 12; \n- voturi contra: 307. \n                                                                                             25                                                                                          \n     \nDomnul Smeeianu Ion: \n- voturi pentru: 1; \n- voturi contra: 318. \nDomnul Rozolea Mircea Valentin: \n- voturi pentru: 23; \n- voturi contra: 296. \nCa urmare, Birourile permanente au constatat că este întrunită \nmajoritatea de voturi necesară pentru numirea domnului Stoica Vlad \nȘtefan  în  funcția  de  președinte  al  Autorității  Naționale  pentru \nAdministrare și Reglementare în Comunicații, pentru perioada rămasă \na mandatului de 6 ani început în data de 11 mai 2017. \nMulțumesc. \nDomnul Robert-Marius Cazanciuc: \nDa. \nMulțumesc domnului senator Mario Oprea. \nStimați colegi, \nAșa cum am fost deja informați, potrivit rezultatului votului, \nParlamentul  României  a  hotărât  numirea  domnului  Vlad  Stoica  în \nfuncția de președinte al ANCOM. \nÎi dorim succes și înțelepciune într-o misiune complicată în \naceste vremuri! \nStimați colegi, \nOrdinea de zi a fost epuizată. \nDeclar  închisă  ședința  comună  a  Camerei  Deputaților  și \nSenatului. \n                                                                                             26                                                                                          \n     \nSă ne revedem sănătoși! \n \nȘedința s-a încheiat la ora 15,16. \n \n \n "
    },
    "19": {
        "start_text": "Domnul Florin-Claudiu Roman :",
        "start_index": -1,
        "end_text": "Domnul Claudiu-Iulius-Gavril Năsui :",
        "end_index": -1,
        "text": "                                                              1                                                                                          \n     \n13 octombrie 2020 – ședință comună \n \n \nS U M A R \n \n1.  Numirea  președintelui  Autorității  Naționale  3. \npentru Administrare și Reglementare în Comunicații \n(ANCOM). \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n \nS T E N O G R A M A \nȘedinței comune  \na Camerei Deputaților și Senatului \ndin ziua de 13 octombrie 2020 \n \nȘedința a început la ora 13,03. \nLucrările ședinței au fost conduse de domnul senator Robert-\nMarius Cazanciuc, vicepreședinte al Senatului, și de doamna deputat \nCarmen-Ileana  Mihălcescu,  vicepreședinte  al  Camerei  Deputaților, \nasistați  de  domnul  deputat  Iulian  Iancu,  secretar  al  Camerei \nDeputaților, și de domnul senator Mario-Ovidiu Oprea, secretar al \nSenatului. \nDomnul Robert-Marius Cazanciuc: \nBucuria  acestei  revederi  nu  va  dura  foarte  mult  în  sala  de \nplen, după cum știți deja. \nDoamnelor și domnilor deputați și senatori, \nDeclar  deschisă  ședința  comună  de  astăzi  a  Senatului  și \nCamerei Deputaților. \nStimați colegi, \nOrdinea  de  zi,  programul  de  lucru,  precum  și  formula  de \ndesfășurare  pentru  ședința  comună  au  fost  stabilite  de  Birourile \npermanente ale celor două Camere, cu participarea liderilor grupurilor \nparlamentare și sunt afișate pe site-urile celor două Camere. \n                                                                                             3                                                                                          \n     \nProgramul de lucru va dura până la finalizarea ordinii de zi. \nPe ordinea de zi astăzi avem numirea președintelui Autorității \nNaționale pentru Administrare și Reglementare în Comunicații. \nStimați colegi, \nCu privire la desfășurarea votului secret cu buletine, Birourile \npermanente reunite, cu participarea liderilor grupurilor parlamentare, \npropun următoarea procedură. \nExercitarea votului secret cu buletine de vot se va face pe \ngrupuri  parlamentare,  în  sala  Biroului  permanent  al  Camerei \nDeputaților, Sala „Barbu Catargiu”, de la nivelul P1, după următorul \nprogram: \n13,30-14,05  –  Grupurile  parlamentare  ale  PSD,  precum  și \nsenatorii și deputații neafiliați; \n14,05-14,15 – Grupul parlamentar al minorităților naționale \ndin Camera Deputaților; \n14,15-14,35 – Grupurile parlamentare ale PNL; \n14,35-14,50 – Grupurile parlamentare ale USR; \n14,50-15,05 – Grupurile parlamentare ale UDMR; \n15,05-15,15 – Grupul parlamentar PRO România din Camera \nDeputaților; \n15,15-15,25  –  Grupul  parlamentar  al  PMP  din  Camera \nDeputaților. \nStimați colegi, \n                                                                                             4                                                                                          \n     \nÎn  sala  de  vot  „Barbu  Catargiu”  vor  fi  prezenți  permanent \nchestorii  care  înmânează  buletinele  de  vot  și  secretarul  care \nconsemnează prezența parlamentarilor la vot. \nCum spuneam, avem pe ordinea de zi numirea în funcția de \npreședinte  al  Autorității  Naționale  pentru  Administrare  și \nReglementare în Comunicații. \nRaportul  comun  al  Comisiilor  pentru  comunicații  și \ntehnologia  informației,  ale  celor  două  Camere  ale  Parlamentului,  a \nfost afișat pe paginile de Internet ale celor două Camere. \nDin  partea  celor  două  comisii  de  specialitate,  o  rog  pe \ndoamna deputat Ionela Dobrică să ne prezinte raportul. \nDoamna Ionela Viorela Dobrică (de la tribună): \nRaport comun cu privire la numirea în funcția de președinte \nal  Autorității  Naționale  pentru  Administrare  și  Reglementare  în \nComunicații – ANCOM. \nÎn urma procedurii de selecție, membrii celor două comisii au \nconstatat că următorii candidați îndeplinesc condițiile prevăzute la art. \n11 alin. (3) și (4) din Ordonanța de urgență a Guvernului nr. 22/2009 \nprivind  înființarea  Autorității  Naționale  pentru  Administrare  și \nReglementare în Comunicații, aprobată prin Legea nr. 113/2010, cu \nmodificările și completările ulterioare, astfel: \n- Stoica Vlad Ștefan; \n- Catrina Manuela-Maria; \n- Smeeianu Ion  \n- Rozolea Mircea Valentin. \n                                                                                             5                                                                                          \n     \nAnexa nr. 1 cuprinde dosarele candidaților care îndeplinesc \ncondițiile prevăzute la art. 11 alin. (3) și (4) din Ordonanța de urgență \na  Guvernului  nr.  22/2009  privind  înființarea  Autorității  Naționale \npentru  Administrare  și  Reglementare  în  Comunicații,  aprobată  prin \nLegea nr. 113/2010, cu modificările și completările ulterioare. \nAnexa  nr.  2  cuprinde  dosarele  candidaților  care  nu \nîndeplinesc condițiile prevăzute în ordonanța anterior menționată. \nVă mulțumesc. \nDomnul Robert-Marius Cazanciuc: \nDa. \nStimați colegi, \nDacă sunt intervenții? \nVă rog, Grupul USR. \nDomnul Cătălin Drulă (de la tribună): \nDa. \nMulțumesc, domnule președinte. \nIată  o  sală  plină  de  parlamentari,  voie  bună,  pumnii  se \nciocnesc. E ca o reuniune, așa, după vacanță. \nCare  e  motivul  important  al  acestei  reuniuni?  (Vociferări.) \nArde  undeva?  E  urgență?  Măsuri  pe  timp  de  pandemie,  sociale, \neconomice? Nu. (Vociferări.) \nMotivul este același care domină clasa politică de 30 de ani – \ntrocul cu funcții. (Vociferări.) \n                                                                                             6                                                                                          \n     \nLa  ANCOM  și-a  dat  demisia  domnul  Grindeanu,  care  e \nnumărul 2 în PSD, acum. \nBineînțeles, 3 ani de zile a respectat legea și a fost apolitic, \nnu-i așa? \nCă toți știm că legile, de fapt, sunt un pic la mișto și toate \ncriteriile astea. \nDar  și-a  dat  demisia  într-un  final  pentru  că  era  în \nincompatibilitate deja de două luni. \nCare e urgența? \nAvem 2 vicepreședinți care pot prelua cu puteri depline acest \nmandat, iar noul Parlament, legitim, mandatat și ales de români – și \nda, voi, de la PSD, v-ați pierdut legitimitatea în acest Parlament – ar fi \nputut să aleagă un președinte, o persoană care să nu fie politică, care \nsă fie un profesionist în domeniu. \nAșa a fost creată această autoritate, ANCOM. Dacă, iarăși, nu \ntratăm lucrurile la mișto, da? \nÎn 2009, Comisia Europeană ne-a spus că trebuie reglementat \nacest domeniu, o piață de miliarde, acum este și miza 5G pe masă, de \ncătre o autoritate autonomă. \nGrabă,  toți  parlamentarii  vin  să  alegem  pe  cineva  care  e \ndinainte determinat. Știm cu toții că va ieși de aici fostul șef de cabinet \nal domnului Ponta. (Vociferări.) \nPe partea PNL – că tot am vorbit mai devreme despre PSD și \nPNL – nu văd niciun fel de opoziție la această mișcare. N-am văzut să \n                                                                                             7                                                                                          \n     \nfie  vreun  candidat.  Înțeleg  că  sunt  de  acord.  Înțeleg  că  și  domnul \nOrban e de acord. \nDe altfel, și cu Legea care punea un consiliu de 7 oameni, ca \nsă fie mai multe poziții, că sunt mai multe funduri de oameni care cad \npe lângă Parlament și nu mai vin aici pe aceste scaune, era de acord \nPNL. (Vociferări.) \nNu și-a obținut acordul de la președintele Iohannis, al cărui \ngest îl salut, că a atacat la CCR acea lege. \nDar, între timp, mergem înainte cu această numire - pe repede \nînainte - care n-are absolut niciun sens în acest moment, în contextul \nîn  care  ne  aflăm.  Avem  doi  oameni  profesioniști  pe  funcțiile  de \nvicepreședinte, au zeci de ani vechime în instituție. \nÎn aceste condiții, noi, cei de la USR, îl vom vota pe singurul \ncandidat care a reușit să treacă de furcile caudine ale comisiei și să \najungă la plen, care nu e un candidat al PSD, că v-ați pus acolo 3 \ncandidați, dar numai unul e cel ales – fostul șef de cabinet al domnului \nPonta. (Vociferări.) \nVom vota un om care are experiență în domeniul privat, a \nlucrat la o companie mare de telecomunicații și are un CV solid. \nDin păcate, aici s-a făcut o mascaradă. Văd că și colegii de la \nPNL... (Vociferări.) \nUnde e liderul dumneavoastră de grup? Poate are o poziție pe \ntema  asta.  Ce  părere  aveți  despre  faptul  că  PSD  își  pune  omul  la \nANCOM? Ce îndemn de vot aveți astăzi? Îl votați pe Vlad Stoica? \n                                                                                             8                                                                                          \n     \n(Vociferări.)  E  OK,  nu?  Sunteți  în  opoziție  față  de  PSD.  Nu  vă \nînțelegeți. Am înțeles. \nEi,  românii  văd  lucrurile  astea...  (Vociferări.)  ...oricât \nîncercați, oricâți bani pompați în presă – câte 200 de milioane – și așa \nmai departe. \nȘi o să vedeți asta și la votul din 6 decembrie. \nVă mulțumesc. \nDomnul Robert-Marius Cazanciuc: \nDa. \nMulțumesc. \nNoi, de la PSD, vă salutăm cu respect pe dumneavoastră, de \nla USR, prin domnul Simonis. \nVă rog. \nDomnul Alfred-Robert Simonis (de la tribună): \nMulțumesc, domnule președinte, doamnă președinte. \nÎn  primul  rând,  aș  spune  că  legitimitatea  Partidului  Social \nDemocrat n-o stabiliți dumneavoastră, stimați colegi de la USR. Mai \nales că au stabilit românii, în urmă cu două săptămâni, legitimitatea \nfiecăruia dintre noi. \nOr,  în  dreptul  nostru  scrie  1.450  de  primari;  la \ndumneavoastră, vreo 35. \nDe acolo vă luați legitimitatea! (Aplauze.) Din voturi, nu din \nstrigat la Parlament! (Aplauze.) \n                                                                                             9                                                                                          \n     \nPe de altă parte, dumneavoastră ați dat argumente suficiente \npentru care e nevoie urgentă de această numire – „piață de miliarde”, \n„5G”. Citez din dumneavoastră. \nPăi, nu e important ca pe lângă cei doi profesioniști, pe care \ntot Partidul Social Democrat i-a desemnat – uite, asta uitați să spuneți \n–  să  mai  punem  unul,  al  treilea,  să  se  ocupe  de  această  piață  de \nmiliarde, de implementarea 5G și de alte chestiuni importante? \nCât despre necesitatea în grabă de a vota, păi, am și o eu o \nîntrebare,  stimați  colegi  de  la  USR.  Tocmai  s-a  încheiat  plenul \nCamerei Deputaților. Plen al Camerei Deputaților, unde un deputat al \nUSR și-a dat demisia. (Vociferări.) \nAstăzi  ați  trimis  înlocuirea  acelui  deputat  cu  un  alt  coleg \ndeputat și mâine vreți să-l validați. \nCare  e  graba?  De  ce  nu  lăsăm  ca  Parlamentul  viitor  să \nhotărască, eventual? (Vociferări.) \nCând e vorba de colegii dumneavoastră e grabă. \nEventual, sperați că veți câștiga alegerile și că veți putea să \nnumiți dumneavoastră pentru un rest de mandat. \nEu  vreau  să  vă  reamintesc  așa.  Mandatul  președintelui \nANCOM a început în urmă cu 2 ani și jumătate, în acest Parlament. \nExistă un rest de mandat, de 2 ani și jumătate, și este atributul acestui \nParlament să dea restul de mandat, să pună omul pe restul de mandat. \nE simplu. (Aplauze.) \nDomnul Robert-Marius Cazanciuc: \nDa. \n                                                                                             10                                                                                          \n     \nMulțumesc. \nDin partea Grupului minorităților, domnul deputat Grosaru, \nvă rog. \nDomnul Andi-Gabriel Grosaru (de la tribună): \nDomnule președinte, \nStimați colegi, \nTrebuie  să  facem  o  mențiune.  În  primul  rând,  pentru \ncorectitudine. \nPoate unii dintre colegii noștri sunt în continuare în vacanță, \ndar Camera Deputaților... Parlamentul României a lucrat și în sesiune \nextraordinară. \nDeci nu am fost în vacanță. \nVă mulțumesc. \nDomnul Robert-Marius Cazanciuc: \nMulțumesc. \nDacă nu mai sunt alte intervenții, stimați colegi, luăm act de \nraportul comun întocmit de cele două comisii de specialitate. \nȘi vă reamintesc, conform art. 99 din Regulamentul comun al \nCamerei  și  Senatului,  pentru  numirea  președintelui  Autorității \nNaționale pentru Administrare și Reglementare în Comunicații, votul \neste secret și se exprimă prin buletine de vot care vor fi completate \nconform propunerilor din raportul comisiilor. \n                                                                                             11                                                                                          \n     \nPentru  a  fi  aprobată  numirea  președintelui  Autorității \nNaționale  pentru  Administrare  și  Reglementare  în  Comunicații  este \nnecesar votul majorității senatorilor și deputaților prezenți. \nStimați colegi, \nAm finalizat dezbaterile. \nVă reamintesc modalitatea de vot în cazul votului secret cu \nbuletine de vot. \nÎn Sala „Barbu Catargiu” este amplasată urna de vot. \nFiecare deputat și senator va primi buletinul de vot. \nSenatorul și deputatul votează pentru numire lăsând neatinse \nnumele și prenumele persoanei propuse pentru a fi numită și votează \ncontra numirii tăind numele persoanei propuse. \nSunt nule buletinele de vot care nu poartă ștampila de control \nși cele pe care numărul candidaților, ale căror nume nu au fost tăiate, \ndepășește numărul funcțiilor pentru care se face alegerea. \nCu  aceste  precizări,  stimați  colegi,  urmează  exprimarea \nvotului. \nÎi  invit  pe  domnii  chestori  în  sala  Biroului  permanent  al \nCamerei, „Barbu Catargiu”. \nGrupurile  parlamentare  vor  vota  conform  programului \nanunțat anterior. \nVă rog, chestorii. \n(Domnul  deputat  Florin-Claudiu  Roman  solicită  să  ia \ncuvântul.) \nO chestiune de procedură, domnul Roman, vă rog. \n                                                                                             12                                                                                          \n     \nDomnul Florin-Claudiu Roman (de la tribună): \nMulțumesc, domnule președinte. \nDoamnelor și domnilor colegi, \nBolșevismul  are  o  nouă  culoare  politică  în  Parlamentul \nRomâniei prin Uniunea Salvați România. (Râsete.) \nDomnul  deputat  sau  tovarășul  deputat  Claudiu  Năsui,  „un \nbăiat din stele”, cum se spune în popor, a venit să ne spună astăzi că \npoate fi cel mai mare lansator de fake news din Parlamentul României. \nSă vii să faci acuzații mizerabile spunând că o autoritate de \nreglementare  independentă  trebuie  ținută  sub  sfera  intereselor \noperatorilor de pe piață înseamnă bolșevism, domnule Năsui. \nEu  credeam  că  cine  a  stat 5  ani  la  ruși  nu  poate  gândi  ca \nBush, dar am văzut că sunteți mai socialist și mai bolșevic decât foarte \nmulți dintre cei care sunt reprezentanți ai acestui sistem. \nCum  puteți  dumneavoastră,  vă  întreb,  să  spuneți  asemenea \nminciuni, împreună cu Vlad Voiculescu? Cum puteți? \nDumneavoastră știți că în Legea de funcționare a ASF existau \naceste prevederi? \nÎncercați să mințiți poporul spunând că liberalii dau privilegii. \nSă vă fie rușine, domnule Năsui! \nDacă pentru dumneavoastră un reprezentant al unei autorități \nde reglementare, din Franța, din Germania, din Italia, de unde doriți \ndumneavoastră,  are  dreptul  să-i fie decontată  diurna dacă  nu  stă  în \nBucurești și dacă domiciliază în altă parte, cum puteți să mințiți în \nhalul ăsta? Chiar nu mai aveți rușine? \n                                                                                             13                                                                                          \n     \nCum  puteți  dumneavoastră  să  nu  înțelegeți  că  pe  piața \nasigurărilor cei care controlează societățile de asigurări nu pot fi ca \nnivel  de  salarizare  sub  cei  pe  care  îi  controlează...?  Dacă  nu  vrem \ncorupție, domnule Năsui. \nSau vreți corupție? \nCe vreți? Ca să înțelegem. \nAveți o teorie bolșevică, îmi pare foarte rău să vă spun. \nAveți o teorie socialistă, aveți o teorie stângistă. \nȘi faceți asta doar din disperare. Pentru că la recentele alegeri \nprocentul dumneavoastră este la limită pentru intrarea în Parlament ca \nalianță. \nChiar nu mai aveți rușine? Chiar nu puteți să vă opriți din \ntăvălugul minciunilor pe care le rostogoliți în mediul online? \nAm sperat ca dumneavoastră, ca fiind un parlamentar tânăr, \nsă aveți puterea să recunoașteți ceea ce trebuie și ceea ce nu trebuie. \nVeniți și spuneți, știm noi cum fac, își mută domiciliul. \nPăi, ați făcut dumneavoastră? Sau de unde știți treaba asta? \n(Vociferări.) \nChiar nu mai aveți rușine? Pentru dumneavoastră chiar toate \nautoritățile statului trebuie călcate în picioare? (Vociferări.) \nDomnule Năsui, lăsați populismul deoparte! V-am mai spus \nde vreo două-trei ori și am tăcut, sperând că ați înțeles că nu puteți \ncălca în picioare orice în țara asta. \n                                                                                             14                                                                                          \n     \nLegea  spune  foarte  clar  –  autoritatea  de  reglementare,  cea \ncare controlează piața, trebuie să aibă o salarizare corespunzătoare cu \ncei de pe piață. Știți de ce? Pentru că așa spune legea, domnule Năsui. \nNu vă convine, modificați legea. \nDar asta spune legea, domnule Năsui, nu altceva. \nNu mai faceți populisme și ipocrizie de 2 bani! \nÎmi pare foarte rău că am crezut odată că aveți caracter! Nu \naveți, domnule Năsui! (Aplauze. Vociferări.) \nDomnul Robert-Marius Cazanciuc: \nStimați colegi, \nInvit  membrii  Birourilor  permanente  la  Sala  „Barbu \nCatargiu”. \nDeci membrii Birourilor celor două Camere vă rog, la Sala \n„Barbu Catargiu”. \n(Domnul deputat Claudiu-Iulius-Gavril Năsui solicită să ia \ncuvântul.) \n(În  continuare,  conducerea  ședinței  a  fost  preluată  de \ndoamna  deputat  Carmen-Ileana  Mihălcescu,  vicepreședinte  al \nCamerei Deputaților.) \nDoamna Carmen-Ileana Mihălcescu: \nDrept la replică, domnul Năsui, vă rog. \nDomnul Claudiu-Iulius-Gavril Năsui (de la tribună): \nMulțumesc frumos, doamnă președinte, pentru acest drept la \nreplică. \n                                                                                             15                                                                                          \n     \nÎn primul rând, subiectul era ANCOM, altă instituție căpușată \npolitic, după cum foarte bine știți. \nȘi, domnule Roman, știți foarte bine ce ați făcut. \nDomnul Florin-Claudiu Roman (din sală): \nCe-am făcut? \nDomnul Claudiu-Iulius-Gavril Năsui (de la tribună): \nAți introdus un proiect de lege, acum 3 zile, pe care l-ați pus \npe repede înainte, astăzi, în Comisia pentru buget, finanțe... \nDomnul Florin-Claudiu Roman (din sală): \nEu? \nDomnul Claudiu-Iulius-Gavril Năsui (de la tribună): \nÎn Biroul permanent, a fost pus ieri. Astăzi a fost convocată \nComisia  pentru  buget,  finanțe,  cu  proiectul  dumneavoastră,  semnat \nnumai de dumneavoastră, în care se află noi privilegii, noi beneficii... \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n...noi beneficii pentru membrii Consiliului de administrație al \nASF. \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n                                                                                             16                                                                                          \n     \nAnume? Stați să vă spun. \nNu vă... nu vă impacientați, că toate lucrurile se află și toate \nlucrurile sunt scrise. \nDoamna Carmen-Ileana Mihălcescu: \nAveți la dispoziție... \nDomnul Claudiu-Iulius-Gavril Năsui (de la tribună): \nAm avut speranța... \nDoamna Carmen-Ileana Mihălcescu: \n... două minute. Mai puțin de două minute... \nDomnul Claudiu-Iulius-Gavril Năsui (de la tribună): \n...că ați semnat un lucru fără să-l știți. \nDoamna Carmen-Ileana Mihălcescu: \n...pentru drept la replică. \nDomnul Claudiu-Iulius-Gavril Năsui (de la tribună): \nDar, după vehemența dumneavoastră, văd că chiar susțineți \ncu  aplomb  să  fie  privilegiile...  (Vociferări.)  ...pentru  cei  mai  mari \nbugetari de lux ai României și mai mari. \nȘi mai aveți tupeul, apoi, să spuneți că noi suntem bolșevici?! \n(Vociferări.) \nDumneavoastră  vreți  să  dați  din  banii  poporului,  din  banii \ncontribuabililor,  din  banii  oamenilor  care  plătesc  taxe  și  impozite, \nprivilegii mai mari! Și cei care sunt socialiști sunt USR? (Vociferări.) \nFals! \n                                                                                             17                                                                                          \n     \nSocialiștii sunt cei care iau de la toată lumea, de la cei care \nmuncesc  în  economia  reală,  prin  taxe  și  impozite  și  dau  unei \nnomenclaturi. Unei nomenclaturi politice ca aceea pe care o salvați \ndumneavoastră. \nPuteți  să  spuneți  ce  calomnii  doriți  dumneavoastră  și \nminciuni de Antena 3! Nu vă fac cinste, așa cum nici acest proiect de \nlege nu vă face cinste! \nDacă  aveți  pic  de  respect  pentru  poporul  român,  pentru \ncontribuabil, pentru liberalism și pentru orice ce-ar putea să însemne \nPNL  sau  de  dreapta  în  România,  veți  susține  eliminarea  acelui \namendament rușinos. \nUn amendament prin care – ca să fie clar pentru toată lumea \n– membrii Consiliului de administrație al ASF câștigă diurne în plus, \ndrepturi în plus, în cazul în care nu-și pun domiciliul în București. \nMă întrebați pe mine cine nu-și pune domiciliul în București? \nFaceți o mică investigație... (Vociferări.) \nPăi, nu. Nici eu. \nDoamna Carmen-Ileana Mihălcescu: \nAți  depășit  cele  două  minute,  domnule  Năsui,  vă  rog  să \nîncheiați. \nDomnul Claudiu-Iulius-Gavril Năsui (de la tribună): \nDar, ce, dreptul la replică e de doar două minute? \nDoamna Carmen-Ileana Mihălcescu: \nDreptul la replică e de două minute. \n                                                                                             18                                                                                          \n     \nMulțumesc. \nDomnul Claudiu-Iulius-Gavril Năsui (de la tribună): \nDar atacul poate să fie mai mult decât replica?! (Râsete.) \nDoamna Carmen-Ileana Mihălcescu: \nAcesta este regulamentul. \nDomnul Claudiu-Iulius-Gavril Năsui (de la tribună): \nAdică trebuie să existe o proporționalitate. \nDoamna Carmen-Ileana Mihălcescu: \nVreți să-l ignorați, înțeleg. \nVă rog, continuați. \nDomnul Claudiu-Iulius-Gavril Năsui (de la tribună): \nBun. Doar voiam să  menționez faptul că acest proiect este \nunul rușinos, care trece de data asta și cu susținerea PSD și a PNL. O \nfrăție pe care am mai văzut-o și care aș spera că se va termina sau că \ns-a terminat. \nȘi, da, socialism înseamnă să iei de la cei care produc, să iei \nprin taxe și impozite, și să dai unei minorități care se întâmplă să fie \nvremelnic la putere și să aibă influență politică. \nOr, proiectul acesta de lege exact asta face. \nȘi nu face doar asta, face chiar mai mult de atât. Mai reduce \nși  răspunderea  penală  și  civilă  pentru  membrii  Consiliului  de \nadministrație al ASF. \nToate lucrurile acestea sunt negru pe alb. \n                                                                                             19                                                                                          \n     \nDacă mă atacați pe mine, ca persoană, sau partidul din care \nfac parte, și spuneți că asta este socialism, asta nu înseamnă automat \ncă este adevărat și nu înseamnă că aveți dreptate. Dimpotrivă! Dacă vă \ndoriți o societate mai liberă și mai de dreapta trebuie tocmai să nu ne \nmai batem joc de taxele și impozitele oamenilor și să nu mai creăm \nbeneficii speciale pentru câțiva privilegiați care sunt  puși în funcții \npolitice. \nȘi asta este tot ce ne dorim. \nȘi  încă  un  lucru.  Proiectul  dumneavoastră  care  trece  pe \nrepede înainte prin toate comisiile sau, mă rog, comisiile relevante, \nnici măcar n-are avize de la Consiliul Legislativ și de la... nimic. A \nfost pus ieri pe ordinea de zi, cu termen de primire puncte de vedere \nazi. De ieri până azi. Pentru o chestiune pe care, haideți să fim serioși, \nnu  ajută  decât  minoritatea  care  se  află  vremelnic  în  Consiliul  de \nadministrație al ASF. \nȘi pentru lucrurile acestea nu doar că nu mi-e rușine... \nDoamna Carmen-Ileana Mihălcescu: \nMulțumesc. \nDomnul Claudiu-Iulius-Gavril Năsui (de la tribună): \n...sunt mândru. \nDoamna Carmen-Ileana Mihălcescu: \nMulțumesc frumos. \nDomnul Claudiu-Iulius-Gavril Năsui (de la tribună): \nȘi o să fac asta și în viitoarea legislatură... \n                                                                                             20                                                                                          \n     \nDoamna Carmen-Ileana Mihălcescu: \nDomnule Roman... \nDomnul Claudiu-Iulius-Gavril Năsui (de la tribună): \n...și în oricare legislatură mă voi afla aici... \nDoamna Carmen-Ileana Mihălcescu: \n...vă rog să interveniți cu un drept la replică. \nDomnul Claudiu-Iulius-Gavril Năsui (de la tribună): \n...să combat aceste privilegii pe care le faceți pentru prietenii \ndumneavoastră politici. \nMulțumesc. (Aplauze.) \nDoamna Carmen-Ileana Mihălcescu: \nDar vă rog să nu generați un alt drept la replică, vă rog foarte \nmult. \nMulțumesc. \nDomnul Florin-Claudiu Roman (de la tribună): \nNu, doamnă președinte, nu voi vorbi despre Troțki, că tocmai \nl-am auzit pe noul Troțki din USR. (Râsete.) \nMi-am amintit de discursurile lui Troțki, bolșevicul, care sunt \ncopie la indigo cu ceea ce a spus antevorbitorul meu. \nAm să încerc să-i explic domnului, tovarășului deputat Năsui, \nceea  ce  nu  va  pricepe  niciodată  și  ceea  ce  el  prezintă  ca  fiind \nprivilegii. \n                                                                                             21                                                                                          \n     \nDacă n-ați fi un – haideți, să nu folosesc un termen dur – un \nom care... \nPuneți mâna pe carte și citiți legea! \nVeți observa, veți observa, domnule deputat, că întotdeauna, \ncu  o  scurtă  perioadă,  de  2  ani  de  zile,  membrii...  Consiliului  de \nsupraveghere  se  numește,  nu  consiliu  de  administrație.  Nu  e  o \nsocietate comercială, e o autoritate de reglementare. \nDeci prima lecție pe care v-o dau astăzi de la tribună este să \nfaceți  diferența  între  o  societate  comercială,  cu  un  consiliu  de \nadministrație, și o autoritate de reglementare condusă de un consiliu \nde supraveghere. (Vociferări.) \nÎn altă ordine de idei, până acum 4 ani de zile, tot ceea ce \nînsemna autoritate de pe piața bancară – ASF, CNVM, chiar și BNR – \ndacă vă uitați în lege veți observa că nu erau trași la răspundere penală \npentru vot, domnule Năsui. Pentru votul pe care îl exprimă. \nȘi este peste tot în lume așa. Și am să vă explic și de ce, ca să \npricepeți și dumneavoastră, că văd că pricepeți mai greu. (Vociferări.) \nNu poți să te duci să aplici o sancțiune care înseamnă 1% din \ncapitalul social, unei firme de asigurări care are un capital social de \nsute de milioane de euro, fără să stai cu sabia deasupra capului că \ncineva din piață are suficienți bani să plătească tot ceea ce înseamnă \nparte de atac public. \nTrebuie să iei decizii corecte, și atunci trebuie să fii protejat \nde lege, pentru vot! \n                                                                                             22                                                                                          \n     \nEste  a  doua  lecție  pe  care  v-o  dau,  pentru  că  nu  faceți \ndiferența între una și alta. \nA treia chestiune pe care am să v-o spun, domnule Năsui. \nÎmi asum integral acest proiect de lege. Și știu exact ce-am \nscris acolo. \nDe exemplu, am trecut un articol în care am spus că paza \ntrebuie  asigurată  de  jandarmerie.  Știți  de  ce?  Știți  de  ce?  Vreți  să \nrămână aceeași firmă privată care a căpușat ASF? Asta vreți? Asta vă \nderanjează? \nV-ați băgat pe un teren pe care dumneavoastră vreți să păreți \ncă-l cunoașteți. \nNu-l cunoașteți, domnule Năsui, îmi pare foarte rău. \nDar nu doar că nu-l cunoașteți, atât timp cât faceți o confuzie \ngravă între o autoritate de reglementare independentă și o societate \ncomercială,  între  un  consiliu  de  supraveghere  și  un  consiliu  de \nadministrație, înțeleg foarte clar că habar nu aveți pe ce lume trăiți. \nVă  mai  rog,  pentru  ultima  dată,  terminați  cu  populismele. \nDacă vreți să fiți în conducerea acestei țări, dumneavoastră trebuie să \nfaceți dovada că sunteți pregătit! Or, atâta timp cât, vă repet, nu faceți \ndiferența între o societate comercială și o autoritate de reglementare, \ncare  trebuie  să  fie  independentă,  domnule  Năsui,  și  unde \ndumneavoastră v-ați trimis reprezentant, atâta timp cât nu înțelegeți, \natâta  timp  cât  nu  înțelegeți  care  e  diferența  între  consiliul  de \nadministrație al unei societăți comerciale și consiliul de supraveghere, \natâta timp cât nu înțelegeți că într-o democrație puternică autoritățile \n                                                                                             23                                                                                          \n     \nde  reglementare  trebuie  susținute  prin  lege,  tocmai  ca  să  nu  fie \ncoruptibile,  înseamnă  că  de  fapt  principiul  dumneavoastră  de  viață \neste: „Cine a stat 5 ani la ruși nu poate gândi ca Bush!”. \nÎmi pare foarte rău pentru dumneavoastră, chiar vă credeam \nun om pregătit. Mi-am dat seama că sunteți praf și pulbere! \nDoamna Carmen-Ileana Mihălcescu: \nMulțumesc. \n \nDupă exercitarea votului \n(În continuare, conducerea ședinței a fost preluată de domnul \nsenator Robert-Marius Cazanciuc, vicepreședinte al Senatului.) \nDomnul Robert-Marius Cazanciuc: \nStimați colegi, \nSala, aproape plină. Așa că reluăm lucrările. \nAvem procesul-verbal? \nDomnul Mario-Ovidiu Oprea (din sală): \nDa. \nDomnul Robert-Marius Cazanciuc: \nDa? \nVă rog, domnul senator Mario Oprea. \nRezultatul votului. \nDomnul Mario-Ovidiu Oprea (de la tribună): \nBună ziua, tuturor! \n                                                                                             24                                                                                          \n     \nDau  citire  procesului-verbal  referitor  la  rezultatul  votului \nexprimat  de  către  deputați  și  senatori  cu  privire  la  numirea \npreședintelui  Autorității  Naționale  pentru  Administrare  și \nReglementare în Comunicații. \nBirourile  permanente  ale  celor  două  Camere  ale \nParlamentului,  în  temeiul  art.  44  alin.  (4)  din  Regulamentul \nactivităților comune ale Camerei Deputaților și Senatului, republicat, \nau procedat la verificarea și numărarea voturilor exprimate prin vot \nsecret cu buletine, de către deputați și senatori, asupra propunerii de \nnumire  în  funcția  de  președinte  al  Autorității  Naționale  pentru \nAdministrare  și  Reglementare  în  Comunicații,  și  au  constatat \nurmătoarele: \n- Numărul total al deputaților și senatorilor: 464; \n- Numărul deputaților și senatorilor prezenți: 322; \n- Numărul total de voturi exprimate: 322; \n- Numărul de voturi anulate: 3; \n- Numărul total de voturi valabil exprimate: 319. \nDupă  verificarea  și  numărarea  voturilor  au  rezultat \nurmătoarele: \nDomnul Stoica Vlad Ștefan:  \n- voturi pentru: 283; \n- voturi contra: 36. \nDoamna Catrina Maria-Manuela: \n- voturi pentru: 12; \n- voturi contra: 307. \n                                                                                             25                                                                                          \n     \nDomnul Smeeianu Ion: \n- voturi pentru: 1; \n- voturi contra: 318. \nDomnul Rozolea Mircea Valentin: \n- voturi pentru: 23; \n- voturi contra: 296. \nCa urmare, Birourile permanente au constatat că este întrunită \nmajoritatea de voturi necesară pentru numirea domnului Stoica Vlad \nȘtefan  în  funcția  de  președinte  al  Autorității  Naționale  pentru \nAdministrare și Reglementare în Comunicații, pentru perioada rămasă \na mandatului de 6 ani început în data de 11 mai 2017. \nMulțumesc. \nDomnul Robert-Marius Cazanciuc: \nDa. \nMulțumesc domnului senator Mario Oprea. \nStimați colegi, \nAșa cum am fost deja informați, potrivit rezultatului votului, \nParlamentul  României  a  hotărât  numirea  domnului  Vlad  Stoica  în \nfuncția de președinte al ANCOM. \nÎi dorim succes și înțelepciune într-o misiune complicată în \naceste vremuri! \nStimați colegi, \nOrdinea de zi a fost epuizată. \nDeclar  închisă  ședința  comună  a  Camerei  Deputaților  și \nSenatului. \n                                                                                             26                                                                                          \n     \nSă ne revedem sănătoși! \n \nȘedința s-a încheiat la ora 15,16. \n \n \n "
    },
    "20": {
        "start_text": "Domnul Claudiu-Iulius-Gavril Năsui :",
        "start_index": -1,
        "end_text": "Domnul Florin-Claudiu Roman :",
        "end_index": -1,
        "text": "                                                       1                                                                                          \n     \n13 octombrie 2020 – ședință comună \n \n \nS U M A R \n \n1.  Numirea  președintelui  Autorității  Naționale  3. \npentru Administrare și Reglementare în Comunicații \n(ANCOM). \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n \nS T E N O G R A M A \nȘedinței comune  \na Camerei Deputaților și Senatului \ndin ziua de 13 octombrie 2020 \n \nȘedința a început la ora 13,03. \nLucrările ședinței au fost conduse de domnul senator Robert-\nMarius Cazanciuc, vicepreședinte al Senatului, și de doamna deputat \nCarmen-Ileana  Mihălcescu,  vicepreședinte  al  Camerei  Deputaților, \nasistați  de  domnul  deputat  Iulian  Iancu,  secretar  al  Camerei \nDeputaților, și de domnul senator Mario-Ovidiu Oprea, secretar al \nSenatului. \nDomnul Robert-Marius Cazanciuc: \nBucuria  acestei  revederi  nu  va  dura  foarte  mult  în  sala  de \nplen, după cum știți deja. \nDoamnelor și domnilor deputați și senatori, \nDeclar  deschisă  ședința  comună  de  astăzi  a  Senatului  și \nCamerei Deputaților. \nStimați colegi, \nOrdinea  de  zi,  programul  de  lucru,  precum  și  formula  de \ndesfășurare  pentru  ședința  comună  au  fost  stabilite  de  Birourile \npermanente ale celor două Camere, cu participarea liderilor grupurilor \nparlamentare și sunt afișate pe site-urile celor două Camere. \n                                                                                             3                                                                                          \n     \nProgramul de lucru va dura până la finalizarea ordinii de zi. \nPe ordinea de zi astăzi avem numirea președintelui Autorității \nNaționale pentru Administrare și Reglementare în Comunicații. \nStimați colegi, \nCu privire la desfășurarea votului secret cu buletine, Birourile \npermanente reunite, cu participarea liderilor grupurilor parlamentare, \npropun următoarea procedură. \nExercitarea votului secret cu buletine de vot se va face pe \ngrupuri  parlamentare,  în  sala  Biroului  permanent  al  Camerei \nDeputaților, Sala „Barbu Catargiu”, de la nivelul P1, după următorul \nprogram: \n13,30-14,05  –  Grupurile  parlamentare  ale  PSD,  precum  și \nsenatorii și deputații neafiliați; \n14,05-14,15 – Grupul parlamentar al minorităților naționale \ndin Camera Deputaților; \n14,15-14,35 – Grupurile parlamentare ale PNL; \n14,35-14,50 – Grupurile parlamentare ale USR; \n14,50-15,05 – Grupurile parlamentare ale UDMR; \n15,05-15,15 – Grupul parlamentar PRO România din Camera \nDeputaților; \n15,15-15,25  –  Grupul  parlamentar  al  PMP  din  Camera \nDeputaților. \nStimați colegi, \n                                                                                             4                                                                                          \n     \nÎn  sala  de  vot  „Barbu  Catargiu”  vor  fi  prezenți  permanent \nchestorii  care  înmânează  buletinele  de  vot  și  secretarul  care \nconsemnează prezența parlamentarilor la vot. \nCum spuneam, avem pe ordinea de zi numirea în funcția de \npreședinte  al  Autorității  Naționale  pentru  Administrare  și \nReglementare în Comunicații. \nRaportul  comun  al  Comisiilor  pentru  comunicații  și \ntehnologia  informației,  ale  celor  două  Camere  ale  Parlamentului,  a \nfost afișat pe paginile de Internet ale celor două Camere. \nDin  partea  celor  două  comisii  de  specialitate,  o  rog  pe \ndoamna deputat Ionela Dobrică să ne prezinte raportul. \nDoamna Ionela Viorela Dobrică (de la tribună): \nRaport comun cu privire la numirea în funcția de președinte \nal  Autorității  Naționale  pentru  Administrare  și  Reglementare  în \nComunicații – ANCOM. \nÎn urma procedurii de selecție, membrii celor două comisii au \nconstatat că următorii candidați îndeplinesc condițiile prevăzute la art. \n11 alin. (3) și (4) din Ordonanța de urgență a Guvernului nr. 22/2009 \nprivind  înființarea  Autorității  Naționale  pentru  Administrare  și \nReglementare în Comunicații, aprobată prin Legea nr. 113/2010, cu \nmodificările și completările ulterioare, astfel: \n- Stoica Vlad Ștefan; \n- Catrina Manuela-Maria; \n- Smeeianu Ion  \n- Rozolea Mircea Valentin. \n                                                                                             5                                                                                          \n     \nAnexa nr. 1 cuprinde dosarele candidaților care îndeplinesc \ncondițiile prevăzute la art. 11 alin. (3) și (4) din Ordonanța de urgență \na  Guvernului  nr.  22/2009  privind  înființarea  Autorității  Naționale \npentru  Administrare  și  Reglementare  în  Comunicații,  aprobată  prin \nLegea nr. 113/2010, cu modificările și completările ulterioare. \nAnexa  nr.  2  cuprinde  dosarele  candidaților  care  nu \nîndeplinesc condițiile prevăzute în ordonanța anterior menționată. \nVă mulțumesc. \nDomnul Robert-Marius Cazanciuc: \nDa. \nStimați colegi, \nDacă sunt intervenții? \nVă rog, Grupul USR. \nDomnul Cătălin Drulă (de la tribună): \nDa. \nMulțumesc, domnule președinte. \nIată  o  sală  plină  de  parlamentari,  voie  bună,  pumnii  se \nciocnesc. E ca o reuniune, așa, după vacanță. \nCare  e  motivul  important  al  acestei  reuniuni?  (Vociferări.) \nArde  undeva?  E  urgență?  Măsuri  pe  timp  de  pandemie,  sociale, \neconomice? Nu. (Vociferări.) \nMotivul este același care domină clasa politică de 30 de ani – \ntrocul cu funcții. (Vociferări.) \n                                                                                             6                                                                                          \n     \nLa  ANCOM  și-a  dat  demisia  domnul  Grindeanu,  care  e \nnumărul 2 în PSD, acum. \nBineînțeles, 3 ani de zile a respectat legea și a fost apolitic, \nnu-i așa? \nCă toți știm că legile, de fapt, sunt un pic la mișto și toate \ncriteriile astea. \nDar  și-a  dat  demisia  într-un  final  pentru  că  era  în \nincompatibilitate deja de două luni. \nCare e urgența? \nAvem 2 vicepreședinți care pot prelua cu puteri depline acest \nmandat, iar noul Parlament, legitim, mandatat și ales de români – și \nda, voi, de la PSD, v-ați pierdut legitimitatea în acest Parlament – ar fi \nputut să aleagă un președinte, o persoană care să nu fie politică, care \nsă fie un profesionist în domeniu. \nAșa a fost creată această autoritate, ANCOM. Dacă, iarăși, nu \ntratăm lucrurile la mișto, da? \nÎn 2009, Comisia Europeană ne-a spus că trebuie reglementat \nacest domeniu, o piață de miliarde, acum este și miza 5G pe masă, de \ncătre o autoritate autonomă. \nGrabă,  toți  parlamentarii  vin  să  alegem  pe  cineva  care  e \ndinainte determinat. Știm cu toții că va ieși de aici fostul șef de cabinet \nal domnului Ponta. (Vociferări.) \nPe partea PNL – că tot am vorbit mai devreme despre PSD și \nPNL – nu văd niciun fel de opoziție la această mișcare. N-am văzut să \n                                                                                             7                                                                                          \n     \nfie  vreun  candidat.  Înțeleg  că  sunt  de  acord.  Înțeleg  că  și  domnul \nOrban e de acord. \nDe altfel, și cu Legea care punea un consiliu de 7 oameni, ca \nsă fie mai multe poziții, că sunt mai multe funduri de oameni care cad \npe lângă Parlament și nu mai vin aici pe aceste scaune, era de acord \nPNL. (Vociferări.) \nNu și-a obținut acordul de la președintele Iohannis, al cărui \ngest îl salut, că a atacat la CCR acea lege. \nDar, între timp, mergem înainte cu această numire - pe repede \nînainte - care n-are absolut niciun sens în acest moment, în contextul \nîn  care  ne  aflăm.  Avem  doi  oameni  profesioniști  pe  funcțiile  de \nvicepreședinte, au zeci de ani vechime în instituție. \nÎn aceste condiții, noi, cei de la USR, îl vom vota pe singurul \ncandidat care a reușit să treacă de furcile caudine ale comisiei și să \najungă la plen, care nu e un candidat al PSD, că v-ați pus acolo 3 \ncandidați, dar numai unul e cel ales – fostul șef de cabinet al domnului \nPonta. (Vociferări.) \nVom vota un om care are experiență în domeniul privat, a \nlucrat la o companie mare de telecomunicații și are un CV solid. \nDin păcate, aici s-a făcut o mascaradă. Văd că și colegii de la \nPNL... (Vociferări.) \nUnde e liderul dumneavoastră de grup? Poate are o poziție pe \ntema  asta.  Ce  părere  aveți  despre  faptul  că  PSD  își  pune  omul  la \nANCOM? Ce îndemn de vot aveți astăzi? Îl votați pe Vlad Stoica? \n                                                                                             8                                                                                          \n     \n(Vociferări.)  E  OK,  nu?  Sunteți  în  opoziție  față  de  PSD.  Nu  vă \nînțelegeți. Am înțeles. \nEi,  românii  văd  lucrurile  astea...  (Vociferări.)  ...oricât \nîncercați, oricâți bani pompați în presă – câte 200 de milioane – și așa \nmai departe. \nȘi o să vedeți asta și la votul din 6 decembrie. \nVă mulțumesc. \nDomnul Robert-Marius Cazanciuc: \nDa. \nMulțumesc. \nNoi, de la PSD, vă salutăm cu respect pe dumneavoastră, de \nla USR, prin domnul Simonis. \nVă rog. \nDomnul Alfred-Robert Simonis (de la tribună): \nMulțumesc, domnule președinte, doamnă președinte. \nÎn  primul  rând,  aș  spune  că  legitimitatea  Partidului  Social \nDemocrat n-o stabiliți dumneavoastră, stimați colegi de la USR. Mai \nales că au stabilit românii, în urmă cu două săptămâni, legitimitatea \nfiecăruia dintre noi. \nOr,  în  dreptul  nostru  scrie  1.450  de  primari;  la \ndumneavoastră, vreo 35. \nDe acolo vă luați legitimitatea! (Aplauze.) Din voturi, nu din \nstrigat la Parlament! (Aplauze.) \n                                                                                             9                                                                                          \n     \nPe de altă parte, dumneavoastră ați dat argumente suficiente \npentru care e nevoie urgentă de această numire – „piață de miliarde”, \n„5G”. Citez din dumneavoastră. \nPăi, nu e important ca pe lângă cei doi profesioniști, pe care \ntot Partidul Social Democrat i-a desemnat – uite, asta uitați să spuneți \n–  să  mai  punem  unul,  al  treilea,  să  se  ocupe  de  această  piață  de \nmiliarde, de implementarea 5G și de alte chestiuni importante? \nCât despre necesitatea în grabă de a vota, păi, am și o eu o \nîntrebare,  stimați  colegi  de  la  USR.  Tocmai  s-a  încheiat  plenul \nCamerei Deputaților. Plen al Camerei Deputaților, unde un deputat al \nUSR și-a dat demisia. (Vociferări.) \nAstăzi  ați  trimis  înlocuirea  acelui  deputat  cu  un  alt  coleg \ndeputat și mâine vreți să-l validați. \nCare  e  graba?  De  ce  nu  lăsăm  ca  Parlamentul  viitor  să \nhotărască, eventual? (Vociferări.) \nCând e vorba de colegii dumneavoastră e grabă. \nEventual, sperați că veți câștiga alegerile și că veți putea să \nnumiți dumneavoastră pentru un rest de mandat. \nEu  vreau  să  vă  reamintesc  așa.  Mandatul  președintelui \nANCOM a început în urmă cu 2 ani și jumătate, în acest Parlament. \nExistă un rest de mandat, de 2 ani și jumătate, și este atributul acestui \nParlament să dea restul de mandat, să pună omul pe restul de mandat. \nE simplu. (Aplauze.) \nDomnul Robert-Marius Cazanciuc: \nDa. \n                                                                                             10                                                                                          \n     \nMulțumesc. \nDin partea Grupului minorităților, domnul deputat Grosaru, \nvă rog. \nDomnul Andi-Gabriel Grosaru (de la tribună): \nDomnule președinte, \nStimați colegi, \nTrebuie  să  facem  o  mențiune.  În  primul  rând,  pentru \ncorectitudine. \nPoate unii dintre colegii noștri sunt în continuare în vacanță, \ndar Camera Deputaților... Parlamentul României a lucrat și în sesiune \nextraordinară. \nDeci nu am fost în vacanță. \nVă mulțumesc. \nDomnul Robert-Marius Cazanciuc: \nMulțumesc. \nDacă nu mai sunt alte intervenții, stimați colegi, luăm act de \nraportul comun întocmit de cele două comisii de specialitate. \nȘi vă reamintesc, conform art. 99 din Regulamentul comun al \nCamerei  și  Senatului,  pentru  numirea  președintelui  Autorității \nNaționale pentru Administrare și Reglementare în Comunicații, votul \neste secret și se exprimă prin buletine de vot care vor fi completate \nconform propunerilor din raportul comisiilor. \n                                                                                             11                                                                                          \n     \nPentru  a  fi  aprobată  numirea  președintelui  Autorității \nNaționale  pentru  Administrare  și  Reglementare  în  Comunicații  este \nnecesar votul majorității senatorilor și deputaților prezenți. \nStimați colegi, \nAm finalizat dezbaterile. \nVă reamintesc modalitatea de vot în cazul votului secret cu \nbuletine de vot. \nÎn Sala „Barbu Catargiu” este amplasată urna de vot. \nFiecare deputat și senator va primi buletinul de vot. \nSenatorul și deputatul votează pentru numire lăsând neatinse \nnumele și prenumele persoanei propuse pentru a fi numită și votează \ncontra numirii tăind numele persoanei propuse. \nSunt nule buletinele de vot care nu poartă ștampila de control \nși cele pe care numărul candidaților, ale căror nume nu au fost tăiate, \ndepășește numărul funcțiilor pentru care se face alegerea. \nCu  aceste  precizări,  stimați  colegi,  urmează  exprimarea \nvotului. \nÎi  invit  pe  domnii  chestori  în  sala  Biroului  permanent  al \nCamerei, „Barbu Catargiu”. \nGrupurile  parlamentare  vor  vota  conform  programului \nanunțat anterior. \nVă rog, chestorii. \n(Domnul  deputat  Florin-Claudiu  Roman  solicită  să  ia \ncuvântul.) \nO chestiune de procedură, domnul Roman, vă rog. \n                                                                                             12                                                                                          \n     \nDomnul Florin-Claudiu Roman (de la tribună): \nMulțumesc, domnule președinte. \nDoamnelor și domnilor colegi, \nBolșevismul  are  o  nouă  culoare  politică  în  Parlamentul \nRomâniei prin Uniunea Salvați România. (Râsete.) \nDomnul  deputat  sau  tovarășul  deputat  Claudiu  Năsui,  „un \nbăiat din stele”, cum se spune în popor, a venit să ne spună astăzi că \npoate fi cel mai mare lansator de fake news din Parlamentul României. \nSă vii să faci acuzații mizerabile spunând că o autoritate de \nreglementare  independentă  trebuie  ținută  sub  sfera  intereselor \noperatorilor de pe piață înseamnă bolșevism, domnule Năsui. \nEu  credeam  că  cine  a  stat 5  ani  la  ruși  nu  poate  gândi  ca \nBush, dar am văzut că sunteți mai socialist și mai bolșevic decât foarte \nmulți dintre cei care sunt reprezentanți ai acestui sistem. \nCum  puteți  dumneavoastră,  vă  întreb,  să  spuneți  asemenea \nminciuni, împreună cu Vlad Voiculescu? Cum puteți? \nDumneavoastră știți că în Legea de funcționare a ASF existau \naceste prevederi? \nÎncercați să mințiți poporul spunând că liberalii dau privilegii. \nSă vă fie rușine, domnule Năsui! \nDacă pentru dumneavoastră un reprezentant al unei autorități \nde reglementare, din Franța, din Germania, din Italia, de unde doriți \ndumneavoastră,  are  dreptul  să-i fie decontată  diurna dacă  nu  stă  în \nBucurești și dacă domiciliază în altă parte, cum puteți să mințiți în \nhalul ăsta? Chiar nu mai aveți rușine? \n                                                                                             13                                                                                          \n     \nCum  puteți  dumneavoastră  să  nu  înțelegeți  că  pe  piața \nasigurărilor cei care controlează societățile de asigurări nu pot fi ca \nnivel  de  salarizare  sub  cei  pe  care  îi  controlează...?  Dacă  nu  vrem \ncorupție, domnule Năsui. \nSau vreți corupție? \nCe vreți? Ca să înțelegem. \nAveți o teorie bolșevică, îmi pare foarte rău să vă spun. \nAveți o teorie socialistă, aveți o teorie stângistă. \nȘi faceți asta doar din disperare. Pentru că la recentele alegeri \nprocentul dumneavoastră este la limită pentru intrarea în Parlament ca \nalianță. \nChiar nu mai aveți rușine? Chiar nu puteți să vă opriți din \ntăvălugul minciunilor pe care le rostogoliți în mediul online? \nAm sperat ca dumneavoastră, ca fiind un parlamentar tânăr, \nsă aveți puterea să recunoașteți ceea ce trebuie și ceea ce nu trebuie. \nVeniți și spuneți, știm noi cum fac, își mută domiciliul. \nPăi, ați făcut dumneavoastră? Sau de unde știți treaba asta? \n(Vociferări.) \nChiar nu mai aveți rușine? Pentru dumneavoastră chiar toate \nautoritățile statului trebuie călcate în picioare? (Vociferări.) \nDomnule Năsui, lăsați populismul deoparte! V-am mai spus \nde vreo două-trei ori și am tăcut, sperând că ați înțeles că nu puteți \ncălca în picioare orice în țara asta. \n                                                                                             14                                                                                          \n     \nLegea  spune  foarte  clar  –  autoritatea  de  reglementare,  cea \ncare controlează piața, trebuie să aibă o salarizare corespunzătoare cu \ncei de pe piață. Știți de ce? Pentru că așa spune legea, domnule Năsui. \nNu vă convine, modificați legea. \nDar asta spune legea, domnule Năsui, nu altceva. \nNu mai faceți populisme și ipocrizie de 2 bani! \nÎmi pare foarte rău că am crezut odată că aveți caracter! Nu \naveți, domnule Năsui! (Aplauze. Vociferări.) \nDomnul Robert-Marius Cazanciuc: \nStimați colegi, \nInvit  membrii  Birourilor  permanente  la  Sala  „Barbu \nCatargiu”. \nDeci membrii Birourilor celor două Camere vă rog, la Sala \n„Barbu Catargiu”. \n(Domnul deputat Claudiu-Iulius-Gavril Năsui solicită să ia \ncuvântul.) \n(În  continuare,  conducerea  ședinței  a  fost  preluată  de \ndoamna  deputat  Carmen-Ileana  Mihălcescu,  vicepreședinte  al \nCamerei Deputaților.) \nDoamna Carmen-Ileana Mihălcescu: \nDrept la replică, domnul Năsui, vă rog. \nDomnul Claudiu-Iulius-Gavril Năsui (de la tribună): \nMulțumesc frumos, doamnă președinte, pentru acest drept la \nreplică. \n                                                                                             15                                                                                          \n     \nÎn primul rând, subiectul era ANCOM, altă instituție căpușată \npolitic, după cum foarte bine știți. \nȘi, domnule Roman, știți foarte bine ce ați făcut. \nDomnul Florin-Claudiu Roman (din sală): \nCe-am făcut? \nDomnul Claudiu-Iulius-Gavril Năsui (de la tribună): \nAți introdus un proiect de lege, acum 3 zile, pe care l-ați pus \npe repede înainte, astăzi, în Comisia pentru buget, finanțe... \nDomnul Florin-Claudiu Roman (din sală): \nEu? \nDomnul Claudiu-Iulius-Gavril Năsui (de la tribună): \nÎn Biroul permanent, a fost pus ieri. Astăzi a fost convocată \nComisia  pentru  buget,  finanțe,  cu  proiectul  dumneavoastră,  semnat \nnumai de dumneavoastră, în care se află noi privilegii, noi beneficii... \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n...noi beneficii pentru membrii Consiliului de administrație al \nASF. \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n                                                                                             16                                                                                          \n     \nAnume? Stați să vă spun. \nNu vă... nu vă impacientați, că toate lucrurile se află și toate \nlucrurile sunt scrise. \nDoamna Carmen-Ileana Mihălcescu: \nAveți la dispoziție... \nDomnul Claudiu-Iulius-Gavril Năsui (de la tribună): \nAm avut speranța... \nDoamna Carmen-Ileana Mihălcescu: \n... două minute. Mai puțin de două minute... \nDomnul Claudiu-Iulius-Gavril Năsui (de la tribună): \n...că ați semnat un lucru fără să-l știți. \nDoamna Carmen-Ileana Mihălcescu: \n...pentru drept la replică. \nDomnul Claudiu-Iulius-Gavril Năsui (de la tribună): \nDar, după vehemența dumneavoastră, văd că chiar susțineți \ncu  aplomb  să  fie  privilegiile...  (Vociferări.)  ...pentru  cei  mai  mari \nbugetari de lux ai României și mai mari. \nȘi mai aveți tupeul, apoi, să spuneți că noi suntem bolșevici?! \n(Vociferări.) \nDumneavoastră  vreți  să  dați  din  banii  poporului,  din  banii \ncontribuabililor,  din  banii  oamenilor  care  plătesc  taxe  și  impozite, \nprivilegii mai mari! Și cei care sunt socialiști sunt USR? (Vociferări.) \nFals! \n                                                                                             17                                                                                          \n     \nSocialiștii sunt cei care iau de la toată lumea, de la cei care \nmuncesc  în  economia  reală,  prin  taxe  și  impozite  și  dau  unei \nnomenclaturi. Unei nomenclaturi politice ca aceea pe care o salvați \ndumneavoastră. \nPuteți  să  spuneți  ce  calomnii  doriți  dumneavoastră  și \nminciuni de Antena 3! Nu vă fac cinste, așa cum nici acest proiect de \nlege nu vă face cinste! \nDacă  aveți  pic  de  respect  pentru  poporul  român,  pentru \ncontribuabil, pentru liberalism și pentru orice ce-ar putea să însemne \nPNL  sau  de  dreapta  în  România,  veți  susține  eliminarea  acelui \namendament rușinos. \nUn amendament prin care – ca să fie clar pentru toată lumea \n– membrii Consiliului de administrație al ASF câștigă diurne în plus, \ndrepturi în plus, în cazul în care nu-și pun domiciliul în București. \nMă întrebați pe mine cine nu-și pune domiciliul în București? \nFaceți o mică investigație... (Vociferări.) \nPăi, nu. Nici eu. \nDoamna Carmen-Ileana Mihălcescu: \nAți  depășit  cele  două  minute,  domnule  Năsui,  vă  rog  să \nîncheiați. \nDomnul Claudiu-Iulius-Gavril Năsui (de la tribună): \nDar, ce, dreptul la replică e de doar două minute? \nDoamna Carmen-Ileana Mihălcescu: \nDreptul la replică e de două minute. \n                                                                                             18                                                                                          \n     \nMulțumesc. \nDomnul Claudiu-Iulius-Gavril Năsui (de la tribună): \nDar atacul poate să fie mai mult decât replica?! (Râsete.) \nDoamna Carmen-Ileana Mihălcescu: \nAcesta este regulamentul. \nDomnul Claudiu-Iulius-Gavril Năsui (de la tribună): \nAdică trebuie să existe o proporționalitate. \nDoamna Carmen-Ileana Mihălcescu: \nVreți să-l ignorați, înțeleg. \nVă rog, continuați. \nDomnul Claudiu-Iulius-Gavril Năsui (de la tribună): \nBun. Doar voiam să  menționez faptul că acest proiect este \nunul rușinos, care trece de data asta și cu susținerea PSD și a PNL. O \nfrăție pe care am mai văzut-o și care aș spera că se va termina sau că \ns-a terminat. \nȘi, da, socialism înseamnă să iei de la cei care produc, să iei \nprin taxe și impozite, și să dai unei minorități care se întâmplă să fie \nvremelnic la putere și să aibă influență politică. \nOr, proiectul acesta de lege exact asta face. \nȘi nu face doar asta, face chiar mai mult de atât. Mai reduce \nși  răspunderea  penală  și  civilă  pentru  membrii  Consiliului  de \nadministrație al ASF. \nToate lucrurile acestea sunt negru pe alb. \n                                                                                             19                                                                                          \n     \nDacă mă atacați pe mine, ca persoană, sau partidul din care \nfac parte, și spuneți că asta este socialism, asta nu înseamnă automat \ncă este adevărat și nu înseamnă că aveți dreptate. Dimpotrivă! Dacă vă \ndoriți o societate mai liberă și mai de dreapta trebuie tocmai să nu ne \nmai batem joc de taxele și impozitele oamenilor și să nu mai creăm \nbeneficii speciale pentru câțiva privilegiați care sunt  puși în funcții \npolitice. \nȘi asta este tot ce ne dorim. \nȘi  încă  un  lucru.  Proiectul  dumneavoastră  care  trece  pe \nrepede înainte prin toate comisiile sau, mă rog, comisiile relevante, \nnici măcar n-are avize de la Consiliul Legislativ și de la... nimic. A \nfost pus ieri pe ordinea de zi, cu termen de primire puncte de vedere \nazi. De ieri până azi. Pentru o chestiune pe care, haideți să fim serioși, \nnu  ajută  decât  minoritatea  care  se  află  vremelnic  în  Consiliul  de \nadministrație al ASF. \nȘi pentru lucrurile acestea nu doar că nu mi-e rușine... \nDoamna Carmen-Ileana Mihălcescu: \nMulțumesc. \nDomnul Claudiu-Iulius-Gavril Năsui (de la tribună): \n...sunt mândru. \nDoamna Carmen-Ileana Mihălcescu: \nMulțumesc frumos. \nDomnul Claudiu-Iulius-Gavril Năsui (de la tribună): \nȘi o să fac asta și în viitoarea legislatură... \n                                                                                             20                                                                                          \n     \nDoamna Carmen-Ileana Mihălcescu: \nDomnule Roman... \nDomnul Claudiu-Iulius-Gavril Năsui (de la tribună): \n...și în oricare legislatură mă voi afla aici... \nDoamna Carmen-Ileana Mihălcescu: \n...vă rog să interveniți cu un drept la replică. \nDomnul Claudiu-Iulius-Gavril Năsui (de la tribună): \n...să combat aceste privilegii pe care le faceți pentru prietenii \ndumneavoastră politici. \nMulțumesc. (Aplauze.) \nDoamna Carmen-Ileana Mihălcescu: \nDar vă rog să nu generați un alt drept la replică, vă rog foarte \nmult. \nMulțumesc. \nDomnul Florin-Claudiu Roman (de la tribună): \nNu, doamnă președinte, nu voi vorbi despre Troțki, că tocmai \nl-am auzit pe noul Troțki din USR. (Râsete.) \nMi-am amintit de discursurile lui Troțki, bolșevicul, care sunt \ncopie la indigo cu ceea ce a spus antevorbitorul meu. \nAm să încerc să-i explic domnului, tovarășului deputat Năsui, \nceea  ce  nu  va  pricepe  niciodată  și  ceea  ce  el  prezintă  ca  fiind \nprivilegii. \n                                                                                             21                                                                                          \n     \nDacă n-ați fi un – haideți, să nu folosesc un termen dur – un \nom care... \nPuneți mâna pe carte și citiți legea! \nVeți observa, veți observa, domnule deputat, că întotdeauna, \ncu  o  scurtă  perioadă,  de  2  ani  de  zile,  membrii...  Consiliului  de \nsupraveghere  se  numește,  nu  consiliu  de  administrație.  Nu  e  o \nsocietate comercială, e o autoritate de reglementare. \nDeci prima lecție pe care v-o dau astăzi de la tribună este să \nfaceți  diferența  între  o  societate  comercială,  cu  un  consiliu  de \nadministrație, și o autoritate de reglementare condusă de un consiliu \nde supraveghere. (Vociferări.) \nÎn altă ordine de idei, până acum 4 ani de zile, tot ceea ce \nînsemna autoritate de pe piața bancară – ASF, CNVM, chiar și BNR – \ndacă vă uitați în lege veți observa că nu erau trași la răspundere penală \npentru vot, domnule Năsui. Pentru votul pe care îl exprimă. \nȘi este peste tot în lume așa. Și am să vă explic și de ce, ca să \npricepeți și dumneavoastră, că văd că pricepeți mai greu. (Vociferări.) \nNu poți să te duci să aplici o sancțiune care înseamnă 1% din \ncapitalul social, unei firme de asigurări care are un capital social de \nsute de milioane de euro, fără să stai cu sabia deasupra capului că \ncineva din piață are suficienți bani să plătească tot ceea ce înseamnă \nparte de atac public. \nTrebuie să iei decizii corecte, și atunci trebuie să fii protejat \nde lege, pentru vot! \n                                                                                             22                                                                                          \n     \nEste  a  doua  lecție  pe  care  v-o  dau,  pentru  că  nu  faceți \ndiferența între una și alta. \nA treia chestiune pe care am să v-o spun, domnule Năsui. \nÎmi asum integral acest proiect de lege. Și știu exact ce-am \nscris acolo. \nDe exemplu, am trecut un articol în care am spus că paza \ntrebuie  asigurată  de  jandarmerie.  Știți  de  ce?  Știți  de  ce?  Vreți  să \nrămână aceeași firmă privată care a căpușat ASF? Asta vreți? Asta vă \nderanjează? \nV-ați băgat pe un teren pe care dumneavoastră vreți să păreți \ncă-l cunoașteți. \nNu-l cunoașteți, domnule Năsui, îmi pare foarte rău. \nDar nu doar că nu-l cunoașteți, atât timp cât faceți o confuzie \ngravă între o autoritate de reglementare independentă și o societate \ncomercială,  între  un  consiliu  de  supraveghere  și  un  consiliu  de \nadministrație, înțeleg foarte clar că habar nu aveți pe ce lume trăiți. \nVă  mai  rog,  pentru  ultima  dată,  terminați  cu  populismele. \nDacă vreți să fiți în conducerea acestei țări, dumneavoastră trebuie să \nfaceți dovada că sunteți pregătit! Or, atâta timp cât, vă repet, nu faceți \ndiferența între o societate comercială și o autoritate de reglementare, \ncare  trebuie  să  fie  independentă,  domnule  Năsui,  și  unde \ndumneavoastră v-ați trimis reprezentant, atâta timp cât nu înțelegeți, \natâta  timp  cât  nu  înțelegeți  care  e  diferența  între  consiliul  de \nadministrație al unei societăți comerciale și consiliul de supraveghere, \natâta timp cât nu înțelegeți că într-o democrație puternică autoritățile \n                                                                                             23                                                                                          \n     \nde  reglementare  trebuie  susținute  prin  lege,  tocmai  ca  să  nu  fie \ncoruptibile,  înseamnă  că  de  fapt  principiul  dumneavoastră  de  viață \neste: „Cine a stat 5 ani la ruși nu poate gândi ca Bush!”. \nÎmi pare foarte rău pentru dumneavoastră, chiar vă credeam \nun om pregătit. Mi-am dat seama că sunteți praf și pulbere! \nDoamna Carmen-Ileana Mihălcescu: \nMulțumesc. \n \nDupă exercitarea votului \n(În continuare, conducerea ședinței a fost preluată de domnul \nsenator Robert-Marius Cazanciuc, vicepreședinte al Senatului.) \nDomnul Robert-Marius Cazanciuc: \nStimați colegi, \nSala, aproape plină. Așa că reluăm lucrările. \nAvem procesul-verbal? \nDomnul Mario-Ovidiu Oprea (din sală): \nDa. \nDomnul Robert-Marius Cazanciuc: \nDa? \nVă rog, domnul senator Mario Oprea. \nRezultatul votului. \nDomnul Mario-Ovidiu Oprea (de la tribună): \nBună ziua, tuturor! \n                                                                                             24                                                                                          \n     \nDau  citire  procesului-verbal  referitor  la  rezultatul  votului \nexprimat  de  către  deputați  și  senatori  cu  privire  la  numirea \npreședintelui  Autorității  Naționale  pentru  Administrare  și \nReglementare în Comunicații. \nBirourile  permanente  ale  celor  două  Camere  ale \nParlamentului,  în  temeiul  art.  44  alin.  (4)  din  Regulamentul \nactivităților comune ale Camerei Deputaților și Senatului, republicat, \nau procedat la verificarea și numărarea voturilor exprimate prin vot \nsecret cu buletine, de către deputați și senatori, asupra propunerii de \nnumire  în  funcția  de  președinte  al  Autorității  Naționale  pentru \nAdministrare  și  Reglementare  în  Comunicații,  și  au  constatat \nurmătoarele: \n- Numărul total al deputaților și senatorilor: 464; \n- Numărul deputaților și senatorilor prezenți: 322; \n- Numărul total de voturi exprimate: 322; \n- Numărul de voturi anulate: 3; \n- Numărul total de voturi valabil exprimate: 319. \nDupă  verificarea  și  numărarea  voturilor  au  rezultat \nurmătoarele: \nDomnul Stoica Vlad Ștefan:  \n- voturi pentru: 283; \n- voturi contra: 36. \nDoamna Catrina Maria-Manuela: \n- voturi pentru: 12; \n- voturi contra: 307. \n                                                                                             25                                                                                          \n     \nDomnul Smeeianu Ion: \n- voturi pentru: 1; \n- voturi contra: 318. \nDomnul Rozolea Mircea Valentin: \n- voturi pentru: 23; \n- voturi contra: 296. \nCa urmare, Birourile permanente au constatat că este întrunită \nmajoritatea de voturi necesară pentru numirea domnului Stoica Vlad \nȘtefan  în  funcția  de  președinte  al  Autorității  Naționale  pentru \nAdministrare și Reglementare în Comunicații, pentru perioada rămasă \na mandatului de 6 ani început în data de 11 mai 2017. \nMulțumesc. \nDomnul Robert-Marius Cazanciuc: \nDa. \nMulțumesc domnului senator Mario Oprea. \nStimați colegi, \nAșa cum am fost deja informați, potrivit rezultatului votului, \nParlamentul  României  a  hotărât  numirea  domnului  Vlad  Stoica  în \nfuncția de președinte al ANCOM. \nÎi dorim succes și înțelepciune într-o misiune complicată în \naceste vremuri! \nStimați colegi, \nOrdinea de zi a fost epuizată. \nDeclar  închisă  ședința  comună  a  Camerei  Deputaților  și \nSenatului. \n                                                                                             26                                                                                          \n     \nSă ne revedem sănătoși! \n \nȘedința s-a încheiat la ora 15,16. \n \n \n "
    },
    "21": {
        "start_text": "Domnul Florin-Claudiu Roman :",
        "start_index": -1,
        "end_text": "Domnul Claudiu-Iulius-Gavril Năsui :",
        "end_index": -1,
        "text": "                                                              1                                                                                          \n     \n13 octombrie 2020 – ședință comună \n \n \nS U M A R \n \n1.  Numirea  președintelui  Autorității  Naționale  3. \npentru Administrare și Reglementare în Comunicații \n(ANCOM). \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n \nS T E N O G R A M A \nȘedinței comune  \na Camerei Deputaților și Senatului \ndin ziua de 13 octombrie 2020 \n \nȘedința a început la ora 13,03. \nLucrările ședinței au fost conduse de domnul senator Robert-\nMarius Cazanciuc, vicepreședinte al Senatului, și de doamna deputat \nCarmen-Ileana  Mihălcescu,  vicepreședinte  al  Camerei  Deputaților, \nasistați  de  domnul  deputat  Iulian  Iancu,  secretar  al  Camerei \nDeputaților, și de domnul senator Mario-Ovidiu Oprea, secretar al \nSenatului. \nDomnul Robert-Marius Cazanciuc: \nBucuria  acestei  revederi  nu  va  dura  foarte  mult  în  sala  de \nplen, după cum știți deja. \nDoamnelor și domnilor deputați și senatori, \nDeclar  deschisă  ședința  comună  de  astăzi  a  Senatului  și \nCamerei Deputaților. \nStimați colegi, \nOrdinea  de  zi,  programul  de  lucru,  precum  și  formula  de \ndesfășurare  pentru  ședința  comună  au  fost  stabilite  de  Birourile \npermanente ale celor două Camere, cu participarea liderilor grupurilor \nparlamentare și sunt afișate pe site-urile celor două Camere. \n                                                                                             3                                                                                          \n     \nProgramul de lucru va dura până la finalizarea ordinii de zi. \nPe ordinea de zi astăzi avem numirea președintelui Autorității \nNaționale pentru Administrare și Reglementare în Comunicații. \nStimați colegi, \nCu privire la desfășurarea votului secret cu buletine, Birourile \npermanente reunite, cu participarea liderilor grupurilor parlamentare, \npropun următoarea procedură. \nExercitarea votului secret cu buletine de vot se va face pe \ngrupuri  parlamentare,  în  sala  Biroului  permanent  al  Camerei \nDeputaților, Sala „Barbu Catargiu”, de la nivelul P1, după următorul \nprogram: \n13,30-14,05  –  Grupurile  parlamentare  ale  PSD,  precum  și \nsenatorii și deputații neafiliați; \n14,05-14,15 – Grupul parlamentar al minorităților naționale \ndin Camera Deputaților; \n14,15-14,35 – Grupurile parlamentare ale PNL; \n14,35-14,50 – Grupurile parlamentare ale USR; \n14,50-15,05 – Grupurile parlamentare ale UDMR; \n15,05-15,15 – Grupul parlamentar PRO România din Camera \nDeputaților; \n15,15-15,25  –  Grupul  parlamentar  al  PMP  din  Camera \nDeputaților. \nStimați colegi, \n                                                                                             4                                                                                          \n     \nÎn  sala  de  vot  „Barbu  Catargiu”  vor  fi  prezenți  permanent \nchestorii  care  înmânează  buletinele  de  vot  și  secretarul  care \nconsemnează prezența parlamentarilor la vot. \nCum spuneam, avem pe ordinea de zi numirea în funcția de \npreședinte  al  Autorității  Naționale  pentru  Administrare  și \nReglementare în Comunicații. \nRaportul  comun  al  Comisiilor  pentru  comunicații  și \ntehnologia  informației,  ale  celor  două  Camere  ale  Parlamentului,  a \nfost afișat pe paginile de Internet ale celor două Camere. \nDin  partea  celor  două  comisii  de  specialitate,  o  rog  pe \ndoamna deputat Ionela Dobrică să ne prezinte raportul. \nDoamna Ionela Viorela Dobrică (de la tribună): \nRaport comun cu privire la numirea în funcția de președinte \nal  Autorității  Naționale  pentru  Administrare  și  Reglementare  în \nComunicații – ANCOM. \nÎn urma procedurii de selecție, membrii celor două comisii au \nconstatat că următorii candidați îndeplinesc condițiile prevăzute la art. \n11 alin. (3) și (4) din Ordonanța de urgență a Guvernului nr. 22/2009 \nprivind  înființarea  Autorității  Naționale  pentru  Administrare  și \nReglementare în Comunicații, aprobată prin Legea nr. 113/2010, cu \nmodificările și completările ulterioare, astfel: \n- Stoica Vlad Ștefan; \n- Catrina Manuela-Maria; \n- Smeeianu Ion  \n- Rozolea Mircea Valentin. \n                                                                                             5                                                                                          \n     \nAnexa nr. 1 cuprinde dosarele candidaților care îndeplinesc \ncondițiile prevăzute la art. 11 alin. (3) și (4) din Ordonanța de urgență \na  Guvernului  nr.  22/2009  privind  înființarea  Autorității  Naționale \npentru  Administrare  și  Reglementare  în  Comunicații,  aprobată  prin \nLegea nr. 113/2010, cu modificările și completările ulterioare. \nAnexa  nr.  2  cuprinde  dosarele  candidaților  care  nu \nîndeplinesc condițiile prevăzute în ordonanța anterior menționată. \nVă mulțumesc. \nDomnul Robert-Marius Cazanciuc: \nDa. \nStimați colegi, \nDacă sunt intervenții? \nVă rog, Grupul USR. \nDomnul Cătălin Drulă (de la tribună): \nDa. \nMulțumesc, domnule președinte. \nIată  o  sală  plină  de  parlamentari,  voie  bună,  pumnii  se \nciocnesc. E ca o reuniune, așa, după vacanță. \nCare  e  motivul  important  al  acestei  reuniuni?  (Vociferări.) \nArde  undeva?  E  urgență?  Măsuri  pe  timp  de  pandemie,  sociale, \neconomice? Nu. (Vociferări.) \nMotivul este același care domină clasa politică de 30 de ani – \ntrocul cu funcții. (Vociferări.) \n                                                                                             6                                                                                          \n     \nLa  ANCOM  și-a  dat  demisia  domnul  Grindeanu,  care  e \nnumărul 2 în PSD, acum. \nBineînțeles, 3 ani de zile a respectat legea și a fost apolitic, \nnu-i așa? \nCă toți știm că legile, de fapt, sunt un pic la mișto și toate \ncriteriile astea. \nDar  și-a  dat  demisia  într-un  final  pentru  că  era  în \nincompatibilitate deja de două luni. \nCare e urgența? \nAvem 2 vicepreședinți care pot prelua cu puteri depline acest \nmandat, iar noul Parlament, legitim, mandatat și ales de români – și \nda, voi, de la PSD, v-ați pierdut legitimitatea în acest Parlament – ar fi \nputut să aleagă un președinte, o persoană care să nu fie politică, care \nsă fie un profesionist în domeniu. \nAșa a fost creată această autoritate, ANCOM. Dacă, iarăși, nu \ntratăm lucrurile la mișto, da? \nÎn 2009, Comisia Europeană ne-a spus că trebuie reglementat \nacest domeniu, o piață de miliarde, acum este și miza 5G pe masă, de \ncătre o autoritate autonomă. \nGrabă,  toți  parlamentarii  vin  să  alegem  pe  cineva  care  e \ndinainte determinat. Știm cu toții că va ieși de aici fostul șef de cabinet \nal domnului Ponta. (Vociferări.) \nPe partea PNL – că tot am vorbit mai devreme despre PSD și \nPNL – nu văd niciun fel de opoziție la această mișcare. N-am văzut să \n                                                                                             7                                                                                          \n     \nfie  vreun  candidat.  Înțeleg  că  sunt  de  acord.  Înțeleg  că  și  domnul \nOrban e de acord. \nDe altfel, și cu Legea care punea un consiliu de 7 oameni, ca \nsă fie mai multe poziții, că sunt mai multe funduri de oameni care cad \npe lângă Parlament și nu mai vin aici pe aceste scaune, era de acord \nPNL. (Vociferări.) \nNu și-a obținut acordul de la președintele Iohannis, al cărui \ngest îl salut, că a atacat la CCR acea lege. \nDar, între timp, mergem înainte cu această numire - pe repede \nînainte - care n-are absolut niciun sens în acest moment, în contextul \nîn  care  ne  aflăm.  Avem  doi  oameni  profesioniști  pe  funcțiile  de \nvicepreședinte, au zeci de ani vechime în instituție. \nÎn aceste condiții, noi, cei de la USR, îl vom vota pe singurul \ncandidat care a reușit să treacă de furcile caudine ale comisiei și să \najungă la plen, care nu e un candidat al PSD, că v-ați pus acolo 3 \ncandidați, dar numai unul e cel ales – fostul șef de cabinet al domnului \nPonta. (Vociferări.) \nVom vota un om care are experiență în domeniul privat, a \nlucrat la o companie mare de telecomunicații și are un CV solid. \nDin păcate, aici s-a făcut o mascaradă. Văd că și colegii de la \nPNL... (Vociferări.) \nUnde e liderul dumneavoastră de grup? Poate are o poziție pe \ntema  asta.  Ce  părere  aveți  despre  faptul  că  PSD  își  pune  omul  la \nANCOM? Ce îndemn de vot aveți astăzi? Îl votați pe Vlad Stoica? \n                                                                                             8                                                                                          \n     \n(Vociferări.)  E  OK,  nu?  Sunteți  în  opoziție  față  de  PSD.  Nu  vă \nînțelegeți. Am înțeles. \nEi,  românii  văd  lucrurile  astea...  (Vociferări.)  ...oricât \nîncercați, oricâți bani pompați în presă – câte 200 de milioane – și așa \nmai departe. \nȘi o să vedeți asta și la votul din 6 decembrie. \nVă mulțumesc. \nDomnul Robert-Marius Cazanciuc: \nDa. \nMulțumesc. \nNoi, de la PSD, vă salutăm cu respect pe dumneavoastră, de \nla USR, prin domnul Simonis. \nVă rog. \nDomnul Alfred-Robert Simonis (de la tribună): \nMulțumesc, domnule președinte, doamnă președinte. \nÎn  primul  rând,  aș  spune  că  legitimitatea  Partidului  Social \nDemocrat n-o stabiliți dumneavoastră, stimați colegi de la USR. Mai \nales că au stabilit românii, în urmă cu două săptămâni, legitimitatea \nfiecăruia dintre noi. \nOr,  în  dreptul  nostru  scrie  1.450  de  primari;  la \ndumneavoastră, vreo 35. \nDe acolo vă luați legitimitatea! (Aplauze.) Din voturi, nu din \nstrigat la Parlament! (Aplauze.) \n                                                                                             9                                                                                          \n     \nPe de altă parte, dumneavoastră ați dat argumente suficiente \npentru care e nevoie urgentă de această numire – „piață de miliarde”, \n„5G”. Citez din dumneavoastră. \nPăi, nu e important ca pe lângă cei doi profesioniști, pe care \ntot Partidul Social Democrat i-a desemnat – uite, asta uitați să spuneți \n–  să  mai  punem  unul,  al  treilea,  să  se  ocupe  de  această  piață  de \nmiliarde, de implementarea 5G și de alte chestiuni importante? \nCât despre necesitatea în grabă de a vota, păi, am și o eu o \nîntrebare,  stimați  colegi  de  la  USR.  Tocmai  s-a  încheiat  plenul \nCamerei Deputaților. Plen al Camerei Deputaților, unde un deputat al \nUSR și-a dat demisia. (Vociferări.) \nAstăzi  ați  trimis  înlocuirea  acelui  deputat  cu  un  alt  coleg \ndeputat și mâine vreți să-l validați. \nCare  e  graba?  De  ce  nu  lăsăm  ca  Parlamentul  viitor  să \nhotărască, eventual? (Vociferări.) \nCând e vorba de colegii dumneavoastră e grabă. \nEventual, sperați că veți câștiga alegerile și că veți putea să \nnumiți dumneavoastră pentru un rest de mandat. \nEu  vreau  să  vă  reamintesc  așa.  Mandatul  președintelui \nANCOM a început în urmă cu 2 ani și jumătate, în acest Parlament. \nExistă un rest de mandat, de 2 ani și jumătate, și este atributul acestui \nParlament să dea restul de mandat, să pună omul pe restul de mandat. \nE simplu. (Aplauze.) \nDomnul Robert-Marius Cazanciuc: \nDa. \n                                                                                             10                                                                                          \n     \nMulțumesc. \nDin partea Grupului minorităților, domnul deputat Grosaru, \nvă rog. \nDomnul Andi-Gabriel Grosaru (de la tribună): \nDomnule președinte, \nStimați colegi, \nTrebuie  să  facem  o  mențiune.  În  primul  rând,  pentru \ncorectitudine. \nPoate unii dintre colegii noștri sunt în continuare în vacanță, \ndar Camera Deputaților... Parlamentul României a lucrat și în sesiune \nextraordinară. \nDeci nu am fost în vacanță. \nVă mulțumesc. \nDomnul Robert-Marius Cazanciuc: \nMulțumesc. \nDacă nu mai sunt alte intervenții, stimați colegi, luăm act de \nraportul comun întocmit de cele două comisii de specialitate. \nȘi vă reamintesc, conform art. 99 din Regulamentul comun al \nCamerei  și  Senatului,  pentru  numirea  președintelui  Autorității \nNaționale pentru Administrare și Reglementare în Comunicații, votul \neste secret și se exprimă prin buletine de vot care vor fi completate \nconform propunerilor din raportul comisiilor. \n                                                                                             11                                                                                          \n     \nPentru  a  fi  aprobată  numirea  președintelui  Autorității \nNaționale  pentru  Administrare  și  Reglementare  în  Comunicații  este \nnecesar votul majorității senatorilor și deputaților prezenți. \nStimați colegi, \nAm finalizat dezbaterile. \nVă reamintesc modalitatea de vot în cazul votului secret cu \nbuletine de vot. \nÎn Sala „Barbu Catargiu” este amplasată urna de vot. \nFiecare deputat și senator va primi buletinul de vot. \nSenatorul și deputatul votează pentru numire lăsând neatinse \nnumele și prenumele persoanei propuse pentru a fi numită și votează \ncontra numirii tăind numele persoanei propuse. \nSunt nule buletinele de vot care nu poartă ștampila de control \nși cele pe care numărul candidaților, ale căror nume nu au fost tăiate, \ndepășește numărul funcțiilor pentru care se face alegerea. \nCu  aceste  precizări,  stimați  colegi,  urmează  exprimarea \nvotului. \nÎi  invit  pe  domnii  chestori  în  sala  Biroului  permanent  al \nCamerei, „Barbu Catargiu”. \nGrupurile  parlamentare  vor  vota  conform  programului \nanunțat anterior. \nVă rog, chestorii. \n(Domnul  deputat  Florin-Claudiu  Roman  solicită  să  ia \ncuvântul.) \nO chestiune de procedură, domnul Roman, vă rog. \n                                                                                             12                                                                                          \n     \nDomnul Florin-Claudiu Roman (de la tribună): \nMulțumesc, domnule președinte. \nDoamnelor și domnilor colegi, \nBolșevismul  are  o  nouă  culoare  politică  în  Parlamentul \nRomâniei prin Uniunea Salvați România. (Râsete.) \nDomnul  deputat  sau  tovarășul  deputat  Claudiu  Năsui,  „un \nbăiat din stele”, cum se spune în popor, a venit să ne spună astăzi că \npoate fi cel mai mare lansator de fake news din Parlamentul României. \nSă vii să faci acuzații mizerabile spunând că o autoritate de \nreglementare  independentă  trebuie  ținută  sub  sfera  intereselor \noperatorilor de pe piață înseamnă bolșevism, domnule Năsui. \nEu  credeam  că  cine  a  stat 5  ani  la  ruși  nu  poate  gândi  ca \nBush, dar am văzut că sunteți mai socialist și mai bolșevic decât foarte \nmulți dintre cei care sunt reprezentanți ai acestui sistem. \nCum  puteți  dumneavoastră,  vă  întreb,  să  spuneți  asemenea \nminciuni, împreună cu Vlad Voiculescu? Cum puteți? \nDumneavoastră știți că în Legea de funcționare a ASF existau \naceste prevederi? \nÎncercați să mințiți poporul spunând că liberalii dau privilegii. \nSă vă fie rușine, domnule Năsui! \nDacă pentru dumneavoastră un reprezentant al unei autorități \nde reglementare, din Franța, din Germania, din Italia, de unde doriți \ndumneavoastră,  are  dreptul  să-i fie decontată  diurna dacă  nu  stă  în \nBucurești și dacă domiciliază în altă parte, cum puteți să mințiți în \nhalul ăsta? Chiar nu mai aveți rușine? \n                                                                                             13                                                                                          \n     \nCum  puteți  dumneavoastră  să  nu  înțelegeți  că  pe  piața \nasigurărilor cei care controlează societățile de asigurări nu pot fi ca \nnivel  de  salarizare  sub  cei  pe  care  îi  controlează...?  Dacă  nu  vrem \ncorupție, domnule Năsui. \nSau vreți corupție? \nCe vreți? Ca să înțelegem. \nAveți o teorie bolșevică, îmi pare foarte rău să vă spun. \nAveți o teorie socialistă, aveți o teorie stângistă. \nȘi faceți asta doar din disperare. Pentru că la recentele alegeri \nprocentul dumneavoastră este la limită pentru intrarea în Parlament ca \nalianță. \nChiar nu mai aveți rușine? Chiar nu puteți să vă opriți din \ntăvălugul minciunilor pe care le rostogoliți în mediul online? \nAm sperat ca dumneavoastră, ca fiind un parlamentar tânăr, \nsă aveți puterea să recunoașteți ceea ce trebuie și ceea ce nu trebuie. \nVeniți și spuneți, știm noi cum fac, își mută domiciliul. \nPăi, ați făcut dumneavoastră? Sau de unde știți treaba asta? \n(Vociferări.) \nChiar nu mai aveți rușine? Pentru dumneavoastră chiar toate \nautoritățile statului trebuie călcate în picioare? (Vociferări.) \nDomnule Năsui, lăsați populismul deoparte! V-am mai spus \nde vreo două-trei ori și am tăcut, sperând că ați înțeles că nu puteți \ncălca în picioare orice în țara asta. \n                                                                                             14                                                                                          \n     \nLegea  spune  foarte  clar  –  autoritatea  de  reglementare,  cea \ncare controlează piața, trebuie să aibă o salarizare corespunzătoare cu \ncei de pe piață. Știți de ce? Pentru că așa spune legea, domnule Năsui. \nNu vă convine, modificați legea. \nDar asta spune legea, domnule Năsui, nu altceva. \nNu mai faceți populisme și ipocrizie de 2 bani! \nÎmi pare foarte rău că am crezut odată că aveți caracter! Nu \naveți, domnule Năsui! (Aplauze. Vociferări.) \nDomnul Robert-Marius Cazanciuc: \nStimați colegi, \nInvit  membrii  Birourilor  permanente  la  Sala  „Barbu \nCatargiu”. \nDeci membrii Birourilor celor două Camere vă rog, la Sala \n„Barbu Catargiu”. \n(Domnul deputat Claudiu-Iulius-Gavril Năsui solicită să ia \ncuvântul.) \n(În  continuare,  conducerea  ședinței  a  fost  preluată  de \ndoamna  deputat  Carmen-Ileana  Mihălcescu,  vicepreședinte  al \nCamerei Deputaților.) \nDoamna Carmen-Ileana Mihălcescu: \nDrept la replică, domnul Năsui, vă rog. \nDomnul Claudiu-Iulius-Gavril Năsui (de la tribună): \nMulțumesc frumos, doamnă președinte, pentru acest drept la \nreplică. \n                                                                                             15                                                                                          \n     \nÎn primul rând, subiectul era ANCOM, altă instituție căpușată \npolitic, după cum foarte bine știți. \nȘi, domnule Roman, știți foarte bine ce ați făcut. \nDomnul Florin-Claudiu Roman (din sală): \nCe-am făcut? \nDomnul Claudiu-Iulius-Gavril Năsui (de la tribună): \nAți introdus un proiect de lege, acum 3 zile, pe care l-ați pus \npe repede înainte, astăzi, în Comisia pentru buget, finanțe... \nDomnul Florin-Claudiu Roman (din sală): \nEu? \nDomnul Claudiu-Iulius-Gavril Năsui (de la tribună): \nÎn Biroul permanent, a fost pus ieri. Astăzi a fost convocată \nComisia  pentru  buget,  finanțe,  cu  proiectul  dumneavoastră,  semnat \nnumai de dumneavoastră, în care se află noi privilegii, noi beneficii... \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n...noi beneficii pentru membrii Consiliului de administrație al \nASF. \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n                                                                                             16                                                                                          \n     \nAnume? Stați să vă spun. \nNu vă... nu vă impacientați, că toate lucrurile se află și toate \nlucrurile sunt scrise. \nDoamna Carmen-Ileana Mihălcescu: \nAveți la dispoziție... \nDomnul Claudiu-Iulius-Gavril Năsui (de la tribună): \nAm avut speranța... \nDoamna Carmen-Ileana Mihălcescu: \n... două minute. Mai puțin de două minute... \nDomnul Claudiu-Iulius-Gavril Năsui (de la tribună): \n...că ați semnat un lucru fără să-l știți. \nDoamna Carmen-Ileana Mihălcescu: \n...pentru drept la replică. \nDomnul Claudiu-Iulius-Gavril Năsui (de la tribună): \nDar, după vehemența dumneavoastră, văd că chiar susțineți \ncu  aplomb  să  fie  privilegiile...  (Vociferări.)  ...pentru  cei  mai  mari \nbugetari de lux ai României și mai mari. \nȘi mai aveți tupeul, apoi, să spuneți că noi suntem bolșevici?! \n(Vociferări.) \nDumneavoastră  vreți  să  dați  din  banii  poporului,  din  banii \ncontribuabililor,  din  banii  oamenilor  care  plătesc  taxe  și  impozite, \nprivilegii mai mari! Și cei care sunt socialiști sunt USR? (Vociferări.) \nFals! \n                                                                                             17                                                                                          \n     \nSocialiștii sunt cei care iau de la toată lumea, de la cei care \nmuncesc  în  economia  reală,  prin  taxe  și  impozite  și  dau  unei \nnomenclaturi. Unei nomenclaturi politice ca aceea pe care o salvați \ndumneavoastră. \nPuteți  să  spuneți  ce  calomnii  doriți  dumneavoastră  și \nminciuni de Antena 3! Nu vă fac cinste, așa cum nici acest proiect de \nlege nu vă face cinste! \nDacă  aveți  pic  de  respect  pentru  poporul  român,  pentru \ncontribuabil, pentru liberalism și pentru orice ce-ar putea să însemne \nPNL  sau  de  dreapta  în  România,  veți  susține  eliminarea  acelui \namendament rușinos. \nUn amendament prin care – ca să fie clar pentru toată lumea \n– membrii Consiliului de administrație al ASF câștigă diurne în plus, \ndrepturi în plus, în cazul în care nu-și pun domiciliul în București. \nMă întrebați pe mine cine nu-și pune domiciliul în București? \nFaceți o mică investigație... (Vociferări.) \nPăi, nu. Nici eu. \nDoamna Carmen-Ileana Mihălcescu: \nAți  depășit  cele  două  minute,  domnule  Năsui,  vă  rog  să \nîncheiați. \nDomnul Claudiu-Iulius-Gavril Năsui (de la tribună): \nDar, ce, dreptul la replică e de doar două minute? \nDoamna Carmen-Ileana Mihălcescu: \nDreptul la replică e de două minute. \n                                                                                             18                                                                                          \n     \nMulțumesc. \nDomnul Claudiu-Iulius-Gavril Năsui (de la tribună): \nDar atacul poate să fie mai mult decât replica?! (Râsete.) \nDoamna Carmen-Ileana Mihălcescu: \nAcesta este regulamentul. \nDomnul Claudiu-Iulius-Gavril Năsui (de la tribună): \nAdică trebuie să existe o proporționalitate. \nDoamna Carmen-Ileana Mihălcescu: \nVreți să-l ignorați, înțeleg. \nVă rog, continuați. \nDomnul Claudiu-Iulius-Gavril Năsui (de la tribună): \nBun. Doar voiam să  menționez faptul că acest proiect este \nunul rușinos, care trece de data asta și cu susținerea PSD și a PNL. O \nfrăție pe care am mai văzut-o și care aș spera că se va termina sau că \ns-a terminat. \nȘi, da, socialism înseamnă să iei de la cei care produc, să iei \nprin taxe și impozite, și să dai unei minorități care se întâmplă să fie \nvremelnic la putere și să aibă influență politică. \nOr, proiectul acesta de lege exact asta face. \nȘi nu face doar asta, face chiar mai mult de atât. Mai reduce \nși  răspunderea  penală  și  civilă  pentru  membrii  Consiliului  de \nadministrație al ASF. \nToate lucrurile acestea sunt negru pe alb. \n                                                                                             19                                                                                          \n     \nDacă mă atacați pe mine, ca persoană, sau partidul din care \nfac parte, și spuneți că asta este socialism, asta nu înseamnă automat \ncă este adevărat și nu înseamnă că aveți dreptate. Dimpotrivă! Dacă vă \ndoriți o societate mai liberă și mai de dreapta trebuie tocmai să nu ne \nmai batem joc de taxele și impozitele oamenilor și să nu mai creăm \nbeneficii speciale pentru câțiva privilegiați care sunt  puși în funcții \npolitice. \nȘi asta este tot ce ne dorim. \nȘi  încă  un  lucru.  Proiectul  dumneavoastră  care  trece  pe \nrepede înainte prin toate comisiile sau, mă rog, comisiile relevante, \nnici măcar n-are avize de la Consiliul Legislativ și de la... nimic. A \nfost pus ieri pe ordinea de zi, cu termen de primire puncte de vedere \nazi. De ieri până azi. Pentru o chestiune pe care, haideți să fim serioși, \nnu  ajută  decât  minoritatea  care  se  află  vremelnic  în  Consiliul  de \nadministrație al ASF. \nȘi pentru lucrurile acestea nu doar că nu mi-e rușine... \nDoamna Carmen-Ileana Mihălcescu: \nMulțumesc. \nDomnul Claudiu-Iulius-Gavril Năsui (de la tribună): \n...sunt mândru. \nDoamna Carmen-Ileana Mihălcescu: \nMulțumesc frumos. \nDomnul Claudiu-Iulius-Gavril Năsui (de la tribună): \nȘi o să fac asta și în viitoarea legislatură... \n                                                                                             20                                                                                          \n     \nDoamna Carmen-Ileana Mihălcescu: \nDomnule Roman... \nDomnul Claudiu-Iulius-Gavril Năsui (de la tribună): \n...și în oricare legislatură mă voi afla aici... \nDoamna Carmen-Ileana Mihălcescu: \n...vă rog să interveniți cu un drept la replică. \nDomnul Claudiu-Iulius-Gavril Năsui (de la tribună): \n...să combat aceste privilegii pe care le faceți pentru prietenii \ndumneavoastră politici. \nMulțumesc. (Aplauze.) \nDoamna Carmen-Ileana Mihălcescu: \nDar vă rog să nu generați un alt drept la replică, vă rog foarte \nmult. \nMulțumesc. \nDomnul Florin-Claudiu Roman (de la tribună): \nNu, doamnă președinte, nu voi vorbi despre Troțki, că tocmai \nl-am auzit pe noul Troțki din USR. (Râsete.) \nMi-am amintit de discursurile lui Troțki, bolșevicul, care sunt \ncopie la indigo cu ceea ce a spus antevorbitorul meu. \nAm să încerc să-i explic domnului, tovarășului deputat Năsui, \nceea  ce  nu  va  pricepe  niciodată  și  ceea  ce  el  prezintă  ca  fiind \nprivilegii. \n                                                                                             21                                                                                          \n     \nDacă n-ați fi un – haideți, să nu folosesc un termen dur – un \nom care... \nPuneți mâna pe carte și citiți legea! \nVeți observa, veți observa, domnule deputat, că întotdeauna, \ncu  o  scurtă  perioadă,  de  2  ani  de  zile,  membrii...  Consiliului  de \nsupraveghere  se  numește,  nu  consiliu  de  administrație.  Nu  e  o \nsocietate comercială, e o autoritate de reglementare. \nDeci prima lecție pe care v-o dau astăzi de la tribună este să \nfaceți  diferența  între  o  societate  comercială,  cu  un  consiliu  de \nadministrație, și o autoritate de reglementare condusă de un consiliu \nde supraveghere. (Vociferări.) \nÎn altă ordine de idei, până acum 4 ani de zile, tot ceea ce \nînsemna autoritate de pe piața bancară – ASF, CNVM, chiar și BNR – \ndacă vă uitați în lege veți observa că nu erau trași la răspundere penală \npentru vot, domnule Năsui. Pentru votul pe care îl exprimă. \nȘi este peste tot în lume așa. Și am să vă explic și de ce, ca să \npricepeți și dumneavoastră, că văd că pricepeți mai greu. (Vociferări.) \nNu poți să te duci să aplici o sancțiune care înseamnă 1% din \ncapitalul social, unei firme de asigurări care are un capital social de \nsute de milioane de euro, fără să stai cu sabia deasupra capului că \ncineva din piață are suficienți bani să plătească tot ceea ce înseamnă \nparte de atac public. \nTrebuie să iei decizii corecte, și atunci trebuie să fii protejat \nde lege, pentru vot! \n                                                                                             22                                                                                          \n     \nEste  a  doua  lecție  pe  care  v-o  dau,  pentru  că  nu  faceți \ndiferența între una și alta. \nA treia chestiune pe care am să v-o spun, domnule Năsui. \nÎmi asum integral acest proiect de lege. Și știu exact ce-am \nscris acolo. \nDe exemplu, am trecut un articol în care am spus că paza \ntrebuie  asigurată  de  jandarmerie.  Știți  de  ce?  Știți  de  ce?  Vreți  să \nrămână aceeași firmă privată care a căpușat ASF? Asta vreți? Asta vă \nderanjează? \nV-ați băgat pe un teren pe care dumneavoastră vreți să păreți \ncă-l cunoașteți. \nNu-l cunoașteți, domnule Năsui, îmi pare foarte rău. \nDar nu doar că nu-l cunoașteți, atât timp cât faceți o confuzie \ngravă între o autoritate de reglementare independentă și o societate \ncomercială,  între  un  consiliu  de  supraveghere  și  un  consiliu  de \nadministrație, înțeleg foarte clar că habar nu aveți pe ce lume trăiți. \nVă  mai  rog,  pentru  ultima  dată,  terminați  cu  populismele. \nDacă vreți să fiți în conducerea acestei țări, dumneavoastră trebuie să \nfaceți dovada că sunteți pregătit! Or, atâta timp cât, vă repet, nu faceți \ndiferența între o societate comercială și o autoritate de reglementare, \ncare  trebuie  să  fie  independentă,  domnule  Năsui,  și  unde \ndumneavoastră v-ați trimis reprezentant, atâta timp cât nu înțelegeți, \natâta  timp  cât  nu  înțelegeți  care  e  diferența  între  consiliul  de \nadministrație al unei societăți comerciale și consiliul de supraveghere, \natâta timp cât nu înțelegeți că într-o democrație puternică autoritățile \n                                                                                             23                                                                                          \n     \nde  reglementare  trebuie  susținute  prin  lege,  tocmai  ca  să  nu  fie \ncoruptibile,  înseamnă  că  de  fapt  principiul  dumneavoastră  de  viață \neste: „Cine a stat 5 ani la ruși nu poate gândi ca Bush!”. \nÎmi pare foarte rău pentru dumneavoastră, chiar vă credeam \nun om pregătit. Mi-am dat seama că sunteți praf și pulbere! \nDoamna Carmen-Ileana Mihălcescu: \nMulțumesc. \n \nDupă exercitarea votului \n(În continuare, conducerea ședinței a fost preluată de domnul \nsenator Robert-Marius Cazanciuc, vicepreședinte al Senatului.) \nDomnul Robert-Marius Cazanciuc: \nStimați colegi, \nSala, aproape plină. Așa că reluăm lucrările. \nAvem procesul-verbal? \nDomnul Mario-Ovidiu Oprea (din sală): \nDa. \nDomnul Robert-Marius Cazanciuc: \nDa? \nVă rog, domnul senator Mario Oprea. \nRezultatul votului. \nDomnul Mario-Ovidiu Oprea (de la tribună): \nBună ziua, tuturor! \n                                                                                             24                                                                                          \n     \nDau  citire  procesului-verbal  referitor  la  rezultatul  votului \nexprimat  de  către  deputați  și  senatori  cu  privire  la  numirea \npreședintelui  Autorității  Naționale  pentru  Administrare  și \nReglementare în Comunicații. \nBirourile  permanente  ale  celor  două  Camere  ale \nParlamentului,  în  temeiul  art.  44  alin.  (4)  din  Regulamentul \nactivităților comune ale Camerei Deputaților și Senatului, republicat, \nau procedat la verificarea și numărarea voturilor exprimate prin vot \nsecret cu buletine, de către deputați și senatori, asupra propunerii de \nnumire  în  funcția  de  președinte  al  Autorității  Naționale  pentru \nAdministrare  și  Reglementare  în  Comunicații,  și  au  constatat \nurmătoarele: \n- Numărul total al deputaților și senatorilor: 464; \n- Numărul deputaților și senatorilor prezenți: 322; \n- Numărul total de voturi exprimate: 322; \n- Numărul de voturi anulate: 3; \n- Numărul total de voturi valabil exprimate: 319. \nDupă  verificarea  și  numărarea  voturilor  au  rezultat \nurmătoarele: \nDomnul Stoica Vlad Ștefan:  \n- voturi pentru: 283; \n- voturi contra: 36. \nDoamna Catrina Maria-Manuela: \n- voturi pentru: 12; \n- voturi contra: 307. \n                                                                                             25                                                                                          \n     \nDomnul Smeeianu Ion: \n- voturi pentru: 1; \n- voturi contra: 318. \nDomnul Rozolea Mircea Valentin: \n- voturi pentru: 23; \n- voturi contra: 296. \nCa urmare, Birourile permanente au constatat că este întrunită \nmajoritatea de voturi necesară pentru numirea domnului Stoica Vlad \nȘtefan  în  funcția  de  președinte  al  Autorității  Naționale  pentru \nAdministrare și Reglementare în Comunicații, pentru perioada rămasă \na mandatului de 6 ani început în data de 11 mai 2017. \nMulțumesc. \nDomnul Robert-Marius Cazanciuc: \nDa. \nMulțumesc domnului senator Mario Oprea. \nStimați colegi, \nAșa cum am fost deja informați, potrivit rezultatului votului, \nParlamentul  României  a  hotărât  numirea  domnului  Vlad  Stoica  în \nfuncția de președinte al ANCOM. \nÎi dorim succes și înțelepciune într-o misiune complicată în \naceste vremuri! \nStimați colegi, \nOrdinea de zi a fost epuizată. \nDeclar  închisă  ședința  comună  a  Camerei  Deputaților  și \nSenatului. \n                                                                                             26                                                                                          \n     \nSă ne revedem sănătoși! \n \nȘedința s-a încheiat la ora 15,16. \n \n \n "
    },
    "22": {
        "start_text": "Domnul Claudiu-Iulius-Gavril Năsui :",
        "start_index": -1,
        "end_text": "Doamna Carmen-Ileana Mihălcescu:",
        "end_index": -1,
        "text": "                                                       1                                                                                          \n     \n13 octombrie 2020 – ședință comună \n \n \nS U M A R \n \n1.  Numirea  președintelui  Autorității  Naționale  3. \npentru Administrare și Reglementare în Comunicații \n(ANCOM). \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n \nS T E N O G R A M A \nȘedinței comune  \na Camerei Deputaților și Senatului \ndin ziua de 13 octombrie 2020 \n \nȘedința a început la ora 13,03. \nLucrările ședinței au fost conduse de domnul senator Robert-\nMarius Cazanciuc, vicepreședinte al Senatului, și de doamna deputat \nCarmen-Ileana  Mihălcescu,  vicepreședinte  al  Camerei  Deputaților, \nasistați  de  domnul  deputat  Iulian  Iancu,  secretar  al  Camerei \nDeputaților, și de domnul senator Mario-Ovidiu Oprea, secretar al \nSenatului. \nDomnul Robert-Marius Cazanciuc: \nBucuria  acestei  revederi  nu  va  dura  foarte  mult  în  sala  de \nplen, după cum știți deja. \nDoamnelor și domnilor deputați și senatori, \nDeclar  deschisă  ședința  comună  de  astăzi  a  Senatului  și \nCamerei Deputaților. \nStimați colegi, \nOrdinea  de  zi,  programul  de  lucru,  precum  și  formula  de \ndesfășurare  pentru  ședința  comună  au  fost  stabilite  de  Birourile \npermanente ale celor două Camere, cu participarea liderilor grupurilor \nparlamentare și sunt afișate pe site-urile celor două Camere. \n                                                                                             3                                                                                          \n     \nProgramul de lucru va dura până la finalizarea ordinii de zi. \nPe ordinea de zi astăzi avem numirea președintelui Autorității \nNaționale pentru Administrare și Reglementare în Comunicații. \nStimați colegi, \nCu privire la desfășurarea votului secret cu buletine, Birourile \npermanente reunite, cu participarea liderilor grupurilor parlamentare, \npropun următoarea procedură. \nExercitarea votului secret cu buletine de vot se va face pe \ngrupuri  parlamentare,  în  sala  Biroului  permanent  al  Camerei \nDeputaților, Sala „Barbu Catargiu”, de la nivelul P1, după următorul \nprogram: \n13,30-14,05  –  Grupurile  parlamentare  ale  PSD,  precum  și \nsenatorii și deputații neafiliați; \n14,05-14,15 – Grupul parlamentar al minorităților naționale \ndin Camera Deputaților; \n14,15-14,35 – Grupurile parlamentare ale PNL; \n14,35-14,50 – Grupurile parlamentare ale USR; \n14,50-15,05 – Grupurile parlamentare ale UDMR; \n15,05-15,15 – Grupul parlamentar PRO România din Camera \nDeputaților; \n15,15-15,25  –  Grupul  parlamentar  al  PMP  din  Camera \nDeputaților. \nStimați colegi, \n                                                                                             4                                                                                          \n     \nÎn  sala  de  vot  „Barbu  Catargiu”  vor  fi  prezenți  permanent \nchestorii  care  înmânează  buletinele  de  vot  și  secretarul  care \nconsemnează prezența parlamentarilor la vot. \nCum spuneam, avem pe ordinea de zi numirea în funcția de \npreședinte  al  Autorității  Naționale  pentru  Administrare  și \nReglementare în Comunicații. \nRaportul  comun  al  Comisiilor  pentru  comunicații  și \ntehnologia  informației,  ale  celor  două  Camere  ale  Parlamentului,  a \nfost afișat pe paginile de Internet ale celor două Camere. \nDin  partea  celor  două  comisii  de  specialitate,  o  rog  pe \ndoamna deputat Ionela Dobrică să ne prezinte raportul. \nDoamna Ionela Viorela Dobrică (de la tribună): \nRaport comun cu privire la numirea în funcția de președinte \nal  Autorității  Naționale  pentru  Administrare  și  Reglementare  în \nComunicații – ANCOM. \nÎn urma procedurii de selecție, membrii celor două comisii au \nconstatat că următorii candidați îndeplinesc condițiile prevăzute la art. \n11 alin. (3) și (4) din Ordonanța de urgență a Guvernului nr. 22/2009 \nprivind  înființarea  Autorității  Naționale  pentru  Administrare  și \nReglementare în Comunicații, aprobată prin Legea nr. 113/2010, cu \nmodificările și completările ulterioare, astfel: \n- Stoica Vlad Ștefan; \n- Catrina Manuela-Maria; \n- Smeeianu Ion  \n- Rozolea Mircea Valentin. \n                                                                                             5                                                                                          \n     \nAnexa nr. 1 cuprinde dosarele candidaților care îndeplinesc \ncondițiile prevăzute la art. 11 alin. (3) și (4) din Ordonanța de urgență \na  Guvernului  nr.  22/2009  privind  înființarea  Autorității  Naționale \npentru  Administrare  și  Reglementare  în  Comunicații,  aprobată  prin \nLegea nr. 113/2010, cu modificările și completările ulterioare. \nAnexa  nr.  2  cuprinde  dosarele  candidaților  care  nu \nîndeplinesc condițiile prevăzute în ordonanța anterior menționată. \nVă mulțumesc. \nDomnul Robert-Marius Cazanciuc: \nDa. \nStimați colegi, \nDacă sunt intervenții? \nVă rog, Grupul USR. \nDomnul Cătălin Drulă (de la tribună): \nDa. \nMulțumesc, domnule președinte. \nIată  o  sală  plină  de  parlamentari,  voie  bună,  pumnii  se \nciocnesc. E ca o reuniune, așa, după vacanță. \nCare  e  motivul  important  al  acestei  reuniuni?  (Vociferări.) \nArde  undeva?  E  urgență?  Măsuri  pe  timp  de  pandemie,  sociale, \neconomice? Nu. (Vociferări.) \nMotivul este același care domină clasa politică de 30 de ani – \ntrocul cu funcții. (Vociferări.) \n                                                                                             6                                                                                          \n     \nLa  ANCOM  și-a  dat  demisia  domnul  Grindeanu,  care  e \nnumărul 2 în PSD, acum. \nBineînțeles, 3 ani de zile a respectat legea și a fost apolitic, \nnu-i așa? \nCă toți știm că legile, de fapt, sunt un pic la mișto și toate \ncriteriile astea. \nDar  și-a  dat  demisia  într-un  final  pentru  că  era  în \nincompatibilitate deja de două luni. \nCare e urgența? \nAvem 2 vicepreședinți care pot prelua cu puteri depline acest \nmandat, iar noul Parlament, legitim, mandatat și ales de români – și \nda, voi, de la PSD, v-ați pierdut legitimitatea în acest Parlament – ar fi \nputut să aleagă un președinte, o persoană care să nu fie politică, care \nsă fie un profesionist în domeniu. \nAșa a fost creată această autoritate, ANCOM. Dacă, iarăși, nu \ntratăm lucrurile la mișto, da? \nÎn 2009, Comisia Europeană ne-a spus că trebuie reglementat \nacest domeniu, o piață de miliarde, acum este și miza 5G pe masă, de \ncătre o autoritate autonomă. \nGrabă,  toți  parlamentarii  vin  să  alegem  pe  cineva  care  e \ndinainte determinat. Știm cu toții că va ieși de aici fostul șef de cabinet \nal domnului Ponta. (Vociferări.) \nPe partea PNL – că tot am vorbit mai devreme despre PSD și \nPNL – nu văd niciun fel de opoziție la această mișcare. N-am văzut să \n                                                                                             7                                                                                          \n     \nfie  vreun  candidat.  Înțeleg  că  sunt  de  acord.  Înțeleg  că  și  domnul \nOrban e de acord. \nDe altfel, și cu Legea care punea un consiliu de 7 oameni, ca \nsă fie mai multe poziții, că sunt mai multe funduri de oameni care cad \npe lângă Parlament și nu mai vin aici pe aceste scaune, era de acord \nPNL. (Vociferări.) \nNu și-a obținut acordul de la președintele Iohannis, al cărui \ngest îl salut, că a atacat la CCR acea lege. \nDar, între timp, mergem înainte cu această numire - pe repede \nînainte - care n-are absolut niciun sens în acest moment, în contextul \nîn  care  ne  aflăm.  Avem  doi  oameni  profesioniști  pe  funcțiile  de \nvicepreședinte, au zeci de ani vechime în instituție. \nÎn aceste condiții, noi, cei de la USR, îl vom vota pe singurul \ncandidat care a reușit să treacă de furcile caudine ale comisiei și să \najungă la plen, care nu e un candidat al PSD, că v-ați pus acolo 3 \ncandidați, dar numai unul e cel ales – fostul șef de cabinet al domnului \nPonta. (Vociferări.) \nVom vota un om care are experiență în domeniul privat, a \nlucrat la o companie mare de telecomunicații și are un CV solid. \nDin păcate, aici s-a făcut o mascaradă. Văd că și colegii de la \nPNL... (Vociferări.) \nUnde e liderul dumneavoastră de grup? Poate are o poziție pe \ntema  asta.  Ce  părere  aveți  despre  faptul  că  PSD  își  pune  omul  la \nANCOM? Ce îndemn de vot aveți astăzi? Îl votați pe Vlad Stoica? \n                                                                                             8                                                                                          \n     \n(Vociferări.)  E  OK,  nu?  Sunteți  în  opoziție  față  de  PSD.  Nu  vă \nînțelegeți. Am înțeles. \nEi,  românii  văd  lucrurile  astea...  (Vociferări.)  ...oricât \nîncercați, oricâți bani pompați în presă – câte 200 de milioane – și așa \nmai departe. \nȘi o să vedeți asta și la votul din 6 decembrie. \nVă mulțumesc. \nDomnul Robert-Marius Cazanciuc: \nDa. \nMulțumesc. \nNoi, de la PSD, vă salutăm cu respect pe dumneavoastră, de \nla USR, prin domnul Simonis. \nVă rog. \nDomnul Alfred-Robert Simonis (de la tribună): \nMulțumesc, domnule președinte, doamnă președinte. \nÎn  primul  rând,  aș  spune  că  legitimitatea  Partidului  Social \nDemocrat n-o stabiliți dumneavoastră, stimați colegi de la USR. Mai \nales că au stabilit românii, în urmă cu două săptămâni, legitimitatea \nfiecăruia dintre noi. \nOr,  în  dreptul  nostru  scrie  1.450  de  primari;  la \ndumneavoastră, vreo 35. \nDe acolo vă luați legitimitatea! (Aplauze.) Din voturi, nu din \nstrigat la Parlament! (Aplauze.) \n                                                                                             9                                                                                          \n     \nPe de altă parte, dumneavoastră ați dat argumente suficiente \npentru care e nevoie urgentă de această numire – „piață de miliarde”, \n„5G”. Citez din dumneavoastră. \nPăi, nu e important ca pe lângă cei doi profesioniști, pe care \ntot Partidul Social Democrat i-a desemnat – uite, asta uitați să spuneți \n–  să  mai  punem  unul,  al  treilea,  să  se  ocupe  de  această  piață  de \nmiliarde, de implementarea 5G și de alte chestiuni importante? \nCât despre necesitatea în grabă de a vota, păi, am și o eu o \nîntrebare,  stimați  colegi  de  la  USR.  Tocmai  s-a  încheiat  plenul \nCamerei Deputaților. Plen al Camerei Deputaților, unde un deputat al \nUSR și-a dat demisia. (Vociferări.) \nAstăzi  ați  trimis  înlocuirea  acelui  deputat  cu  un  alt  coleg \ndeputat și mâine vreți să-l validați. \nCare  e  graba?  De  ce  nu  lăsăm  ca  Parlamentul  viitor  să \nhotărască, eventual? (Vociferări.) \nCând e vorba de colegii dumneavoastră e grabă. \nEventual, sperați că veți câștiga alegerile și că veți putea să \nnumiți dumneavoastră pentru un rest de mandat. \nEu  vreau  să  vă  reamintesc  așa.  Mandatul  președintelui \nANCOM a început în urmă cu 2 ani și jumătate, în acest Parlament. \nExistă un rest de mandat, de 2 ani și jumătate, și este atributul acestui \nParlament să dea restul de mandat, să pună omul pe restul de mandat. \nE simplu. (Aplauze.) \nDomnul Robert-Marius Cazanciuc: \nDa. \n                                                                                             10                                                                                          \n     \nMulțumesc. \nDin partea Grupului minorităților, domnul deputat Grosaru, \nvă rog. \nDomnul Andi-Gabriel Grosaru (de la tribună): \nDomnule președinte, \nStimați colegi, \nTrebuie  să  facem  o  mențiune.  În  primul  rând,  pentru \ncorectitudine. \nPoate unii dintre colegii noștri sunt în continuare în vacanță, \ndar Camera Deputaților... Parlamentul României a lucrat și în sesiune \nextraordinară. \nDeci nu am fost în vacanță. \nVă mulțumesc. \nDomnul Robert-Marius Cazanciuc: \nMulțumesc. \nDacă nu mai sunt alte intervenții, stimați colegi, luăm act de \nraportul comun întocmit de cele două comisii de specialitate. \nȘi vă reamintesc, conform art. 99 din Regulamentul comun al \nCamerei  și  Senatului,  pentru  numirea  președintelui  Autorității \nNaționale pentru Administrare și Reglementare în Comunicații, votul \neste secret și se exprimă prin buletine de vot care vor fi completate \nconform propunerilor din raportul comisiilor. \n                                                                                             11                                                                                          \n     \nPentru  a  fi  aprobată  numirea  președintelui  Autorității \nNaționale  pentru  Administrare  și  Reglementare  în  Comunicații  este \nnecesar votul majorității senatorilor și deputaților prezenți. \nStimați colegi, \nAm finalizat dezbaterile. \nVă reamintesc modalitatea de vot în cazul votului secret cu \nbuletine de vot. \nÎn Sala „Barbu Catargiu” este amplasată urna de vot. \nFiecare deputat și senator va primi buletinul de vot. \nSenatorul și deputatul votează pentru numire lăsând neatinse \nnumele și prenumele persoanei propuse pentru a fi numită și votează \ncontra numirii tăind numele persoanei propuse. \nSunt nule buletinele de vot care nu poartă ștampila de control \nși cele pe care numărul candidaților, ale căror nume nu au fost tăiate, \ndepășește numărul funcțiilor pentru care se face alegerea. \nCu  aceste  precizări,  stimați  colegi,  urmează  exprimarea \nvotului. \nÎi  invit  pe  domnii  chestori  în  sala  Biroului  permanent  al \nCamerei, „Barbu Catargiu”. \nGrupurile  parlamentare  vor  vota  conform  programului \nanunțat anterior. \nVă rog, chestorii. \n(Domnul  deputat  Florin-Claudiu  Roman  solicită  să  ia \ncuvântul.) \nO chestiune de procedură, domnul Roman, vă rog. \n                                                                                             12                                                                                          \n     \nDomnul Florin-Claudiu Roman (de la tribună): \nMulțumesc, domnule președinte. \nDoamnelor și domnilor colegi, \nBolșevismul  are  o  nouă  culoare  politică  în  Parlamentul \nRomâniei prin Uniunea Salvați România. (Râsete.) \nDomnul  deputat  sau  tovarășul  deputat  Claudiu  Năsui,  „un \nbăiat din stele”, cum se spune în popor, a venit să ne spună astăzi că \npoate fi cel mai mare lansator de fake news din Parlamentul României. \nSă vii să faci acuzații mizerabile spunând că o autoritate de \nreglementare  independentă  trebuie  ținută  sub  sfera  intereselor \noperatorilor de pe piață înseamnă bolșevism, domnule Năsui. \nEu  credeam  că  cine  a  stat 5  ani  la  ruși  nu  poate  gândi  ca \nBush, dar am văzut că sunteți mai socialist și mai bolșevic decât foarte \nmulți dintre cei care sunt reprezentanți ai acestui sistem. \nCum  puteți  dumneavoastră,  vă  întreb,  să  spuneți  asemenea \nminciuni, împreună cu Vlad Voiculescu? Cum puteți? \nDumneavoastră știți că în Legea de funcționare a ASF existau \naceste prevederi? \nÎncercați să mințiți poporul spunând că liberalii dau privilegii. \nSă vă fie rușine, domnule Năsui! \nDacă pentru dumneavoastră un reprezentant al unei autorități \nde reglementare, din Franța, din Germania, din Italia, de unde doriți \ndumneavoastră,  are  dreptul  să-i fie decontată  diurna dacă  nu  stă  în \nBucurești și dacă domiciliază în altă parte, cum puteți să mințiți în \nhalul ăsta? Chiar nu mai aveți rușine? \n                                                                                             13                                                                                          \n     \nCum  puteți  dumneavoastră  să  nu  înțelegeți  că  pe  piața \nasigurărilor cei care controlează societățile de asigurări nu pot fi ca \nnivel  de  salarizare  sub  cei  pe  care  îi  controlează...?  Dacă  nu  vrem \ncorupție, domnule Năsui. \nSau vreți corupție? \nCe vreți? Ca să înțelegem. \nAveți o teorie bolșevică, îmi pare foarte rău să vă spun. \nAveți o teorie socialistă, aveți o teorie stângistă. \nȘi faceți asta doar din disperare. Pentru că la recentele alegeri \nprocentul dumneavoastră este la limită pentru intrarea în Parlament ca \nalianță. \nChiar nu mai aveți rușine? Chiar nu puteți să vă opriți din \ntăvălugul minciunilor pe care le rostogoliți în mediul online? \nAm sperat ca dumneavoastră, ca fiind un parlamentar tânăr, \nsă aveți puterea să recunoașteți ceea ce trebuie și ceea ce nu trebuie. \nVeniți și spuneți, știm noi cum fac, își mută domiciliul. \nPăi, ați făcut dumneavoastră? Sau de unde știți treaba asta? \n(Vociferări.) \nChiar nu mai aveți rușine? Pentru dumneavoastră chiar toate \nautoritățile statului trebuie călcate în picioare? (Vociferări.) \nDomnule Năsui, lăsați populismul deoparte! V-am mai spus \nde vreo două-trei ori și am tăcut, sperând că ați înțeles că nu puteți \ncălca în picioare orice în țara asta. \n                                                                                             14                                                                                          \n     \nLegea  spune  foarte  clar  –  autoritatea  de  reglementare,  cea \ncare controlează piața, trebuie să aibă o salarizare corespunzătoare cu \ncei de pe piață. Știți de ce? Pentru că așa spune legea, domnule Năsui. \nNu vă convine, modificați legea. \nDar asta spune legea, domnule Năsui, nu altceva. \nNu mai faceți populisme și ipocrizie de 2 bani! \nÎmi pare foarte rău că am crezut odată că aveți caracter! Nu \naveți, domnule Năsui! (Aplauze. Vociferări.) \nDomnul Robert-Marius Cazanciuc: \nStimați colegi, \nInvit  membrii  Birourilor  permanente  la  Sala  „Barbu \nCatargiu”. \nDeci membrii Birourilor celor două Camere vă rog, la Sala \n„Barbu Catargiu”. \n(Domnul deputat Claudiu-Iulius-Gavril Năsui solicită să ia \ncuvântul.) \n(În  continuare,  conducerea  ședinței  a  fost  preluată  de \ndoamna  deputat  Carmen-Ileana  Mihălcescu,  vicepreședinte  al \nCamerei Deputaților.) \nDoamna Carmen-Ileana Mihălcescu: \nDrept la replică, domnul Năsui, vă rog. \nDomnul Claudiu-Iulius-Gavril Năsui (de la tribună): \nMulțumesc frumos, doamnă președinte, pentru acest drept la \nreplică. \n                                                                                             15                                                                                          \n     \nÎn primul rând, subiectul era ANCOM, altă instituție căpușată \npolitic, după cum foarte bine știți. \nȘi, domnule Roman, știți foarte bine ce ați făcut. \nDomnul Florin-Claudiu Roman (din sală): \nCe-am făcut? \nDomnul Claudiu-Iulius-Gavril Năsui (de la tribună): \nAți introdus un proiect de lege, acum 3 zile, pe care l-ați pus \npe repede înainte, astăzi, în Comisia pentru buget, finanțe... \nDomnul Florin-Claudiu Roman (din sală): \nEu? \nDomnul Claudiu-Iulius-Gavril Năsui (de la tribună): \nÎn Biroul permanent, a fost pus ieri. Astăzi a fost convocată \nComisia  pentru  buget,  finanțe,  cu  proiectul  dumneavoastră,  semnat \nnumai de dumneavoastră, în care se află noi privilegii, noi beneficii... \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n...noi beneficii pentru membrii Consiliului de administrație al \nASF. \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n                                                                                             16                                                                                          \n     \nAnume? Stați să vă spun. \nNu vă... nu vă impacientați, că toate lucrurile se află și toate \nlucrurile sunt scrise. \nDoamna Carmen-Ileana Mihălcescu: \nAveți la dispoziție... \nDomnul Claudiu-Iulius-Gavril Năsui (de la tribună): \nAm avut speranța... \nDoamna Carmen-Ileana Mihălcescu: \n... două minute. Mai puțin de două minute... \nDomnul Claudiu-Iulius-Gavril Năsui (de la tribună): \n...că ați semnat un lucru fără să-l știți. \nDoamna Carmen-Ileana Mihălcescu: \n...pentru drept la replică. \nDomnul Claudiu-Iulius-Gavril Năsui (de la tribună): \nDar, după vehemența dumneavoastră, văd că chiar susțineți \ncu  aplomb  să  fie  privilegiile...  (Vociferări.)  ...pentru  cei  mai  mari \nbugetari de lux ai României și mai mari. \nȘi mai aveți tupeul, apoi, să spuneți că noi suntem bolșevici?! \n(Vociferări.) \nDumneavoastră  vreți  să  dați  din  banii  poporului,  din  banii \ncontribuabililor,  din  banii  oamenilor  care  plătesc  taxe  și  impozite, \nprivilegii mai mari! Și cei care sunt socialiști sunt USR? (Vociferări.) \nFals! \n                                                                                             17                                                                                          \n     \nSocialiștii sunt cei care iau de la toată lumea, de la cei care \nmuncesc  în  economia  reală,  prin  taxe  și  impozite  și  dau  unei \nnomenclaturi. Unei nomenclaturi politice ca aceea pe care o salvați \ndumneavoastră. \nPuteți  să  spuneți  ce  calomnii  doriți  dumneavoastră  și \nminciuni de Antena 3! Nu vă fac cinste, așa cum nici acest proiect de \nlege nu vă face cinste! \nDacă  aveți  pic  de  respect  pentru  poporul  român,  pentru \ncontribuabil, pentru liberalism și pentru orice ce-ar putea să însemne \nPNL  sau  de  dreapta  în  România,  veți  susține  eliminarea  acelui \namendament rușinos. \nUn amendament prin care – ca să fie clar pentru toată lumea \n– membrii Consiliului de administrație al ASF câștigă diurne în plus, \ndrepturi în plus, în cazul în care nu-și pun domiciliul în București. \nMă întrebați pe mine cine nu-și pune domiciliul în București? \nFaceți o mică investigație... (Vociferări.) \nPăi, nu. Nici eu. \nDoamna Carmen-Ileana Mihălcescu: \nAți  depășit  cele  două  minute,  domnule  Năsui,  vă  rog  să \nîncheiați. \nDomnul Claudiu-Iulius-Gavril Năsui (de la tribună): \nDar, ce, dreptul la replică e de doar două minute? \nDoamna Carmen-Ileana Mihălcescu: \nDreptul la replică e de două minute. \n                                                                                             18                                                                                          \n     \nMulțumesc. \nDomnul Claudiu-Iulius-Gavril Năsui (de la tribună): \nDar atacul poate să fie mai mult decât replica?! (Râsete.) \nDoamna Carmen-Ileana Mihălcescu: \nAcesta este regulamentul. \nDomnul Claudiu-Iulius-Gavril Năsui (de la tribună): \nAdică trebuie să existe o proporționalitate. \nDoamna Carmen-Ileana Mihălcescu: \nVreți să-l ignorați, înțeleg. \nVă rog, continuați. \nDomnul Claudiu-Iulius-Gavril Năsui (de la tribună): \nBun. Doar voiam să  menționez faptul că acest proiect este \nunul rușinos, care trece de data asta și cu susținerea PSD și a PNL. O \nfrăție pe care am mai văzut-o și care aș spera că se va termina sau că \ns-a terminat. \nȘi, da, socialism înseamnă să iei de la cei care produc, să iei \nprin taxe și impozite, și să dai unei minorități care se întâmplă să fie \nvremelnic la putere și să aibă influență politică. \nOr, proiectul acesta de lege exact asta face. \nȘi nu face doar asta, face chiar mai mult de atât. Mai reduce \nși  răspunderea  penală  și  civilă  pentru  membrii  Consiliului  de \nadministrație al ASF. \nToate lucrurile acestea sunt negru pe alb. \n                                                                                             19                                                                                          \n     \nDacă mă atacați pe mine, ca persoană, sau partidul din care \nfac parte, și spuneți că asta este socialism, asta nu înseamnă automat \ncă este adevărat și nu înseamnă că aveți dreptate. Dimpotrivă! Dacă vă \ndoriți o societate mai liberă și mai de dreapta trebuie tocmai să nu ne \nmai batem joc de taxele și impozitele oamenilor și să nu mai creăm \nbeneficii speciale pentru câțiva privilegiați care sunt  puși în funcții \npolitice. \nȘi asta este tot ce ne dorim. \nȘi  încă  un  lucru.  Proiectul  dumneavoastră  care  trece  pe \nrepede înainte prin toate comisiile sau, mă rog, comisiile relevante, \nnici măcar n-are avize de la Consiliul Legislativ și de la... nimic. A \nfost pus ieri pe ordinea de zi, cu termen de primire puncte de vedere \nazi. De ieri până azi. Pentru o chestiune pe care, haideți să fim serioși, \nnu  ajută  decât  minoritatea  care  se  află  vremelnic  în  Consiliul  de \nadministrație al ASF. \nȘi pentru lucrurile acestea nu doar că nu mi-e rușine... \nDoamna Carmen-Ileana Mihălcescu: \nMulțumesc. \nDomnul Claudiu-Iulius-Gavril Năsui (de la tribună): \n...sunt mândru. \nDoamna Carmen-Ileana Mihălcescu: \nMulțumesc frumos. \nDomnul Claudiu-Iulius-Gavril Năsui (de la tribună): \nȘi o să fac asta și în viitoarea legislatură... \n                                                                                             20                                                                                          \n     \nDoamna Carmen-Ileana Mihălcescu: \nDomnule Roman... \nDomnul Claudiu-Iulius-Gavril Năsui (de la tribună): \n...și în oricare legislatură mă voi afla aici... \nDoamna Carmen-Ileana Mihălcescu: \n...vă rog să interveniți cu un drept la replică. \nDomnul Claudiu-Iulius-Gavril Năsui (de la tribună): \n...să combat aceste privilegii pe care le faceți pentru prietenii \ndumneavoastră politici. \nMulțumesc. (Aplauze.) \nDoamna Carmen-Ileana Mihălcescu: \nDar vă rog să nu generați un alt drept la replică, vă rog foarte \nmult. \nMulțumesc. \nDomnul Florin-Claudiu Roman (de la tribună): \nNu, doamnă președinte, nu voi vorbi despre Troțki, că tocmai \nl-am auzit pe noul Troțki din USR. (Râsete.) \nMi-am amintit de discursurile lui Troțki, bolșevicul, care sunt \ncopie la indigo cu ceea ce a spus antevorbitorul meu. \nAm să încerc să-i explic domnului, tovarășului deputat Năsui, \nceea  ce  nu  va  pricepe  niciodată  și  ceea  ce  el  prezintă  ca  fiind \nprivilegii. \n                                                                                             21                                                                                          \n     \nDacă n-ați fi un – haideți, să nu folosesc un termen dur – un \nom care... \nPuneți mâna pe carte și citiți legea! \nVeți observa, veți observa, domnule deputat, că întotdeauna, \ncu  o  scurtă  perioadă,  de  2  ani  de  zile,  membrii...  Consiliului  de \nsupraveghere  se  numește,  nu  consiliu  de  administrație.  Nu  e  o \nsocietate comercială, e o autoritate de reglementare. \nDeci prima lecție pe care v-o dau astăzi de la tribună este să \nfaceți  diferența  între  o  societate  comercială,  cu  un  consiliu  de \nadministrație, și o autoritate de reglementare condusă de un consiliu \nde supraveghere. (Vociferări.) \nÎn altă ordine de idei, până acum 4 ani de zile, tot ceea ce \nînsemna autoritate de pe piața bancară – ASF, CNVM, chiar și BNR – \ndacă vă uitați în lege veți observa că nu erau trași la răspundere penală \npentru vot, domnule Năsui. Pentru votul pe care îl exprimă. \nȘi este peste tot în lume așa. Și am să vă explic și de ce, ca să \npricepeți și dumneavoastră, că văd că pricepeți mai greu. (Vociferări.) \nNu poți să te duci să aplici o sancțiune care înseamnă 1% din \ncapitalul social, unei firme de asigurări care are un capital social de \nsute de milioane de euro, fără să stai cu sabia deasupra capului că \ncineva din piață are suficienți bani să plătească tot ceea ce înseamnă \nparte de atac public. \nTrebuie să iei decizii corecte, și atunci trebuie să fii protejat \nde lege, pentru vot! \n                                                                                             22                                                                                          \n     \nEste  a  doua  lecție  pe  care  v-o  dau,  pentru  că  nu  faceți \ndiferența între una și alta. \nA treia chestiune pe care am să v-o spun, domnule Năsui. \nÎmi asum integral acest proiect de lege. Și știu exact ce-am \nscris acolo. \nDe exemplu, am trecut un articol în care am spus că paza \ntrebuie  asigurată  de  jandarmerie.  Știți  de  ce?  Știți  de  ce?  Vreți  să \nrămână aceeași firmă privată care a căpușat ASF? Asta vreți? Asta vă \nderanjează? \nV-ați băgat pe un teren pe care dumneavoastră vreți să păreți \ncă-l cunoașteți. \nNu-l cunoașteți, domnule Năsui, îmi pare foarte rău. \nDar nu doar că nu-l cunoașteți, atât timp cât faceți o confuzie \ngravă între o autoritate de reglementare independentă și o societate \ncomercială,  între  un  consiliu  de  supraveghere  și  un  consiliu  de \nadministrație, înțeleg foarte clar că habar nu aveți pe ce lume trăiți. \nVă  mai  rog,  pentru  ultima  dată,  terminați  cu  populismele. \nDacă vreți să fiți în conducerea acestei țări, dumneavoastră trebuie să \nfaceți dovada că sunteți pregătit! Or, atâta timp cât, vă repet, nu faceți \ndiferența între o societate comercială și o autoritate de reglementare, \ncare  trebuie  să  fie  independentă,  domnule  Năsui,  și  unde \ndumneavoastră v-ați trimis reprezentant, atâta timp cât nu înțelegeți, \natâta  timp  cât  nu  înțelegeți  care  e  diferența  între  consiliul  de \nadministrație al unei societăți comerciale și consiliul de supraveghere, \natâta timp cât nu înțelegeți că într-o democrație puternică autoritățile \n                                                                                             23                                                                                          \n     \nde  reglementare  trebuie  susținute  prin  lege,  tocmai  ca  să  nu  fie \ncoruptibile,  înseamnă  că  de  fapt  principiul  dumneavoastră  de  viață \neste: „Cine a stat 5 ani la ruși nu poate gândi ca Bush!”. \nÎmi pare foarte rău pentru dumneavoastră, chiar vă credeam \nun om pregătit. Mi-am dat seama că sunteți praf și pulbere! \nDoamna Carmen-Ileana Mihălcescu: \nMulțumesc. \n \nDupă exercitarea votului \n(În continuare, conducerea ședinței a fost preluată de domnul \nsenator Robert-Marius Cazanciuc, vicepreședinte al Senatului.) \nDomnul Robert-Marius Cazanciuc: \nStimați colegi, \nSala, aproape plină. Așa că reluăm lucrările. \nAvem procesul-verbal? \nDomnul Mario-Ovidiu Oprea (din sală): \nDa. \nDomnul Robert-Marius Cazanciuc: \nDa? \nVă rog, domnul senator Mario Oprea. \nRezultatul votului. \nDomnul Mario-Ovidiu Oprea (de la tribună): \nBună ziua, tuturor! \n                                                                                             24                                                                                          \n     \nDau  citire  procesului-verbal  referitor  la  rezultatul  votului \nexprimat  de  către  deputați  și  senatori  cu  privire  la  numirea \npreședintelui  Autorității  Naționale  pentru  Administrare  și \nReglementare în Comunicații. \nBirourile  permanente  ale  celor  două  Camere  ale \nParlamentului,  în  temeiul  art.  44  alin.  (4)  din  Regulamentul \nactivităților comune ale Camerei Deputaților și Senatului, republicat, \nau procedat la verificarea și numărarea voturilor exprimate prin vot \nsecret cu buletine, de către deputați și senatori, asupra propunerii de \nnumire  în  funcția  de  președinte  al  Autorității  Naționale  pentru \nAdministrare  și  Reglementare  în  Comunicații,  și  au  constatat \nurmătoarele: \n- Numărul total al deputaților și senatorilor: 464; \n- Numărul deputaților și senatorilor prezenți: 322; \n- Numărul total de voturi exprimate: 322; \n- Numărul de voturi anulate: 3; \n- Numărul total de voturi valabil exprimate: 319. \nDupă  verificarea  și  numărarea  voturilor  au  rezultat \nurmătoarele: \nDomnul Stoica Vlad Ștefan:  \n- voturi pentru: 283; \n- voturi contra: 36. \nDoamna Catrina Maria-Manuela: \n- voturi pentru: 12; \n- voturi contra: 307. \n                                                                                             25                                                                                          \n     \nDomnul Smeeianu Ion: \n- voturi pentru: 1; \n- voturi contra: 318. \nDomnul Rozolea Mircea Valentin: \n- voturi pentru: 23; \n- voturi contra: 296. \nCa urmare, Birourile permanente au constatat că este întrunită \nmajoritatea de voturi necesară pentru numirea domnului Stoica Vlad \nȘtefan  în  funcția  de  președinte  al  Autorității  Naționale  pentru \nAdministrare și Reglementare în Comunicații, pentru perioada rămasă \na mandatului de 6 ani început în data de 11 mai 2017. \nMulțumesc. \nDomnul Robert-Marius Cazanciuc: \nDa. \nMulțumesc domnului senator Mario Oprea. \nStimați colegi, \nAșa cum am fost deja informați, potrivit rezultatului votului, \nParlamentul  României  a  hotărât  numirea  domnului  Vlad  Stoica  în \nfuncția de președinte al ANCOM. \nÎi dorim succes și înțelepciune într-o misiune complicată în \naceste vremuri! \nStimați colegi, \nOrdinea de zi a fost epuizată. \nDeclar  închisă  ședința  comună  a  Camerei  Deputaților  și \nSenatului. \n                                                                                             26                                                                                          \n     \nSă ne revedem sănătoși! \n \nȘedința s-a încheiat la ora 15,16. \n \n \n "
    },
    "23": {
        "start_text": "Doamna Carmen-Ileana Mihălcescu:",
        "start_index": -1,
        "end_text": "Domnul Claudiu-Iulius-Gavril Năsui :",
        "end_index": -1,
        "text": "                                                           1                                                                                          \n     \n13 octombrie 2020 – ședință comună \n \n \nS U M A R \n \n1.  Numirea  președintelui  Autorității  Naționale  3. \npentru Administrare și Reglementare în Comunicații \n(ANCOM). \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n \nS T E N O G R A M A \nȘedinței comune  \na Camerei Deputaților și Senatului \ndin ziua de 13 octombrie 2020 \n \nȘedința a început la ora 13,03. \nLucrările ședinței au fost conduse de domnul senator Robert-\nMarius Cazanciuc, vicepreședinte al Senatului, și de doamna deputat \nCarmen-Ileana  Mihălcescu,  vicepreședinte  al  Camerei  Deputaților, \nasistați  de  domnul  deputat  Iulian  Iancu,  secretar  al  Camerei \nDeputaților, și de domnul senator Mario-Ovidiu Oprea, secretar al \nSenatului. \nDomnul Robert-Marius Cazanciuc: \nBucuria  acestei  revederi  nu  va  dura  foarte  mult  în  sala  de \nplen, după cum știți deja. \nDoamnelor și domnilor deputați și senatori, \nDeclar  deschisă  ședința  comună  de  astăzi  a  Senatului  și \nCamerei Deputaților. \nStimați colegi, \nOrdinea  de  zi,  programul  de  lucru,  precum  și  formula  de \ndesfășurare  pentru  ședința  comună  au  fost  stabilite  de  Birourile \npermanente ale celor două Camere, cu participarea liderilor grupurilor \nparlamentare și sunt afișate pe site-urile celor două Camere. \n                                                                                             3                                                                                          \n     \nProgramul de lucru va dura până la finalizarea ordinii de zi. \nPe ordinea de zi astăzi avem numirea președintelui Autorității \nNaționale pentru Administrare și Reglementare în Comunicații. \nStimați colegi, \nCu privire la desfășurarea votului secret cu buletine, Birourile \npermanente reunite, cu participarea liderilor grupurilor parlamentare, \npropun următoarea procedură. \nExercitarea votului secret cu buletine de vot se va face pe \ngrupuri  parlamentare,  în  sala  Biroului  permanent  al  Camerei \nDeputaților, Sala „Barbu Catargiu”, de la nivelul P1, după următorul \nprogram: \n13,30-14,05  –  Grupurile  parlamentare  ale  PSD,  precum  și \nsenatorii și deputații neafiliați; \n14,05-14,15 – Grupul parlamentar al minorităților naționale \ndin Camera Deputaților; \n14,15-14,35 – Grupurile parlamentare ale PNL; \n14,35-14,50 – Grupurile parlamentare ale USR; \n14,50-15,05 – Grupurile parlamentare ale UDMR; \n15,05-15,15 – Grupul parlamentar PRO România din Camera \nDeputaților; \n15,15-15,25  –  Grupul  parlamentar  al  PMP  din  Camera \nDeputaților. \nStimați colegi, \n                                                                                             4                                                                                          \n     \nÎn  sala  de  vot  „Barbu  Catargiu”  vor  fi  prezenți  permanent \nchestorii  care  înmânează  buletinele  de  vot  și  secretarul  care \nconsemnează prezența parlamentarilor la vot. \nCum spuneam, avem pe ordinea de zi numirea în funcția de \npreședinte  al  Autorității  Naționale  pentru  Administrare  și \nReglementare în Comunicații. \nRaportul  comun  al  Comisiilor  pentru  comunicații  și \ntehnologia  informației,  ale  celor  două  Camere  ale  Parlamentului,  a \nfost afișat pe paginile de Internet ale celor două Camere. \nDin  partea  celor  două  comisii  de  specialitate,  o  rog  pe \ndoamna deputat Ionela Dobrică să ne prezinte raportul. \nDoamna Ionela Viorela Dobrică (de la tribună): \nRaport comun cu privire la numirea în funcția de președinte \nal  Autorității  Naționale  pentru  Administrare  și  Reglementare  în \nComunicații – ANCOM. \nÎn urma procedurii de selecție, membrii celor două comisii au \nconstatat că următorii candidați îndeplinesc condițiile prevăzute la art. \n11 alin. (3) și (4) din Ordonanța de urgență a Guvernului nr. 22/2009 \nprivind  înființarea  Autorității  Naționale  pentru  Administrare  și \nReglementare în Comunicații, aprobată prin Legea nr. 113/2010, cu \nmodificările și completările ulterioare, astfel: \n- Stoica Vlad Ștefan; \n- Catrina Manuela-Maria; \n- Smeeianu Ion  \n- Rozolea Mircea Valentin. \n                                                                                             5                                                                                          \n     \nAnexa nr. 1 cuprinde dosarele candidaților care îndeplinesc \ncondițiile prevăzute la art. 11 alin. (3) și (4) din Ordonanța de urgență \na  Guvernului  nr.  22/2009  privind  înființarea  Autorității  Naționale \npentru  Administrare  și  Reglementare  în  Comunicații,  aprobată  prin \nLegea nr. 113/2010, cu modificările și completările ulterioare. \nAnexa  nr.  2  cuprinde  dosarele  candidaților  care  nu \nîndeplinesc condițiile prevăzute în ordonanța anterior menționată. \nVă mulțumesc. \nDomnul Robert-Marius Cazanciuc: \nDa. \nStimați colegi, \nDacă sunt intervenții? \nVă rog, Grupul USR. \nDomnul Cătălin Drulă (de la tribună): \nDa. \nMulțumesc, domnule președinte. \nIată  o  sală  plină  de  parlamentari,  voie  bună,  pumnii  se \nciocnesc. E ca o reuniune, așa, după vacanță. \nCare  e  motivul  important  al  acestei  reuniuni?  (Vociferări.) \nArde  undeva?  E  urgență?  Măsuri  pe  timp  de  pandemie,  sociale, \neconomice? Nu. (Vociferări.) \nMotivul este același care domină clasa politică de 30 de ani – \ntrocul cu funcții. (Vociferări.) \n                                                                                             6                                                                                          \n     \nLa  ANCOM  și-a  dat  demisia  domnul  Grindeanu,  care  e \nnumărul 2 în PSD, acum. \nBineînțeles, 3 ani de zile a respectat legea și a fost apolitic, \nnu-i așa? \nCă toți știm că legile, de fapt, sunt un pic la mișto și toate \ncriteriile astea. \nDar  și-a  dat  demisia  într-un  final  pentru  că  era  în \nincompatibilitate deja de două luni. \nCare e urgența? \nAvem 2 vicepreședinți care pot prelua cu puteri depline acest \nmandat, iar noul Parlament, legitim, mandatat și ales de români – și \nda, voi, de la PSD, v-ați pierdut legitimitatea în acest Parlament – ar fi \nputut să aleagă un președinte, o persoană care să nu fie politică, care \nsă fie un profesionist în domeniu. \nAșa a fost creată această autoritate, ANCOM. Dacă, iarăși, nu \ntratăm lucrurile la mișto, da? \nÎn 2009, Comisia Europeană ne-a spus că trebuie reglementat \nacest domeniu, o piață de miliarde, acum este și miza 5G pe masă, de \ncătre o autoritate autonomă. \nGrabă,  toți  parlamentarii  vin  să  alegem  pe  cineva  care  e \ndinainte determinat. Știm cu toții că va ieși de aici fostul șef de cabinet \nal domnului Ponta. (Vociferări.) \nPe partea PNL – că tot am vorbit mai devreme despre PSD și \nPNL – nu văd niciun fel de opoziție la această mișcare. N-am văzut să \n                                                                                             7                                                                                          \n     \nfie  vreun  candidat.  Înțeleg  că  sunt  de  acord.  Înțeleg  că  și  domnul \nOrban e de acord. \nDe altfel, și cu Legea care punea un consiliu de 7 oameni, ca \nsă fie mai multe poziții, că sunt mai multe funduri de oameni care cad \npe lângă Parlament și nu mai vin aici pe aceste scaune, era de acord \nPNL. (Vociferări.) \nNu și-a obținut acordul de la președintele Iohannis, al cărui \ngest îl salut, că a atacat la CCR acea lege. \nDar, între timp, mergem înainte cu această numire - pe repede \nînainte - care n-are absolut niciun sens în acest moment, în contextul \nîn  care  ne  aflăm.  Avem  doi  oameni  profesioniști  pe  funcțiile  de \nvicepreședinte, au zeci de ani vechime în instituție. \nÎn aceste condiții, noi, cei de la USR, îl vom vota pe singurul \ncandidat care a reușit să treacă de furcile caudine ale comisiei și să \najungă la plen, care nu e un candidat al PSD, că v-ați pus acolo 3 \ncandidați, dar numai unul e cel ales – fostul șef de cabinet al domnului \nPonta. (Vociferări.) \nVom vota un om care are experiență în domeniul privat, a \nlucrat la o companie mare de telecomunicații și are un CV solid. \nDin păcate, aici s-a făcut o mascaradă. Văd că și colegii de la \nPNL... (Vociferări.) \nUnde e liderul dumneavoastră de grup? Poate are o poziție pe \ntema  asta.  Ce  părere  aveți  despre  faptul  că  PSD  își  pune  omul  la \nANCOM? Ce îndemn de vot aveți astăzi? Îl votați pe Vlad Stoica? \n                                                                                             8                                                                                          \n     \n(Vociferări.)  E  OK,  nu?  Sunteți  în  opoziție  față  de  PSD.  Nu  vă \nînțelegeți. Am înțeles. \nEi,  românii  văd  lucrurile  astea...  (Vociferări.)  ...oricât \nîncercați, oricâți bani pompați în presă – câte 200 de milioane – și așa \nmai departe. \nȘi o să vedeți asta și la votul din 6 decembrie. \nVă mulțumesc. \nDomnul Robert-Marius Cazanciuc: \nDa. \nMulțumesc. \nNoi, de la PSD, vă salutăm cu respect pe dumneavoastră, de \nla USR, prin domnul Simonis. \nVă rog. \nDomnul Alfred-Robert Simonis (de la tribună): \nMulțumesc, domnule președinte, doamnă președinte. \nÎn  primul  rând,  aș  spune  că  legitimitatea  Partidului  Social \nDemocrat n-o stabiliți dumneavoastră, stimați colegi de la USR. Mai \nales că au stabilit românii, în urmă cu două săptămâni, legitimitatea \nfiecăruia dintre noi. \nOr,  în  dreptul  nostru  scrie  1.450  de  primari;  la \ndumneavoastră, vreo 35. \nDe acolo vă luați legitimitatea! (Aplauze.) Din voturi, nu din \nstrigat la Parlament! (Aplauze.) \n                                                                                             9                                                                                          \n     \nPe de altă parte, dumneavoastră ați dat argumente suficiente \npentru care e nevoie urgentă de această numire – „piață de miliarde”, \n„5G”. Citez din dumneavoastră. \nPăi, nu e important ca pe lângă cei doi profesioniști, pe care \ntot Partidul Social Democrat i-a desemnat – uite, asta uitați să spuneți \n–  să  mai  punem  unul,  al  treilea,  să  se  ocupe  de  această  piață  de \nmiliarde, de implementarea 5G și de alte chestiuni importante? \nCât despre necesitatea în grabă de a vota, păi, am și o eu o \nîntrebare,  stimați  colegi  de  la  USR.  Tocmai  s-a  încheiat  plenul \nCamerei Deputaților. Plen al Camerei Deputaților, unde un deputat al \nUSR și-a dat demisia. (Vociferări.) \nAstăzi  ați  trimis  înlocuirea  acelui  deputat  cu  un  alt  coleg \ndeputat și mâine vreți să-l validați. \nCare  e  graba?  De  ce  nu  lăsăm  ca  Parlamentul  viitor  să \nhotărască, eventual? (Vociferări.) \nCând e vorba de colegii dumneavoastră e grabă. \nEventual, sperați că veți câștiga alegerile și că veți putea să \nnumiți dumneavoastră pentru un rest de mandat. \nEu  vreau  să  vă  reamintesc  așa.  Mandatul  președintelui \nANCOM a început în urmă cu 2 ani și jumătate, în acest Parlament. \nExistă un rest de mandat, de 2 ani și jumătate, și este atributul acestui \nParlament să dea restul de mandat, să pună omul pe restul de mandat. \nE simplu. (Aplauze.) \nDomnul Robert-Marius Cazanciuc: \nDa. \n                                                                                             10                                                                                          \n     \nMulțumesc. \nDin partea Grupului minorităților, domnul deputat Grosaru, \nvă rog. \nDomnul Andi-Gabriel Grosaru (de la tribună): \nDomnule președinte, \nStimați colegi, \nTrebuie  să  facem  o  mențiune.  În  primul  rând,  pentru \ncorectitudine. \nPoate unii dintre colegii noștri sunt în continuare în vacanță, \ndar Camera Deputaților... Parlamentul României a lucrat și în sesiune \nextraordinară. \nDeci nu am fost în vacanță. \nVă mulțumesc. \nDomnul Robert-Marius Cazanciuc: \nMulțumesc. \nDacă nu mai sunt alte intervenții, stimați colegi, luăm act de \nraportul comun întocmit de cele două comisii de specialitate. \nȘi vă reamintesc, conform art. 99 din Regulamentul comun al \nCamerei  și  Senatului,  pentru  numirea  președintelui  Autorității \nNaționale pentru Administrare și Reglementare în Comunicații, votul \neste secret și se exprimă prin buletine de vot care vor fi completate \nconform propunerilor din raportul comisiilor. \n                                                                                             11                                                                                          \n     \nPentru  a  fi  aprobată  numirea  președintelui  Autorității \nNaționale  pentru  Administrare  și  Reglementare  în  Comunicații  este \nnecesar votul majorității senatorilor și deputaților prezenți. \nStimați colegi, \nAm finalizat dezbaterile. \nVă reamintesc modalitatea de vot în cazul votului secret cu \nbuletine de vot. \nÎn Sala „Barbu Catargiu” este amplasată urna de vot. \nFiecare deputat și senator va primi buletinul de vot. \nSenatorul și deputatul votează pentru numire lăsând neatinse \nnumele și prenumele persoanei propuse pentru a fi numită și votează \ncontra numirii tăind numele persoanei propuse. \nSunt nule buletinele de vot care nu poartă ștampila de control \nși cele pe care numărul candidaților, ale căror nume nu au fost tăiate, \ndepășește numărul funcțiilor pentru care se face alegerea. \nCu  aceste  precizări,  stimați  colegi,  urmează  exprimarea \nvotului. \nÎi  invit  pe  domnii  chestori  în  sala  Biroului  permanent  al \nCamerei, „Barbu Catargiu”. \nGrupurile  parlamentare  vor  vota  conform  programului \nanunțat anterior. \nVă rog, chestorii. \n(Domnul  deputat  Florin-Claudiu  Roman  solicită  să  ia \ncuvântul.) \nO chestiune de procedură, domnul Roman, vă rog. \n                                                                                             12                                                                                          \n     \nDomnul Florin-Claudiu Roman (de la tribună): \nMulțumesc, domnule președinte. \nDoamnelor și domnilor colegi, \nBolșevismul  are  o  nouă  culoare  politică  în  Parlamentul \nRomâniei prin Uniunea Salvați România. (Râsete.) \nDomnul  deputat  sau  tovarășul  deputat  Claudiu  Năsui,  „un \nbăiat din stele”, cum se spune în popor, a venit să ne spună astăzi că \npoate fi cel mai mare lansator de fake news din Parlamentul României. \nSă vii să faci acuzații mizerabile spunând că o autoritate de \nreglementare  independentă  trebuie  ținută  sub  sfera  intereselor \noperatorilor de pe piață înseamnă bolșevism, domnule Năsui. \nEu  credeam  că  cine  a  stat 5  ani  la  ruși  nu  poate  gândi  ca \nBush, dar am văzut că sunteți mai socialist și mai bolșevic decât foarte \nmulți dintre cei care sunt reprezentanți ai acestui sistem. \nCum  puteți  dumneavoastră,  vă  întreb,  să  spuneți  asemenea \nminciuni, împreună cu Vlad Voiculescu? Cum puteți? \nDumneavoastră știți că în Legea de funcționare a ASF existau \naceste prevederi? \nÎncercați să mințiți poporul spunând că liberalii dau privilegii. \nSă vă fie rușine, domnule Năsui! \nDacă pentru dumneavoastră un reprezentant al unei autorități \nde reglementare, din Franța, din Germania, din Italia, de unde doriți \ndumneavoastră,  are  dreptul  să-i fie decontată  diurna dacă  nu  stă  în \nBucurești și dacă domiciliază în altă parte, cum puteți să mințiți în \nhalul ăsta? Chiar nu mai aveți rușine? \n                                                                                             13                                                                                          \n     \nCum  puteți  dumneavoastră  să  nu  înțelegeți  că  pe  piața \nasigurărilor cei care controlează societățile de asigurări nu pot fi ca \nnivel  de  salarizare  sub  cei  pe  care  îi  controlează...?  Dacă  nu  vrem \ncorupție, domnule Năsui. \nSau vreți corupție? \nCe vreți? Ca să înțelegem. \nAveți o teorie bolșevică, îmi pare foarte rău să vă spun. \nAveți o teorie socialistă, aveți o teorie stângistă. \nȘi faceți asta doar din disperare. Pentru că la recentele alegeri \nprocentul dumneavoastră este la limită pentru intrarea în Parlament ca \nalianță. \nChiar nu mai aveți rușine? Chiar nu puteți să vă opriți din \ntăvălugul minciunilor pe care le rostogoliți în mediul online? \nAm sperat ca dumneavoastră, ca fiind un parlamentar tânăr, \nsă aveți puterea să recunoașteți ceea ce trebuie și ceea ce nu trebuie. \nVeniți și spuneți, știm noi cum fac, își mută domiciliul. \nPăi, ați făcut dumneavoastră? Sau de unde știți treaba asta? \n(Vociferări.) \nChiar nu mai aveți rușine? Pentru dumneavoastră chiar toate \nautoritățile statului trebuie călcate în picioare? (Vociferări.) \nDomnule Năsui, lăsați populismul deoparte! V-am mai spus \nde vreo două-trei ori și am tăcut, sperând că ați înțeles că nu puteți \ncălca în picioare orice în țara asta. \n                                                                                             14                                                                                          \n     \nLegea  spune  foarte  clar  –  autoritatea  de  reglementare,  cea \ncare controlează piața, trebuie să aibă o salarizare corespunzătoare cu \ncei de pe piață. Știți de ce? Pentru că așa spune legea, domnule Năsui. \nNu vă convine, modificați legea. \nDar asta spune legea, domnule Năsui, nu altceva. \nNu mai faceți populisme și ipocrizie de 2 bani! \nÎmi pare foarte rău că am crezut odată că aveți caracter! Nu \naveți, domnule Năsui! (Aplauze. Vociferări.) \nDomnul Robert-Marius Cazanciuc: \nStimați colegi, \nInvit  membrii  Birourilor  permanente  la  Sala  „Barbu \nCatargiu”. \nDeci membrii Birourilor celor două Camere vă rog, la Sala \n„Barbu Catargiu”. \n(Domnul deputat Claudiu-Iulius-Gavril Năsui solicită să ia \ncuvântul.) \n(În  continuare,  conducerea  ședinței  a  fost  preluată  de \ndoamna  deputat  Carmen-Ileana  Mihălcescu,  vicepreședinte  al \nCamerei Deputaților.) \nDoamna Carmen-Ileana Mihălcescu: \nDrept la replică, domnul Năsui, vă rog. \nDomnul Claudiu-Iulius-Gavril Năsui (de la tribună): \nMulțumesc frumos, doamnă președinte, pentru acest drept la \nreplică. \n                                                                                             15                                                                                          \n     \nÎn primul rând, subiectul era ANCOM, altă instituție căpușată \npolitic, după cum foarte bine știți. \nȘi, domnule Roman, știți foarte bine ce ați făcut. \nDomnul Florin-Claudiu Roman (din sală): \nCe-am făcut? \nDomnul Claudiu-Iulius-Gavril Năsui (de la tribună): \nAți introdus un proiect de lege, acum 3 zile, pe care l-ați pus \npe repede înainte, astăzi, în Comisia pentru buget, finanțe... \nDomnul Florin-Claudiu Roman (din sală): \nEu? \nDomnul Claudiu-Iulius-Gavril Năsui (de la tribună): \nÎn Biroul permanent, a fost pus ieri. Astăzi a fost convocată \nComisia  pentru  buget,  finanțe,  cu  proiectul  dumneavoastră,  semnat \nnumai de dumneavoastră, în care se află noi privilegii, noi beneficii... \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n...noi beneficii pentru membrii Consiliului de administrație al \nASF. \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n                                                                                             16                                                                                          \n     \nAnume? Stați să vă spun. \nNu vă... nu vă impacientați, că toate lucrurile se află și toate \nlucrurile sunt scrise. \nDoamna Carmen-Ileana Mihălcescu: \nAveți la dispoziție... \nDomnul Claudiu-Iulius-Gavril Năsui (de la tribună): \nAm avut speranța... \nDoamna Carmen-Ileana Mihălcescu: \n... două minute. Mai puțin de două minute... \nDomnul Claudiu-Iulius-Gavril Năsui (de la tribună): \n...că ați semnat un lucru fără să-l știți. \nDoamna Carmen-Ileana Mihălcescu: \n...pentru drept la replică. \nDomnul Claudiu-Iulius-Gavril Năsui (de la tribună): \nDar, după vehemența dumneavoastră, văd că chiar susțineți \ncu  aplomb  să  fie  privilegiile...  (Vociferări.)  ...pentru  cei  mai  mari \nbugetari de lux ai României și mai mari. \nȘi mai aveți tupeul, apoi, să spuneți că noi suntem bolșevici?! \n(Vociferări.) \nDumneavoastră  vreți  să  dați  din  banii  poporului,  din  banii \ncontribuabililor,  din  banii  oamenilor  care  plătesc  taxe  și  impozite, \nprivilegii mai mari! Și cei care sunt socialiști sunt USR? (Vociferări.) \nFals! \n                                                                                             17                                                                                          \n     \nSocialiștii sunt cei care iau de la toată lumea, de la cei care \nmuncesc  în  economia  reală,  prin  taxe  și  impozite  și  dau  unei \nnomenclaturi. Unei nomenclaturi politice ca aceea pe care o salvați \ndumneavoastră. \nPuteți  să  spuneți  ce  calomnii  doriți  dumneavoastră  și \nminciuni de Antena 3! Nu vă fac cinste, așa cum nici acest proiect de \nlege nu vă face cinste! \nDacă  aveți  pic  de  respect  pentru  poporul  român,  pentru \ncontribuabil, pentru liberalism și pentru orice ce-ar putea să însemne \nPNL  sau  de  dreapta  în  România,  veți  susține  eliminarea  acelui \namendament rușinos. \nUn amendament prin care – ca să fie clar pentru toată lumea \n– membrii Consiliului de administrație al ASF câștigă diurne în plus, \ndrepturi în plus, în cazul în care nu-și pun domiciliul în București. \nMă întrebați pe mine cine nu-și pune domiciliul în București? \nFaceți o mică investigație... (Vociferări.) \nPăi, nu. Nici eu. \nDoamna Carmen-Ileana Mihălcescu: \nAți  depășit  cele  două  minute,  domnule  Năsui,  vă  rog  să \nîncheiați. \nDomnul Claudiu-Iulius-Gavril Năsui (de la tribună): \nDar, ce, dreptul la replică e de doar două minute? \nDoamna Carmen-Ileana Mihălcescu: \nDreptul la replică e de două minute. \n                                                                                             18                                                                                          \n     \nMulțumesc. \nDomnul Claudiu-Iulius-Gavril Năsui (de la tribună): \nDar atacul poate să fie mai mult decât replica?! (Râsete.) \nDoamna Carmen-Ileana Mihălcescu: \nAcesta este regulamentul. \nDomnul Claudiu-Iulius-Gavril Năsui (de la tribună): \nAdică trebuie să existe o proporționalitate. \nDoamna Carmen-Ileana Mihălcescu: \nVreți să-l ignorați, înțeleg. \nVă rog, continuați. \nDomnul Claudiu-Iulius-Gavril Năsui (de la tribună): \nBun. Doar voiam să  menționez faptul că acest proiect este \nunul rușinos, care trece de data asta și cu susținerea PSD și a PNL. O \nfrăție pe care am mai văzut-o și care aș spera că se va termina sau că \ns-a terminat. \nȘi, da, socialism înseamnă să iei de la cei care produc, să iei \nprin taxe și impozite, și să dai unei minorități care se întâmplă să fie \nvremelnic la putere și să aibă influență politică. \nOr, proiectul acesta de lege exact asta face. \nȘi nu face doar asta, face chiar mai mult de atât. Mai reduce \nși  răspunderea  penală  și  civilă  pentru  membrii  Consiliului  de \nadministrație al ASF. \nToate lucrurile acestea sunt negru pe alb. \n                                                                                             19                                                                                          \n     \nDacă mă atacați pe mine, ca persoană, sau partidul din care \nfac parte, și spuneți că asta este socialism, asta nu înseamnă automat \ncă este adevărat și nu înseamnă că aveți dreptate. Dimpotrivă! Dacă vă \ndoriți o societate mai liberă și mai de dreapta trebuie tocmai să nu ne \nmai batem joc de taxele și impozitele oamenilor și să nu mai creăm \nbeneficii speciale pentru câțiva privilegiați care sunt  puși în funcții \npolitice. \nȘi asta este tot ce ne dorim. \nȘi  încă  un  lucru.  Proiectul  dumneavoastră  care  trece  pe \nrepede înainte prin toate comisiile sau, mă rog, comisiile relevante, \nnici măcar n-are avize de la Consiliul Legislativ și de la... nimic. A \nfost pus ieri pe ordinea de zi, cu termen de primire puncte de vedere \nazi. De ieri până azi. Pentru o chestiune pe care, haideți să fim serioși, \nnu  ajută  decât  minoritatea  care  se  află  vremelnic  în  Consiliul  de \nadministrație al ASF. \nȘi pentru lucrurile acestea nu doar că nu mi-e rușine... \nDoamna Carmen-Ileana Mihălcescu: \nMulțumesc. \nDomnul Claudiu-Iulius-Gavril Năsui (de la tribună): \n...sunt mândru. \nDoamna Carmen-Ileana Mihălcescu: \nMulțumesc frumos. \nDomnul Claudiu-Iulius-Gavril Năsui (de la tribună): \nȘi o să fac asta și în viitoarea legislatură... \n                                                                                             20                                                                                          \n     \nDoamna Carmen-Ileana Mihălcescu: \nDomnule Roman... \nDomnul Claudiu-Iulius-Gavril Năsui (de la tribună): \n...și în oricare legislatură mă voi afla aici... \nDoamna Carmen-Ileana Mihălcescu: \n...vă rog să interveniți cu un drept la replică. \nDomnul Claudiu-Iulius-Gavril Năsui (de la tribună): \n...să combat aceste privilegii pe care le faceți pentru prietenii \ndumneavoastră politici. \nMulțumesc. (Aplauze.) \nDoamna Carmen-Ileana Mihălcescu: \nDar vă rog să nu generați un alt drept la replică, vă rog foarte \nmult. \nMulțumesc. \nDomnul Florin-Claudiu Roman (de la tribună): \nNu, doamnă președinte, nu voi vorbi despre Troțki, că tocmai \nl-am auzit pe noul Troțki din USR. (Râsete.) \nMi-am amintit de discursurile lui Troțki, bolșevicul, care sunt \ncopie la indigo cu ceea ce a spus antevorbitorul meu. \nAm să încerc să-i explic domnului, tovarășului deputat Năsui, \nceea  ce  nu  va  pricepe  niciodată  și  ceea  ce  el  prezintă  ca  fiind \nprivilegii. \n                                                                                             21                                                                                          \n     \nDacă n-ați fi un – haideți, să nu folosesc un termen dur – un \nom care... \nPuneți mâna pe carte și citiți legea! \nVeți observa, veți observa, domnule deputat, că întotdeauna, \ncu  o  scurtă  perioadă,  de  2  ani  de  zile,  membrii...  Consiliului  de \nsupraveghere  se  numește,  nu  consiliu  de  administrație.  Nu  e  o \nsocietate comercială, e o autoritate de reglementare. \nDeci prima lecție pe care v-o dau astăzi de la tribună este să \nfaceți  diferența  între  o  societate  comercială,  cu  un  consiliu  de \nadministrație, și o autoritate de reglementare condusă de un consiliu \nde supraveghere. (Vociferări.) \nÎn altă ordine de idei, până acum 4 ani de zile, tot ceea ce \nînsemna autoritate de pe piața bancară – ASF, CNVM, chiar și BNR – \ndacă vă uitați în lege veți observa că nu erau trași la răspundere penală \npentru vot, domnule Năsui. Pentru votul pe care îl exprimă. \nȘi este peste tot în lume așa. Și am să vă explic și de ce, ca să \npricepeți și dumneavoastră, că văd că pricepeți mai greu. (Vociferări.) \nNu poți să te duci să aplici o sancțiune care înseamnă 1% din \ncapitalul social, unei firme de asigurări care are un capital social de \nsute de milioane de euro, fără să stai cu sabia deasupra capului că \ncineva din piață are suficienți bani să plătească tot ceea ce înseamnă \nparte de atac public. \nTrebuie să iei decizii corecte, și atunci trebuie să fii protejat \nde lege, pentru vot! \n                                                                                             22                                                                                          \n     \nEste  a  doua  lecție  pe  care  v-o  dau,  pentru  că  nu  faceți \ndiferența între una și alta. \nA treia chestiune pe care am să v-o spun, domnule Năsui. \nÎmi asum integral acest proiect de lege. Și știu exact ce-am \nscris acolo. \nDe exemplu, am trecut un articol în care am spus că paza \ntrebuie  asigurată  de  jandarmerie.  Știți  de  ce?  Știți  de  ce?  Vreți  să \nrămână aceeași firmă privată care a căpușat ASF? Asta vreți? Asta vă \nderanjează? \nV-ați băgat pe un teren pe care dumneavoastră vreți să păreți \ncă-l cunoașteți. \nNu-l cunoașteți, domnule Năsui, îmi pare foarte rău. \nDar nu doar că nu-l cunoașteți, atât timp cât faceți o confuzie \ngravă între o autoritate de reglementare independentă și o societate \ncomercială,  între  un  consiliu  de  supraveghere  și  un  consiliu  de \nadministrație, înțeleg foarte clar că habar nu aveți pe ce lume trăiți. \nVă  mai  rog,  pentru  ultima  dată,  terminați  cu  populismele. \nDacă vreți să fiți în conducerea acestei țări, dumneavoastră trebuie să \nfaceți dovada că sunteți pregătit! Or, atâta timp cât, vă repet, nu faceți \ndiferența între o societate comercială și o autoritate de reglementare, \ncare  trebuie  să  fie  independentă,  domnule  Năsui,  și  unde \ndumneavoastră v-ați trimis reprezentant, atâta timp cât nu înțelegeți, \natâta  timp  cât  nu  înțelegeți  care  e  diferența  între  consiliul  de \nadministrație al unei societăți comerciale și consiliul de supraveghere, \natâta timp cât nu înțelegeți că într-o democrație puternică autoritățile \n                                                                                             23                                                                                          \n     \nde  reglementare  trebuie  susținute  prin  lege,  tocmai  ca  să  nu  fie \ncoruptibile,  înseamnă  că  de  fapt  principiul  dumneavoastră  de  viață \neste: „Cine a stat 5 ani la ruși nu poate gândi ca Bush!”. \nÎmi pare foarte rău pentru dumneavoastră, chiar vă credeam \nun om pregătit. Mi-am dat seama că sunteți praf și pulbere! \nDoamna Carmen-Ileana Mihălcescu: \nMulțumesc. \n \nDupă exercitarea votului \n(În continuare, conducerea ședinței a fost preluată de domnul \nsenator Robert-Marius Cazanciuc, vicepreședinte al Senatului.) \nDomnul Robert-Marius Cazanciuc: \nStimați colegi, \nSala, aproape plină. Așa că reluăm lucrările. \nAvem procesul-verbal? \nDomnul Mario-Ovidiu Oprea (din sală): \nDa. \nDomnul Robert-Marius Cazanciuc: \nDa? \nVă rog, domnul senator Mario Oprea. \nRezultatul votului. \nDomnul Mario-Ovidiu Oprea (de la tribună): \nBună ziua, tuturor! \n                                                                                             24                                                                                          \n     \nDau  citire  procesului-verbal  referitor  la  rezultatul  votului \nexprimat  de  către  deputați  și  senatori  cu  privire  la  numirea \npreședintelui  Autorității  Naționale  pentru  Administrare  și \nReglementare în Comunicații. \nBirourile  permanente  ale  celor  două  Camere  ale \nParlamentului,  în  temeiul  art.  44  alin.  (4)  din  Regulamentul \nactivităților comune ale Camerei Deputaților și Senatului, republicat, \nau procedat la verificarea și numărarea voturilor exprimate prin vot \nsecret cu buletine, de către deputați și senatori, asupra propunerii de \nnumire  în  funcția  de  președinte  al  Autorității  Naționale  pentru \nAdministrare  și  Reglementare  în  Comunicații,  și  au  constatat \nurmătoarele: \n- Numărul total al deputaților și senatorilor: 464; \n- Numărul deputaților și senatorilor prezenți: 322; \n- Numărul total de voturi exprimate: 322; \n- Numărul de voturi anulate: 3; \n- Numărul total de voturi valabil exprimate: 319. \nDupă  verificarea  și  numărarea  voturilor  au  rezultat \nurmătoarele: \nDomnul Stoica Vlad Ștefan:  \n- voturi pentru: 283; \n- voturi contra: 36. \nDoamna Catrina Maria-Manuela: \n- voturi pentru: 12; \n- voturi contra: 307. \n                                                                                             25                                                                                          \n     \nDomnul Smeeianu Ion: \n- voturi pentru: 1; \n- voturi contra: 318. \nDomnul Rozolea Mircea Valentin: \n- voturi pentru: 23; \n- voturi contra: 296. \nCa urmare, Birourile permanente au constatat că este întrunită \nmajoritatea de voturi necesară pentru numirea domnului Stoica Vlad \nȘtefan  în  funcția  de  președinte  al  Autorității  Naționale  pentru \nAdministrare și Reglementare în Comunicații, pentru perioada rămasă \na mandatului de 6 ani început în data de 11 mai 2017. \nMulțumesc. \nDomnul Robert-Marius Cazanciuc: \nDa. \nMulțumesc domnului senator Mario Oprea. \nStimați colegi, \nAșa cum am fost deja informați, potrivit rezultatului votului, \nParlamentul  României  a  hotărât  numirea  domnului  Vlad  Stoica  în \nfuncția de președinte al ANCOM. \nÎi dorim succes și înțelepciune într-o misiune complicată în \naceste vremuri! \nStimați colegi, \nOrdinea de zi a fost epuizată. \nDeclar  închisă  ședința  comună  a  Camerei  Deputaților  și \nSenatului. \n                                                                                             26                                                                                          \n     \nSă ne revedem sănătoși! \n \nȘedința s-a încheiat la ora 15,16. \n \n \n "
    },
    "24": {
        "start_text": "Domnul Claudiu-Iulius-Gavril Năsui :",
        "start_index": -1,
        "end_text": "Doamna Carmen-Ileana Mihălcescu:",
        "end_index": -1,
        "text": "                                                       1                                                                                          \n     \n13 octombrie 2020 – ședință comună \n \n \nS U M A R \n \n1.  Numirea  președintelui  Autorității  Naționale  3. \npentru Administrare și Reglementare în Comunicații \n(ANCOM). \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n \nS T E N O G R A M A \nȘedinței comune  \na Camerei Deputaților și Senatului \ndin ziua de 13 octombrie 2020 \n \nȘedința a început la ora 13,03. \nLucrările ședinței au fost conduse de domnul senator Robert-\nMarius Cazanciuc, vicepreședinte al Senatului, și de doamna deputat \nCarmen-Ileana  Mihălcescu,  vicepreședinte  al  Camerei  Deputaților, \nasistați  de  domnul  deputat  Iulian  Iancu,  secretar  al  Camerei \nDeputaților, și de domnul senator Mario-Ovidiu Oprea, secretar al \nSenatului. \nDomnul Robert-Marius Cazanciuc: \nBucuria  acestei  revederi  nu  va  dura  foarte  mult  în  sala  de \nplen, după cum știți deja. \nDoamnelor și domnilor deputați și senatori, \nDeclar  deschisă  ședința  comună  de  astăzi  a  Senatului  și \nCamerei Deputaților. \nStimați colegi, \nOrdinea  de  zi,  programul  de  lucru,  precum  și  formula  de \ndesfășurare  pentru  ședința  comună  au  fost  stabilite  de  Birourile \npermanente ale celor două Camere, cu participarea liderilor grupurilor \nparlamentare și sunt afișate pe site-urile celor două Camere. \n                                                                                             3                                                                                          \n     \nProgramul de lucru va dura până la finalizarea ordinii de zi. \nPe ordinea de zi astăzi avem numirea președintelui Autorității \nNaționale pentru Administrare și Reglementare în Comunicații. \nStimați colegi, \nCu privire la desfășurarea votului secret cu buletine, Birourile \npermanente reunite, cu participarea liderilor grupurilor parlamentare, \npropun următoarea procedură. \nExercitarea votului secret cu buletine de vot se va face pe \ngrupuri  parlamentare,  în  sala  Biroului  permanent  al  Camerei \nDeputaților, Sala „Barbu Catargiu”, de la nivelul P1, după următorul \nprogram: \n13,30-14,05  –  Grupurile  parlamentare  ale  PSD,  precum  și \nsenatorii și deputații neafiliați; \n14,05-14,15 – Grupul parlamentar al minorităților naționale \ndin Camera Deputaților; \n14,15-14,35 – Grupurile parlamentare ale PNL; \n14,35-14,50 – Grupurile parlamentare ale USR; \n14,50-15,05 – Grupurile parlamentare ale UDMR; \n15,05-15,15 – Grupul parlamentar PRO România din Camera \nDeputaților; \n15,15-15,25  –  Grupul  parlamentar  al  PMP  din  Camera \nDeputaților. \nStimați colegi, \n                                                                                             4                                                                                          \n     \nÎn  sala  de  vot  „Barbu  Catargiu”  vor  fi  prezenți  permanent \nchestorii  care  înmânează  buletinele  de  vot  și  secretarul  care \nconsemnează prezența parlamentarilor la vot. \nCum spuneam, avem pe ordinea de zi numirea în funcția de \npreședinte  al  Autorității  Naționale  pentru  Administrare  și \nReglementare în Comunicații. \nRaportul  comun  al  Comisiilor  pentru  comunicații  și \ntehnologia  informației,  ale  celor  două  Camere  ale  Parlamentului,  a \nfost afișat pe paginile de Internet ale celor două Camere. \nDin  partea  celor  două  comisii  de  specialitate,  o  rog  pe \ndoamna deputat Ionela Dobrică să ne prezinte raportul. \nDoamna Ionela Viorela Dobrică (de la tribună): \nRaport comun cu privire la numirea în funcția de președinte \nal  Autorității  Naționale  pentru  Administrare  și  Reglementare  în \nComunicații – ANCOM. \nÎn urma procedurii de selecție, membrii celor două comisii au \nconstatat că următorii candidați îndeplinesc condițiile prevăzute la art. \n11 alin. (3) și (4) din Ordonanța de urgență a Guvernului nr. 22/2009 \nprivind  înființarea  Autorității  Naționale  pentru  Administrare  și \nReglementare în Comunicații, aprobată prin Legea nr. 113/2010, cu \nmodificările și completările ulterioare, astfel: \n- Stoica Vlad Ștefan; \n- Catrina Manuela-Maria; \n- Smeeianu Ion  \n- Rozolea Mircea Valentin. \n                                                                                             5                                                                                          \n     \nAnexa nr. 1 cuprinde dosarele candidaților care îndeplinesc \ncondițiile prevăzute la art. 11 alin. (3) și (4) din Ordonanța de urgență \na  Guvernului  nr.  22/2009  privind  înființarea  Autorității  Naționale \npentru  Administrare  și  Reglementare  în  Comunicații,  aprobată  prin \nLegea nr. 113/2010, cu modificările și completările ulterioare. \nAnexa  nr.  2  cuprinde  dosarele  candidaților  care  nu \nîndeplinesc condițiile prevăzute în ordonanța anterior menționată. \nVă mulțumesc. \nDomnul Robert-Marius Cazanciuc: \nDa. \nStimați colegi, \nDacă sunt intervenții? \nVă rog, Grupul USR. \nDomnul Cătălin Drulă (de la tribună): \nDa. \nMulțumesc, domnule președinte. \nIată  o  sală  plină  de  parlamentari,  voie  bună,  pumnii  se \nciocnesc. E ca o reuniune, așa, după vacanță. \nCare  e  motivul  important  al  acestei  reuniuni?  (Vociferări.) \nArde  undeva?  E  urgență?  Măsuri  pe  timp  de  pandemie,  sociale, \neconomice? Nu. (Vociferări.) \nMotivul este același care domină clasa politică de 30 de ani – \ntrocul cu funcții. (Vociferări.) \n                                                                                             6                                                                                          \n     \nLa  ANCOM  și-a  dat  demisia  domnul  Grindeanu,  care  e \nnumărul 2 în PSD, acum. \nBineînțeles, 3 ani de zile a respectat legea și a fost apolitic, \nnu-i așa? \nCă toți știm că legile, de fapt, sunt un pic la mișto și toate \ncriteriile astea. \nDar  și-a  dat  demisia  într-un  final  pentru  că  era  în \nincompatibilitate deja de două luni. \nCare e urgența? \nAvem 2 vicepreședinți care pot prelua cu puteri depline acest \nmandat, iar noul Parlament, legitim, mandatat și ales de români – și \nda, voi, de la PSD, v-ați pierdut legitimitatea în acest Parlament – ar fi \nputut să aleagă un președinte, o persoană care să nu fie politică, care \nsă fie un profesionist în domeniu. \nAșa a fost creată această autoritate, ANCOM. Dacă, iarăși, nu \ntratăm lucrurile la mișto, da? \nÎn 2009, Comisia Europeană ne-a spus că trebuie reglementat \nacest domeniu, o piață de miliarde, acum este și miza 5G pe masă, de \ncătre o autoritate autonomă. \nGrabă,  toți  parlamentarii  vin  să  alegem  pe  cineva  care  e \ndinainte determinat. Știm cu toții că va ieși de aici fostul șef de cabinet \nal domnului Ponta. (Vociferări.) \nPe partea PNL – că tot am vorbit mai devreme despre PSD și \nPNL – nu văd niciun fel de opoziție la această mișcare. N-am văzut să \n                                                                                             7                                                                                          \n     \nfie  vreun  candidat.  Înțeleg  că  sunt  de  acord.  Înțeleg  că  și  domnul \nOrban e de acord. \nDe altfel, și cu Legea care punea un consiliu de 7 oameni, ca \nsă fie mai multe poziții, că sunt mai multe funduri de oameni care cad \npe lângă Parlament și nu mai vin aici pe aceste scaune, era de acord \nPNL. (Vociferări.) \nNu și-a obținut acordul de la președintele Iohannis, al cărui \ngest îl salut, că a atacat la CCR acea lege. \nDar, între timp, mergem înainte cu această numire - pe repede \nînainte - care n-are absolut niciun sens în acest moment, în contextul \nîn  care  ne  aflăm.  Avem  doi  oameni  profesioniști  pe  funcțiile  de \nvicepreședinte, au zeci de ani vechime în instituție. \nÎn aceste condiții, noi, cei de la USR, îl vom vota pe singurul \ncandidat care a reușit să treacă de furcile caudine ale comisiei și să \najungă la plen, care nu e un candidat al PSD, că v-ați pus acolo 3 \ncandidați, dar numai unul e cel ales – fostul șef de cabinet al domnului \nPonta. (Vociferări.) \nVom vota un om care are experiență în domeniul privat, a \nlucrat la o companie mare de telecomunicații și are un CV solid. \nDin păcate, aici s-a făcut o mascaradă. Văd că și colegii de la \nPNL... (Vociferări.) \nUnde e liderul dumneavoastră de grup? Poate are o poziție pe \ntema  asta.  Ce  părere  aveți  despre  faptul  că  PSD  își  pune  omul  la \nANCOM? Ce îndemn de vot aveți astăzi? Îl votați pe Vlad Stoica? \n                                                                                             8                                                                                          \n     \n(Vociferări.)  E  OK,  nu?  Sunteți  în  opoziție  față  de  PSD.  Nu  vă \nînțelegeți. Am înțeles. \nEi,  românii  văd  lucrurile  astea...  (Vociferări.)  ...oricât \nîncercați, oricâți bani pompați în presă – câte 200 de milioane – și așa \nmai departe. \nȘi o să vedeți asta și la votul din 6 decembrie. \nVă mulțumesc. \nDomnul Robert-Marius Cazanciuc: \nDa. \nMulțumesc. \nNoi, de la PSD, vă salutăm cu respect pe dumneavoastră, de \nla USR, prin domnul Simonis. \nVă rog. \nDomnul Alfred-Robert Simonis (de la tribună): \nMulțumesc, domnule președinte, doamnă președinte. \nÎn  primul  rând,  aș  spune  că  legitimitatea  Partidului  Social \nDemocrat n-o stabiliți dumneavoastră, stimați colegi de la USR. Mai \nales că au stabilit românii, în urmă cu două săptămâni, legitimitatea \nfiecăruia dintre noi. \nOr,  în  dreptul  nostru  scrie  1.450  de  primari;  la \ndumneavoastră, vreo 35. \nDe acolo vă luați legitimitatea! (Aplauze.) Din voturi, nu din \nstrigat la Parlament! (Aplauze.) \n                                                                                             9                                                                                          \n     \nPe de altă parte, dumneavoastră ați dat argumente suficiente \npentru care e nevoie urgentă de această numire – „piață de miliarde”, \n„5G”. Citez din dumneavoastră. \nPăi, nu e important ca pe lângă cei doi profesioniști, pe care \ntot Partidul Social Democrat i-a desemnat – uite, asta uitați să spuneți \n–  să  mai  punem  unul,  al  treilea,  să  se  ocupe  de  această  piață  de \nmiliarde, de implementarea 5G și de alte chestiuni importante? \nCât despre necesitatea în grabă de a vota, păi, am și o eu o \nîntrebare,  stimați  colegi  de  la  USR.  Tocmai  s-a  încheiat  plenul \nCamerei Deputaților. Plen al Camerei Deputaților, unde un deputat al \nUSR și-a dat demisia. (Vociferări.) \nAstăzi  ați  trimis  înlocuirea  acelui  deputat  cu  un  alt  coleg \ndeputat și mâine vreți să-l validați. \nCare  e  graba?  De  ce  nu  lăsăm  ca  Parlamentul  viitor  să \nhotărască, eventual? (Vociferări.) \nCând e vorba de colegii dumneavoastră e grabă. \nEventual, sperați că veți câștiga alegerile și că veți putea să \nnumiți dumneavoastră pentru un rest de mandat. \nEu  vreau  să  vă  reamintesc  așa.  Mandatul  președintelui \nANCOM a început în urmă cu 2 ani și jumătate, în acest Parlament. \nExistă un rest de mandat, de 2 ani și jumătate, și este atributul acestui \nParlament să dea restul de mandat, să pună omul pe restul de mandat. \nE simplu. (Aplauze.) \nDomnul Robert-Marius Cazanciuc: \nDa. \n                                                                                             10                                                                                          \n     \nMulțumesc. \nDin partea Grupului minorităților, domnul deputat Grosaru, \nvă rog. \nDomnul Andi-Gabriel Grosaru (de la tribună): \nDomnule președinte, \nStimați colegi, \nTrebuie  să  facem  o  mențiune.  În  primul  rând,  pentru \ncorectitudine. \nPoate unii dintre colegii noștri sunt în continuare în vacanță, \ndar Camera Deputaților... Parlamentul României a lucrat și în sesiune \nextraordinară. \nDeci nu am fost în vacanță. \nVă mulțumesc. \nDomnul Robert-Marius Cazanciuc: \nMulțumesc. \nDacă nu mai sunt alte intervenții, stimați colegi, luăm act de \nraportul comun întocmit de cele două comisii de specialitate. \nȘi vă reamintesc, conform art. 99 din Regulamentul comun al \nCamerei  și  Senatului,  pentru  numirea  președintelui  Autorității \nNaționale pentru Administrare și Reglementare în Comunicații, votul \neste secret și se exprimă prin buletine de vot care vor fi completate \nconform propunerilor din raportul comisiilor. \n                                                                                             11                                                                                          \n     \nPentru  a  fi  aprobată  numirea  președintelui  Autorității \nNaționale  pentru  Administrare  și  Reglementare  în  Comunicații  este \nnecesar votul majorității senatorilor și deputaților prezenți. \nStimați colegi, \nAm finalizat dezbaterile. \nVă reamintesc modalitatea de vot în cazul votului secret cu \nbuletine de vot. \nÎn Sala „Barbu Catargiu” este amplasată urna de vot. \nFiecare deputat și senator va primi buletinul de vot. \nSenatorul și deputatul votează pentru numire lăsând neatinse \nnumele și prenumele persoanei propuse pentru a fi numită și votează \ncontra numirii tăind numele persoanei propuse. \nSunt nule buletinele de vot care nu poartă ștampila de control \nși cele pe care numărul candidaților, ale căror nume nu au fost tăiate, \ndepășește numărul funcțiilor pentru care se face alegerea. \nCu  aceste  precizări,  stimați  colegi,  urmează  exprimarea \nvotului. \nÎi  invit  pe  domnii  chestori  în  sala  Biroului  permanent  al \nCamerei, „Barbu Catargiu”. \nGrupurile  parlamentare  vor  vota  conform  programului \nanunțat anterior. \nVă rog, chestorii. \n(Domnul  deputat  Florin-Claudiu  Roman  solicită  să  ia \ncuvântul.) \nO chestiune de procedură, domnul Roman, vă rog. \n                                                                                             12                                                                                          \n     \nDomnul Florin-Claudiu Roman (de la tribună): \nMulțumesc, domnule președinte. \nDoamnelor și domnilor colegi, \nBolșevismul  are  o  nouă  culoare  politică  în  Parlamentul \nRomâniei prin Uniunea Salvați România. (Râsete.) \nDomnul  deputat  sau  tovarășul  deputat  Claudiu  Năsui,  „un \nbăiat din stele”, cum se spune în popor, a venit să ne spună astăzi că \npoate fi cel mai mare lansator de fake news din Parlamentul României. \nSă vii să faci acuzații mizerabile spunând că o autoritate de \nreglementare  independentă  trebuie  ținută  sub  sfera  intereselor \noperatorilor de pe piață înseamnă bolșevism, domnule Năsui. \nEu  credeam  că  cine  a  stat 5  ani  la  ruși  nu  poate  gândi  ca \nBush, dar am văzut că sunteți mai socialist și mai bolșevic decât foarte \nmulți dintre cei care sunt reprezentanți ai acestui sistem. \nCum  puteți  dumneavoastră,  vă  întreb,  să  spuneți  asemenea \nminciuni, împreună cu Vlad Voiculescu? Cum puteți? \nDumneavoastră știți că în Legea de funcționare a ASF existau \naceste prevederi? \nÎncercați să mințiți poporul spunând că liberalii dau privilegii. \nSă vă fie rușine, domnule Năsui! \nDacă pentru dumneavoastră un reprezentant al unei autorități \nde reglementare, din Franța, din Germania, din Italia, de unde doriți \ndumneavoastră,  are  dreptul  să-i fie decontată  diurna dacă  nu  stă  în \nBucurești și dacă domiciliază în altă parte, cum puteți să mințiți în \nhalul ăsta? Chiar nu mai aveți rușine? \n                                                                                             13                                                                                          \n     \nCum  puteți  dumneavoastră  să  nu  înțelegeți  că  pe  piața \nasigurărilor cei care controlează societățile de asigurări nu pot fi ca \nnivel  de  salarizare  sub  cei  pe  care  îi  controlează...?  Dacă  nu  vrem \ncorupție, domnule Năsui. \nSau vreți corupție? \nCe vreți? Ca să înțelegem. \nAveți o teorie bolșevică, îmi pare foarte rău să vă spun. \nAveți o teorie socialistă, aveți o teorie stângistă. \nȘi faceți asta doar din disperare. Pentru că la recentele alegeri \nprocentul dumneavoastră este la limită pentru intrarea în Parlament ca \nalianță. \nChiar nu mai aveți rușine? Chiar nu puteți să vă opriți din \ntăvălugul minciunilor pe care le rostogoliți în mediul online? \nAm sperat ca dumneavoastră, ca fiind un parlamentar tânăr, \nsă aveți puterea să recunoașteți ceea ce trebuie și ceea ce nu trebuie. \nVeniți și spuneți, știm noi cum fac, își mută domiciliul. \nPăi, ați făcut dumneavoastră? Sau de unde știți treaba asta? \n(Vociferări.) \nChiar nu mai aveți rușine? Pentru dumneavoastră chiar toate \nautoritățile statului trebuie călcate în picioare? (Vociferări.) \nDomnule Năsui, lăsați populismul deoparte! V-am mai spus \nde vreo două-trei ori și am tăcut, sperând că ați înțeles că nu puteți \ncălca în picioare orice în țara asta. \n                                                                                             14                                                                                          \n     \nLegea  spune  foarte  clar  –  autoritatea  de  reglementare,  cea \ncare controlează piața, trebuie să aibă o salarizare corespunzătoare cu \ncei de pe piață. Știți de ce? Pentru că așa spune legea, domnule Năsui. \nNu vă convine, modificați legea. \nDar asta spune legea, domnule Năsui, nu altceva. \nNu mai faceți populisme și ipocrizie de 2 bani! \nÎmi pare foarte rău că am crezut odată că aveți caracter! Nu \naveți, domnule Năsui! (Aplauze. Vociferări.) \nDomnul Robert-Marius Cazanciuc: \nStimați colegi, \nInvit  membrii  Birourilor  permanente  la  Sala  „Barbu \nCatargiu”. \nDeci membrii Birourilor celor două Camere vă rog, la Sala \n„Barbu Catargiu”. \n(Domnul deputat Claudiu-Iulius-Gavril Năsui solicită să ia \ncuvântul.) \n(În  continuare,  conducerea  ședinței  a  fost  preluată  de \ndoamna  deputat  Carmen-Ileana  Mihălcescu,  vicepreședinte  al \nCamerei Deputaților.) \nDoamna Carmen-Ileana Mihălcescu: \nDrept la replică, domnul Năsui, vă rog. \nDomnul Claudiu-Iulius-Gavril Năsui (de la tribună): \nMulțumesc frumos, doamnă președinte, pentru acest drept la \nreplică. \n                                                                                             15                                                                                          \n     \nÎn primul rând, subiectul era ANCOM, altă instituție căpușată \npolitic, după cum foarte bine știți. \nȘi, domnule Roman, știți foarte bine ce ați făcut. \nDomnul Florin-Claudiu Roman (din sală): \nCe-am făcut? \nDomnul Claudiu-Iulius-Gavril Năsui (de la tribună): \nAți introdus un proiect de lege, acum 3 zile, pe care l-ați pus \npe repede înainte, astăzi, în Comisia pentru buget, finanțe... \nDomnul Florin-Claudiu Roman (din sală): \nEu? \nDomnul Claudiu-Iulius-Gavril Năsui (de la tribună): \nÎn Biroul permanent, a fost pus ieri. Astăzi a fost convocată \nComisia  pentru  buget,  finanțe,  cu  proiectul  dumneavoastră,  semnat \nnumai de dumneavoastră, în care se află noi privilegii, noi beneficii... \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n...noi beneficii pentru membrii Consiliului de administrație al \nASF. \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n                                                                                             16                                                                                          \n     \nAnume? Stați să vă spun. \nNu vă... nu vă impacientați, că toate lucrurile se află și toate \nlucrurile sunt scrise. \nDoamna Carmen-Ileana Mihălcescu: \nAveți la dispoziție... \nDomnul Claudiu-Iulius-Gavril Năsui (de la tribună): \nAm avut speranța... \nDoamna Carmen-Ileana Mihălcescu: \n... două minute. Mai puțin de două minute... \nDomnul Claudiu-Iulius-Gavril Năsui (de la tribună): \n...că ați semnat un lucru fără să-l știți. \nDoamna Carmen-Ileana Mihălcescu: \n...pentru drept la replică. \nDomnul Claudiu-Iulius-Gavril Năsui (de la tribună): \nDar, după vehemența dumneavoastră, văd că chiar susțineți \ncu  aplomb  să  fie  privilegiile...  (Vociferări.)  ...pentru  cei  mai  mari \nbugetari de lux ai României și mai mari. \nȘi mai aveți tupeul, apoi, să spuneți că noi suntem bolșevici?! \n(Vociferări.) \nDumneavoastră  vreți  să  dați  din  banii  poporului,  din  banii \ncontribuabililor,  din  banii  oamenilor  care  plătesc  taxe  și  impozite, \nprivilegii mai mari! Și cei care sunt socialiști sunt USR? (Vociferări.) \nFals! \n                                                                                             17                                                                                          \n     \nSocialiștii sunt cei care iau de la toată lumea, de la cei care \nmuncesc  în  economia  reală,  prin  taxe  și  impozite  și  dau  unei \nnomenclaturi. Unei nomenclaturi politice ca aceea pe care o salvați \ndumneavoastră. \nPuteți  să  spuneți  ce  calomnii  doriți  dumneavoastră  și \nminciuni de Antena 3! Nu vă fac cinste, așa cum nici acest proiect de \nlege nu vă face cinste! \nDacă  aveți  pic  de  respect  pentru  poporul  român,  pentru \ncontribuabil, pentru liberalism și pentru orice ce-ar putea să însemne \nPNL  sau  de  dreapta  în  România,  veți  susține  eliminarea  acelui \namendament rușinos. \nUn amendament prin care – ca să fie clar pentru toată lumea \n– membrii Consiliului de administrație al ASF câștigă diurne în plus, \ndrepturi în plus, în cazul în care nu-și pun domiciliul în București. \nMă întrebați pe mine cine nu-și pune domiciliul în București? \nFaceți o mică investigație... (Vociferări.) \nPăi, nu. Nici eu. \nDoamna Carmen-Ileana Mihălcescu: \nAți  depășit  cele  două  minute,  domnule  Năsui,  vă  rog  să \nîncheiați. \nDomnul Claudiu-Iulius-Gavril Năsui (de la tribună): \nDar, ce, dreptul la replică e de doar două minute? \nDoamna Carmen-Ileana Mihălcescu: \nDreptul la replică e de două minute. \n                                                                                             18                                                                                          \n     \nMulțumesc. \nDomnul Claudiu-Iulius-Gavril Năsui (de la tribună): \nDar atacul poate să fie mai mult decât replica?! (Râsete.) \nDoamna Carmen-Ileana Mihălcescu: \nAcesta este regulamentul. \nDomnul Claudiu-Iulius-Gavril Năsui (de la tribună): \nAdică trebuie să existe o proporționalitate. \nDoamna Carmen-Ileana Mihălcescu: \nVreți să-l ignorați, înțeleg. \nVă rog, continuați. \nDomnul Claudiu-Iulius-Gavril Năsui (de la tribună): \nBun. Doar voiam să  menționez faptul că acest proiect este \nunul rușinos, care trece de data asta și cu susținerea PSD și a PNL. O \nfrăție pe care am mai văzut-o și care aș spera că se va termina sau că \ns-a terminat. \nȘi, da, socialism înseamnă să iei de la cei care produc, să iei \nprin taxe și impozite, și să dai unei minorități care se întâmplă să fie \nvremelnic la putere și să aibă influență politică. \nOr, proiectul acesta de lege exact asta face. \nȘi nu face doar asta, face chiar mai mult de atât. Mai reduce \nși  răspunderea  penală  și  civilă  pentru  membrii  Consiliului  de \nadministrație al ASF. \nToate lucrurile acestea sunt negru pe alb. \n                                                                                             19                                                                                          \n     \nDacă mă atacați pe mine, ca persoană, sau partidul din care \nfac parte, și spuneți că asta este socialism, asta nu înseamnă automat \ncă este adevărat și nu înseamnă că aveți dreptate. Dimpotrivă! Dacă vă \ndoriți o societate mai liberă și mai de dreapta trebuie tocmai să nu ne \nmai batem joc de taxele și impozitele oamenilor și să nu mai creăm \nbeneficii speciale pentru câțiva privilegiați care sunt  puși în funcții \npolitice. \nȘi asta este tot ce ne dorim. \nȘi  încă  un  lucru.  Proiectul  dumneavoastră  care  trece  pe \nrepede înainte prin toate comisiile sau, mă rog, comisiile relevante, \nnici măcar n-are avize de la Consiliul Legislativ și de la... nimic. A \nfost pus ieri pe ordinea de zi, cu termen de primire puncte de vedere \nazi. De ieri până azi. Pentru o chestiune pe care, haideți să fim serioși, \nnu  ajută  decât  minoritatea  care  se  află  vremelnic  în  Consiliul  de \nadministrație al ASF. \nȘi pentru lucrurile acestea nu doar că nu mi-e rușine... \nDoamna Carmen-Ileana Mihălcescu: \nMulțumesc. \nDomnul Claudiu-Iulius-Gavril Năsui (de la tribună): \n...sunt mândru. \nDoamna Carmen-Ileana Mihălcescu: \nMulțumesc frumos. \nDomnul Claudiu-Iulius-Gavril Năsui (de la tribună): \nȘi o să fac asta și în viitoarea legislatură... \n                                                                                             20                                                                                          \n     \nDoamna Carmen-Ileana Mihălcescu: \nDomnule Roman... \nDomnul Claudiu-Iulius-Gavril Năsui (de la tribună): \n...și în oricare legislatură mă voi afla aici... \nDoamna Carmen-Ileana Mihălcescu: \n...vă rog să interveniți cu un drept la replică. \nDomnul Claudiu-Iulius-Gavril Năsui (de la tribună): \n...să combat aceste privilegii pe care le faceți pentru prietenii \ndumneavoastră politici. \nMulțumesc. (Aplauze.) \nDoamna Carmen-Ileana Mihălcescu: \nDar vă rog să nu generați un alt drept la replică, vă rog foarte \nmult. \nMulțumesc. \nDomnul Florin-Claudiu Roman (de la tribună): \nNu, doamnă președinte, nu voi vorbi despre Troțki, că tocmai \nl-am auzit pe noul Troțki din USR. (Râsete.) \nMi-am amintit de discursurile lui Troțki, bolșevicul, care sunt \ncopie la indigo cu ceea ce a spus antevorbitorul meu. \nAm să încerc să-i explic domnului, tovarășului deputat Năsui, \nceea  ce  nu  va  pricepe  niciodată  și  ceea  ce  el  prezintă  ca  fiind \nprivilegii. \n                                                                                             21                                                                                          \n     \nDacă n-ați fi un – haideți, să nu folosesc un termen dur – un \nom care... \nPuneți mâna pe carte și citiți legea! \nVeți observa, veți observa, domnule deputat, că întotdeauna, \ncu  o  scurtă  perioadă,  de  2  ani  de  zile,  membrii...  Consiliului  de \nsupraveghere  se  numește,  nu  consiliu  de  administrație.  Nu  e  o \nsocietate comercială, e o autoritate de reglementare. \nDeci prima lecție pe care v-o dau astăzi de la tribună este să \nfaceți  diferența  între  o  societate  comercială,  cu  un  consiliu  de \nadministrație, și o autoritate de reglementare condusă de un consiliu \nde supraveghere. (Vociferări.) \nÎn altă ordine de idei, până acum 4 ani de zile, tot ceea ce \nînsemna autoritate de pe piața bancară – ASF, CNVM, chiar și BNR – \ndacă vă uitați în lege veți observa că nu erau trași la răspundere penală \npentru vot, domnule Năsui. Pentru votul pe care îl exprimă. \nȘi este peste tot în lume așa. Și am să vă explic și de ce, ca să \npricepeți și dumneavoastră, că văd că pricepeți mai greu. (Vociferări.) \nNu poți să te duci să aplici o sancțiune care înseamnă 1% din \ncapitalul social, unei firme de asigurări care are un capital social de \nsute de milioane de euro, fără să stai cu sabia deasupra capului că \ncineva din piață are suficienți bani să plătească tot ceea ce înseamnă \nparte de atac public. \nTrebuie să iei decizii corecte, și atunci trebuie să fii protejat \nde lege, pentru vot! \n                                                                                             22                                                                                          \n     \nEste  a  doua  lecție  pe  care  v-o  dau,  pentru  că  nu  faceți \ndiferența între una și alta. \nA treia chestiune pe care am să v-o spun, domnule Năsui. \nÎmi asum integral acest proiect de lege. Și știu exact ce-am \nscris acolo. \nDe exemplu, am trecut un articol în care am spus că paza \ntrebuie  asigurată  de  jandarmerie.  Știți  de  ce?  Știți  de  ce?  Vreți  să \nrămână aceeași firmă privată care a căpușat ASF? Asta vreți? Asta vă \nderanjează? \nV-ați băgat pe un teren pe care dumneavoastră vreți să păreți \ncă-l cunoașteți. \nNu-l cunoașteți, domnule Năsui, îmi pare foarte rău. \nDar nu doar că nu-l cunoașteți, atât timp cât faceți o confuzie \ngravă între o autoritate de reglementare independentă și o societate \ncomercială,  între  un  consiliu  de  supraveghere  și  un  consiliu  de \nadministrație, înțeleg foarte clar că habar nu aveți pe ce lume trăiți. \nVă  mai  rog,  pentru  ultima  dată,  terminați  cu  populismele. \nDacă vreți să fiți în conducerea acestei țări, dumneavoastră trebuie să \nfaceți dovada că sunteți pregătit! Or, atâta timp cât, vă repet, nu faceți \ndiferența între o societate comercială și o autoritate de reglementare, \ncare  trebuie  să  fie  independentă,  domnule  Năsui,  și  unde \ndumneavoastră v-ați trimis reprezentant, atâta timp cât nu înțelegeți, \natâta  timp  cât  nu  înțelegeți  care  e  diferența  între  consiliul  de \nadministrație al unei societăți comerciale și consiliul de supraveghere, \natâta timp cât nu înțelegeți că într-o democrație puternică autoritățile \n                                                                                             23                                                                                          \n     \nde  reglementare  trebuie  susținute  prin  lege,  tocmai  ca  să  nu  fie \ncoruptibile,  înseamnă  că  de  fapt  principiul  dumneavoastră  de  viață \neste: „Cine a stat 5 ani la ruși nu poate gândi ca Bush!”. \nÎmi pare foarte rău pentru dumneavoastră, chiar vă credeam \nun om pregătit. Mi-am dat seama că sunteți praf și pulbere! \nDoamna Carmen-Ileana Mihălcescu: \nMulțumesc. \n \nDupă exercitarea votului \n(În continuare, conducerea ședinței a fost preluată de domnul \nsenator Robert-Marius Cazanciuc, vicepreședinte al Senatului.) \nDomnul Robert-Marius Cazanciuc: \nStimați colegi, \nSala, aproape plină. Așa că reluăm lucrările. \nAvem procesul-verbal? \nDomnul Mario-Ovidiu Oprea (din sală): \nDa. \nDomnul Robert-Marius Cazanciuc: \nDa? \nVă rog, domnul senator Mario Oprea. \nRezultatul votului. \nDomnul Mario-Ovidiu Oprea (de la tribună): \nBună ziua, tuturor! \n                                                                                             24                                                                                          \n     \nDau  citire  procesului-verbal  referitor  la  rezultatul  votului \nexprimat  de  către  deputați  și  senatori  cu  privire  la  numirea \npreședintelui  Autorității  Naționale  pentru  Administrare  și \nReglementare în Comunicații. \nBirourile  permanente  ale  celor  două  Camere  ale \nParlamentului,  în  temeiul  art.  44  alin.  (4)  din  Regulamentul \nactivităților comune ale Camerei Deputaților și Senatului, republicat, \nau procedat la verificarea și numărarea voturilor exprimate prin vot \nsecret cu buletine, de către deputați și senatori, asupra propunerii de \nnumire  în  funcția  de  președinte  al  Autorității  Naționale  pentru \nAdministrare  și  Reglementare  în  Comunicații,  și  au  constatat \nurmătoarele: \n- Numărul total al deputaților și senatorilor: 464; \n- Numărul deputaților și senatorilor prezenți: 322; \n- Numărul total de voturi exprimate: 322; \n- Numărul de voturi anulate: 3; \n- Numărul total de voturi valabil exprimate: 319. \nDupă  verificarea  și  numărarea  voturilor  au  rezultat \nurmătoarele: \nDomnul Stoica Vlad Ștefan:  \n- voturi pentru: 283; \n- voturi contra: 36. \nDoamna Catrina Maria-Manuela: \n- voturi pentru: 12; \n- voturi contra: 307. \n                                                                                             25                                                                                          \n     \nDomnul Smeeianu Ion: \n- voturi pentru: 1; \n- voturi contra: 318. \nDomnul Rozolea Mircea Valentin: \n- voturi pentru: 23; \n- voturi contra: 296. \nCa urmare, Birourile permanente au constatat că este întrunită \nmajoritatea de voturi necesară pentru numirea domnului Stoica Vlad \nȘtefan  în  funcția  de  președinte  al  Autorității  Naționale  pentru \nAdministrare și Reglementare în Comunicații, pentru perioada rămasă \na mandatului de 6 ani început în data de 11 mai 2017. \nMulțumesc. \nDomnul Robert-Marius Cazanciuc: \nDa. \nMulțumesc domnului senator Mario Oprea. \nStimați colegi, \nAșa cum am fost deja informați, potrivit rezultatului votului, \nParlamentul  României  a  hotărât  numirea  domnului  Vlad  Stoica  în \nfuncția de președinte al ANCOM. \nÎi dorim succes și înțelepciune într-o misiune complicată în \naceste vremuri! \nStimați colegi, \nOrdinea de zi a fost epuizată. \nDeclar  închisă  ședința  comună  a  Camerei  Deputaților  și \nSenatului. \n                                                                                             26                                                                                          \n     \nSă ne revedem sănătoși! \n \nȘedința s-a încheiat la ora 15,16. \n \n \n "
    },
    "25": {
        "start_text": "Doamna Carmen-Ileana Mihălcescu:",
        "start_index": -1,
        "end_text": "Domnul Claudiu-Iulius-Gavril Năsui :",
        "end_index": -1,
        "text": "                                                           1                                                                                          \n     \n13 octombrie 2020 – ședință comună \n \n \nS U M A R \n \n1.  Numirea  președintelui  Autorității  Naționale  3. \npentru Administrare și Reglementare în Comunicații \n(ANCOM). \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n \nS T E N O G R A M A \nȘedinței comune  \na Camerei Deputaților și Senatului \ndin ziua de 13 octombrie 2020 \n \nȘedința a început la ora 13,03. \nLucrările ședinței au fost conduse de domnul senator Robert-\nMarius Cazanciuc, vicepreședinte al Senatului, și de doamna deputat \nCarmen-Ileana  Mihălcescu,  vicepreședinte  al  Camerei  Deputaților, \nasistați  de  domnul  deputat  Iulian  Iancu,  secretar  al  Camerei \nDeputaților, și de domnul senator Mario-Ovidiu Oprea, secretar al \nSenatului. \nDomnul Robert-Marius Cazanciuc: \nBucuria  acestei  revederi  nu  va  dura  foarte  mult  în  sala  de \nplen, după cum știți deja. \nDoamnelor și domnilor deputați și senatori, \nDeclar  deschisă  ședința  comună  de  astăzi  a  Senatului  și \nCamerei Deputaților. \nStimați colegi, \nOrdinea  de  zi,  programul  de  lucru,  precum  și  formula  de \ndesfășurare  pentru  ședința  comună  au  fost  stabilite  de  Birourile \npermanente ale celor două Camere, cu participarea liderilor grupurilor \nparlamentare și sunt afișate pe site-urile celor două Camere. \n                                                                                             3                                                                                          \n     \nProgramul de lucru va dura până la finalizarea ordinii de zi. \nPe ordinea de zi astăzi avem numirea președintelui Autorității \nNaționale pentru Administrare și Reglementare în Comunicații. \nStimați colegi, \nCu privire la desfășurarea votului secret cu buletine, Birourile \npermanente reunite, cu participarea liderilor grupurilor parlamentare, \npropun următoarea procedură. \nExercitarea votului secret cu buletine de vot se va face pe \ngrupuri  parlamentare,  în  sala  Biroului  permanent  al  Camerei \nDeputaților, Sala „Barbu Catargiu”, de la nivelul P1, după următorul \nprogram: \n13,30-14,05  –  Grupurile  parlamentare  ale  PSD,  precum  și \nsenatorii și deputații neafiliați; \n14,05-14,15 – Grupul parlamentar al minorităților naționale \ndin Camera Deputaților; \n14,15-14,35 – Grupurile parlamentare ale PNL; \n14,35-14,50 – Grupurile parlamentare ale USR; \n14,50-15,05 – Grupurile parlamentare ale UDMR; \n15,05-15,15 – Grupul parlamentar PRO România din Camera \nDeputaților; \n15,15-15,25  –  Grupul  parlamentar  al  PMP  din  Camera \nDeputaților. \nStimați colegi, \n                                                                                             4                                                                                          \n     \nÎn  sala  de  vot  „Barbu  Catargiu”  vor  fi  prezenți  permanent \nchestorii  care  înmânează  buletinele  de  vot  și  secretarul  care \nconsemnează prezența parlamentarilor la vot. \nCum spuneam, avem pe ordinea de zi numirea în funcția de \npreședinte  al  Autorității  Naționale  pentru  Administrare  și \nReglementare în Comunicații. \nRaportul  comun  al  Comisiilor  pentru  comunicații  și \ntehnologia  informației,  ale  celor  două  Camere  ale  Parlamentului,  a \nfost afișat pe paginile de Internet ale celor două Camere. \nDin  partea  celor  două  comisii  de  specialitate,  o  rog  pe \ndoamna deputat Ionela Dobrică să ne prezinte raportul. \nDoamna Ionela Viorela Dobrică (de la tribună): \nRaport comun cu privire la numirea în funcția de președinte \nal  Autorității  Naționale  pentru  Administrare  și  Reglementare  în \nComunicații – ANCOM. \nÎn urma procedurii de selecție, membrii celor două comisii au \nconstatat că următorii candidați îndeplinesc condițiile prevăzute la art. \n11 alin. (3) și (4) din Ordonanța de urgență a Guvernului nr. 22/2009 \nprivind  înființarea  Autorității  Naționale  pentru  Administrare  și \nReglementare în Comunicații, aprobată prin Legea nr. 113/2010, cu \nmodificările și completările ulterioare, astfel: \n- Stoica Vlad Ștefan; \n- Catrina Manuela-Maria; \n- Smeeianu Ion  \n- Rozolea Mircea Valentin. \n                                                                                             5                                                                                          \n     \nAnexa nr. 1 cuprinde dosarele candidaților care îndeplinesc \ncondițiile prevăzute la art. 11 alin. (3) și (4) din Ordonanța de urgență \na  Guvernului  nr.  22/2009  privind  înființarea  Autorității  Naționale \npentru  Administrare  și  Reglementare  în  Comunicații,  aprobată  prin \nLegea nr. 113/2010, cu modificările și completările ulterioare. \nAnexa  nr.  2  cuprinde  dosarele  candidaților  care  nu \nîndeplinesc condițiile prevăzute în ordonanța anterior menționată. \nVă mulțumesc. \nDomnul Robert-Marius Cazanciuc: \nDa. \nStimați colegi, \nDacă sunt intervenții? \nVă rog, Grupul USR. \nDomnul Cătălin Drulă (de la tribună): \nDa. \nMulțumesc, domnule președinte. \nIată  o  sală  plină  de  parlamentari,  voie  bună,  pumnii  se \nciocnesc. E ca o reuniune, așa, după vacanță. \nCare  e  motivul  important  al  acestei  reuniuni?  (Vociferări.) \nArde  undeva?  E  urgență?  Măsuri  pe  timp  de  pandemie,  sociale, \neconomice? Nu. (Vociferări.) \nMotivul este același care domină clasa politică de 30 de ani – \ntrocul cu funcții. (Vociferări.) \n                                                                                             6                                                                                          \n     \nLa  ANCOM  și-a  dat  demisia  domnul  Grindeanu,  care  e \nnumărul 2 în PSD, acum. \nBineînțeles, 3 ani de zile a respectat legea și a fost apolitic, \nnu-i așa? \nCă toți știm că legile, de fapt, sunt un pic la mișto și toate \ncriteriile astea. \nDar  și-a  dat  demisia  într-un  final  pentru  că  era  în \nincompatibilitate deja de două luni. \nCare e urgența? \nAvem 2 vicepreședinți care pot prelua cu puteri depline acest \nmandat, iar noul Parlament, legitim, mandatat și ales de români – și \nda, voi, de la PSD, v-ați pierdut legitimitatea în acest Parlament – ar fi \nputut să aleagă un președinte, o persoană care să nu fie politică, care \nsă fie un profesionist în domeniu. \nAșa a fost creată această autoritate, ANCOM. Dacă, iarăși, nu \ntratăm lucrurile la mișto, da? \nÎn 2009, Comisia Europeană ne-a spus că trebuie reglementat \nacest domeniu, o piață de miliarde, acum este și miza 5G pe masă, de \ncătre o autoritate autonomă. \nGrabă,  toți  parlamentarii  vin  să  alegem  pe  cineva  care  e \ndinainte determinat. Știm cu toții că va ieși de aici fostul șef de cabinet \nal domnului Ponta. (Vociferări.) \nPe partea PNL – că tot am vorbit mai devreme despre PSD și \nPNL – nu văd niciun fel de opoziție la această mișcare. N-am văzut să \n                                                                                             7                                                                                          \n     \nfie  vreun  candidat.  Înțeleg  că  sunt  de  acord.  Înțeleg  că  și  domnul \nOrban e de acord. \nDe altfel, și cu Legea care punea un consiliu de 7 oameni, ca \nsă fie mai multe poziții, că sunt mai multe funduri de oameni care cad \npe lângă Parlament și nu mai vin aici pe aceste scaune, era de acord \nPNL. (Vociferări.) \nNu și-a obținut acordul de la președintele Iohannis, al cărui \ngest îl salut, că a atacat la CCR acea lege. \nDar, între timp, mergem înainte cu această numire - pe repede \nînainte - care n-are absolut niciun sens în acest moment, în contextul \nîn  care  ne  aflăm.  Avem  doi  oameni  profesioniști  pe  funcțiile  de \nvicepreședinte, au zeci de ani vechime în instituție. \nÎn aceste condiții, noi, cei de la USR, îl vom vota pe singurul \ncandidat care a reușit să treacă de furcile caudine ale comisiei și să \najungă la plen, care nu e un candidat al PSD, că v-ați pus acolo 3 \ncandidați, dar numai unul e cel ales – fostul șef de cabinet al domnului \nPonta. (Vociferări.) \nVom vota un om care are experiență în domeniul privat, a \nlucrat la o companie mare de telecomunicații și are un CV solid. \nDin păcate, aici s-a făcut o mascaradă. Văd că și colegii de la \nPNL... (Vociferări.) \nUnde e liderul dumneavoastră de grup? Poate are o poziție pe \ntema  asta.  Ce  părere  aveți  despre  faptul  că  PSD  își  pune  omul  la \nANCOM? Ce îndemn de vot aveți astăzi? Îl votați pe Vlad Stoica? \n                                                                                             8                                                                                          \n     \n(Vociferări.)  E  OK,  nu?  Sunteți  în  opoziție  față  de  PSD.  Nu  vă \nînțelegeți. Am înțeles. \nEi,  românii  văd  lucrurile  astea...  (Vociferări.)  ...oricât \nîncercați, oricâți bani pompați în presă – câte 200 de milioane – și așa \nmai departe. \nȘi o să vedeți asta și la votul din 6 decembrie. \nVă mulțumesc. \nDomnul Robert-Marius Cazanciuc: \nDa. \nMulțumesc. \nNoi, de la PSD, vă salutăm cu respect pe dumneavoastră, de \nla USR, prin domnul Simonis. \nVă rog. \nDomnul Alfred-Robert Simonis (de la tribună): \nMulțumesc, domnule președinte, doamnă președinte. \nÎn  primul  rând,  aș  spune  că  legitimitatea  Partidului  Social \nDemocrat n-o stabiliți dumneavoastră, stimați colegi de la USR. Mai \nales că au stabilit românii, în urmă cu două săptămâni, legitimitatea \nfiecăruia dintre noi. \nOr,  în  dreptul  nostru  scrie  1.450  de  primari;  la \ndumneavoastră, vreo 35. \nDe acolo vă luați legitimitatea! (Aplauze.) Din voturi, nu din \nstrigat la Parlament! (Aplauze.) \n                                                                                             9                                                                                          \n     \nPe de altă parte, dumneavoastră ați dat argumente suficiente \npentru care e nevoie urgentă de această numire – „piață de miliarde”, \n„5G”. Citez din dumneavoastră. \nPăi, nu e important ca pe lângă cei doi profesioniști, pe care \ntot Partidul Social Democrat i-a desemnat – uite, asta uitați să spuneți \n–  să  mai  punem  unul,  al  treilea,  să  se  ocupe  de  această  piață  de \nmiliarde, de implementarea 5G și de alte chestiuni importante? \nCât despre necesitatea în grabă de a vota, păi, am și o eu o \nîntrebare,  stimați  colegi  de  la  USR.  Tocmai  s-a  încheiat  plenul \nCamerei Deputaților. Plen al Camerei Deputaților, unde un deputat al \nUSR și-a dat demisia. (Vociferări.) \nAstăzi  ați  trimis  înlocuirea  acelui  deputat  cu  un  alt  coleg \ndeputat și mâine vreți să-l validați. \nCare  e  graba?  De  ce  nu  lăsăm  ca  Parlamentul  viitor  să \nhotărască, eventual? (Vociferări.) \nCând e vorba de colegii dumneavoastră e grabă. \nEventual, sperați că veți câștiga alegerile și că veți putea să \nnumiți dumneavoastră pentru un rest de mandat. \nEu  vreau  să  vă  reamintesc  așa.  Mandatul  președintelui \nANCOM a început în urmă cu 2 ani și jumătate, în acest Parlament. \nExistă un rest de mandat, de 2 ani și jumătate, și este atributul acestui \nParlament să dea restul de mandat, să pună omul pe restul de mandat. \nE simplu. (Aplauze.) \nDomnul Robert-Marius Cazanciuc: \nDa. \n                                                                                             10                                                                                          \n     \nMulțumesc. \nDin partea Grupului minorităților, domnul deputat Grosaru, \nvă rog. \nDomnul Andi-Gabriel Grosaru (de la tribună): \nDomnule președinte, \nStimați colegi, \nTrebuie  să  facem  o  mențiune.  În  primul  rând,  pentru \ncorectitudine. \nPoate unii dintre colegii noștri sunt în continuare în vacanță, \ndar Camera Deputaților... Parlamentul României a lucrat și în sesiune \nextraordinară. \nDeci nu am fost în vacanță. \nVă mulțumesc. \nDomnul Robert-Marius Cazanciuc: \nMulțumesc. \nDacă nu mai sunt alte intervenții, stimați colegi, luăm act de \nraportul comun întocmit de cele două comisii de specialitate. \nȘi vă reamintesc, conform art. 99 din Regulamentul comun al \nCamerei  și  Senatului,  pentru  numirea  președintelui  Autorității \nNaționale pentru Administrare și Reglementare în Comunicații, votul \neste secret și se exprimă prin buletine de vot care vor fi completate \nconform propunerilor din raportul comisiilor. \n                                                                                             11                                                                                          \n     \nPentru  a  fi  aprobată  numirea  președintelui  Autorității \nNaționale  pentru  Administrare  și  Reglementare  în  Comunicații  este \nnecesar votul majorității senatorilor și deputaților prezenți. \nStimați colegi, \nAm finalizat dezbaterile. \nVă reamintesc modalitatea de vot în cazul votului secret cu \nbuletine de vot. \nÎn Sala „Barbu Catargiu” este amplasată urna de vot. \nFiecare deputat și senator va primi buletinul de vot. \nSenatorul și deputatul votează pentru numire lăsând neatinse \nnumele și prenumele persoanei propuse pentru a fi numită și votează \ncontra numirii tăind numele persoanei propuse. \nSunt nule buletinele de vot care nu poartă ștampila de control \nși cele pe care numărul candidaților, ale căror nume nu au fost tăiate, \ndepășește numărul funcțiilor pentru care se face alegerea. \nCu  aceste  precizări,  stimați  colegi,  urmează  exprimarea \nvotului. \nÎi  invit  pe  domnii  chestori  în  sala  Biroului  permanent  al \nCamerei, „Barbu Catargiu”. \nGrupurile  parlamentare  vor  vota  conform  programului \nanunțat anterior. \nVă rog, chestorii. \n(Domnul  deputat  Florin-Claudiu  Roman  solicită  să  ia \ncuvântul.) \nO chestiune de procedură, domnul Roman, vă rog. \n                                                                                             12                                                                                          \n     \nDomnul Florin-Claudiu Roman (de la tribună): \nMulțumesc, domnule președinte. \nDoamnelor și domnilor colegi, \nBolșevismul  are  o  nouă  culoare  politică  în  Parlamentul \nRomâniei prin Uniunea Salvați România. (Râsete.) \nDomnul  deputat  sau  tovarășul  deputat  Claudiu  Năsui,  „un \nbăiat din stele”, cum se spune în popor, a venit să ne spună astăzi că \npoate fi cel mai mare lansator de fake news din Parlamentul României. \nSă vii să faci acuzații mizerabile spunând că o autoritate de \nreglementare  independentă  trebuie  ținută  sub  sfera  intereselor \noperatorilor de pe piață înseamnă bolșevism, domnule Năsui. \nEu  credeam  că  cine  a  stat 5  ani  la  ruși  nu  poate  gândi  ca \nBush, dar am văzut că sunteți mai socialist și mai bolșevic decât foarte \nmulți dintre cei care sunt reprezentanți ai acestui sistem. \nCum  puteți  dumneavoastră,  vă  întreb,  să  spuneți  asemenea \nminciuni, împreună cu Vlad Voiculescu? Cum puteți? \nDumneavoastră știți că în Legea de funcționare a ASF existau \naceste prevederi? \nÎncercați să mințiți poporul spunând că liberalii dau privilegii. \nSă vă fie rușine, domnule Năsui! \nDacă pentru dumneavoastră un reprezentant al unei autorități \nde reglementare, din Franța, din Germania, din Italia, de unde doriți \ndumneavoastră,  are  dreptul  să-i fie decontată  diurna dacă  nu  stă  în \nBucurești și dacă domiciliază în altă parte, cum puteți să mințiți în \nhalul ăsta? Chiar nu mai aveți rușine? \n                                                                                             13                                                                                          \n     \nCum  puteți  dumneavoastră  să  nu  înțelegeți  că  pe  piața \nasigurărilor cei care controlează societățile de asigurări nu pot fi ca \nnivel  de  salarizare  sub  cei  pe  care  îi  controlează...?  Dacă  nu  vrem \ncorupție, domnule Năsui. \nSau vreți corupție? \nCe vreți? Ca să înțelegem. \nAveți o teorie bolșevică, îmi pare foarte rău să vă spun. \nAveți o teorie socialistă, aveți o teorie stângistă. \nȘi faceți asta doar din disperare. Pentru că la recentele alegeri \nprocentul dumneavoastră este la limită pentru intrarea în Parlament ca \nalianță. \nChiar nu mai aveți rușine? Chiar nu puteți să vă opriți din \ntăvălugul minciunilor pe care le rostogoliți în mediul online? \nAm sperat ca dumneavoastră, ca fiind un parlamentar tânăr, \nsă aveți puterea să recunoașteți ceea ce trebuie și ceea ce nu trebuie. \nVeniți și spuneți, știm noi cum fac, își mută domiciliul. \nPăi, ați făcut dumneavoastră? Sau de unde știți treaba asta? \n(Vociferări.) \nChiar nu mai aveți rușine? Pentru dumneavoastră chiar toate \nautoritățile statului trebuie călcate în picioare? (Vociferări.) \nDomnule Năsui, lăsați populismul deoparte! V-am mai spus \nde vreo două-trei ori și am tăcut, sperând că ați înțeles că nu puteți \ncălca în picioare orice în țara asta. \n                                                                                             14                                                                                          \n     \nLegea  spune  foarte  clar  –  autoritatea  de  reglementare,  cea \ncare controlează piața, trebuie să aibă o salarizare corespunzătoare cu \ncei de pe piață. Știți de ce? Pentru că așa spune legea, domnule Năsui. \nNu vă convine, modificați legea. \nDar asta spune legea, domnule Năsui, nu altceva. \nNu mai faceți populisme și ipocrizie de 2 bani! \nÎmi pare foarte rău că am crezut odată că aveți caracter! Nu \naveți, domnule Năsui! (Aplauze. Vociferări.) \nDomnul Robert-Marius Cazanciuc: \nStimați colegi, \nInvit  membrii  Birourilor  permanente  la  Sala  „Barbu \nCatargiu”. \nDeci membrii Birourilor celor două Camere vă rog, la Sala \n„Barbu Catargiu”. \n(Domnul deputat Claudiu-Iulius-Gavril Năsui solicită să ia \ncuvântul.) \n(În  continuare,  conducerea  ședinței  a  fost  preluată  de \ndoamna  deputat  Carmen-Ileana  Mihălcescu,  vicepreședinte  al \nCamerei Deputaților.) \nDoamna Carmen-Ileana Mihălcescu: \nDrept la replică, domnul Năsui, vă rog. \nDomnul Claudiu-Iulius-Gavril Năsui (de la tribună): \nMulțumesc frumos, doamnă președinte, pentru acest drept la \nreplică. \n                                                                                             15                                                                                          \n     \nÎn primul rând, subiectul era ANCOM, altă instituție căpușată \npolitic, după cum foarte bine știți. \nȘi, domnule Roman, știți foarte bine ce ați făcut. \nDomnul Florin-Claudiu Roman (din sală): \nCe-am făcut? \nDomnul Claudiu-Iulius-Gavril Năsui (de la tribună): \nAți introdus un proiect de lege, acum 3 zile, pe care l-ați pus \npe repede înainte, astăzi, în Comisia pentru buget, finanțe... \nDomnul Florin-Claudiu Roman (din sală): \nEu? \nDomnul Claudiu-Iulius-Gavril Năsui (de la tribună): \nÎn Biroul permanent, a fost pus ieri. Astăzi a fost convocată \nComisia  pentru  buget,  finanțe,  cu  proiectul  dumneavoastră,  semnat \nnumai de dumneavoastră, în care se află noi privilegii, noi beneficii... \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n...noi beneficii pentru membrii Consiliului de administrație al \nASF. \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n                                                                                             16                                                                                          \n     \nAnume? Stați să vă spun. \nNu vă... nu vă impacientați, că toate lucrurile se află și toate \nlucrurile sunt scrise. \nDoamna Carmen-Ileana Mihălcescu: \nAveți la dispoziție... \nDomnul Claudiu-Iulius-Gavril Năsui (de la tribună): \nAm avut speranța... \nDoamna Carmen-Ileana Mihălcescu: \n... două minute. Mai puțin de două minute... \nDomnul Claudiu-Iulius-Gavril Năsui (de la tribună): \n...că ați semnat un lucru fără să-l știți. \nDoamna Carmen-Ileana Mihălcescu: \n...pentru drept la replică. \nDomnul Claudiu-Iulius-Gavril Năsui (de la tribună): \nDar, după vehemența dumneavoastră, văd că chiar susțineți \ncu  aplomb  să  fie  privilegiile...  (Vociferări.)  ...pentru  cei  mai  mari \nbugetari de lux ai României și mai mari. \nȘi mai aveți tupeul, apoi, să spuneți că noi suntem bolșevici?! \n(Vociferări.) \nDumneavoastră  vreți  să  dați  din  banii  poporului,  din  banii \ncontribuabililor,  din  banii  oamenilor  care  plătesc  taxe  și  impozite, \nprivilegii mai mari! Și cei care sunt socialiști sunt USR? (Vociferări.) \nFals! \n                                                                                             17                                                                                          \n     \nSocialiștii sunt cei care iau de la toată lumea, de la cei care \nmuncesc  în  economia  reală,  prin  taxe  și  impozite  și  dau  unei \nnomenclaturi. Unei nomenclaturi politice ca aceea pe care o salvați \ndumneavoastră. \nPuteți  să  spuneți  ce  calomnii  doriți  dumneavoastră  și \nminciuni de Antena 3! Nu vă fac cinste, așa cum nici acest proiect de \nlege nu vă face cinste! \nDacă  aveți  pic  de  respect  pentru  poporul  român,  pentru \ncontribuabil, pentru liberalism și pentru orice ce-ar putea să însemne \nPNL  sau  de  dreapta  în  România,  veți  susține  eliminarea  acelui \namendament rușinos. \nUn amendament prin care – ca să fie clar pentru toată lumea \n– membrii Consiliului de administrație al ASF câștigă diurne în plus, \ndrepturi în plus, în cazul în care nu-și pun domiciliul în București. \nMă întrebați pe mine cine nu-și pune domiciliul în București? \nFaceți o mică investigație... (Vociferări.) \nPăi, nu. Nici eu. \nDoamna Carmen-Ileana Mihălcescu: \nAți  depășit  cele  două  minute,  domnule  Năsui,  vă  rog  să \nîncheiați. \nDomnul Claudiu-Iulius-Gavril Năsui (de la tribună): \nDar, ce, dreptul la replică e de doar două minute? \nDoamna Carmen-Ileana Mihălcescu: \nDreptul la replică e de două minute. \n                                                                                             18                                                                                          \n     \nMulțumesc. \nDomnul Claudiu-Iulius-Gavril Năsui (de la tribună): \nDar atacul poate să fie mai mult decât replica?! (Râsete.) \nDoamna Carmen-Ileana Mihălcescu: \nAcesta este regulamentul. \nDomnul Claudiu-Iulius-Gavril Năsui (de la tribună): \nAdică trebuie să existe o proporționalitate. \nDoamna Carmen-Ileana Mihălcescu: \nVreți să-l ignorați, înțeleg. \nVă rog, continuați. \nDomnul Claudiu-Iulius-Gavril Năsui (de la tribună): \nBun. Doar voiam să  menționez faptul că acest proiect este \nunul rușinos, care trece de data asta și cu susținerea PSD și a PNL. O \nfrăție pe care am mai văzut-o și care aș spera că se va termina sau că \ns-a terminat. \nȘi, da, socialism înseamnă să iei de la cei care produc, să iei \nprin taxe și impozite, și să dai unei minorități care se întâmplă să fie \nvremelnic la putere și să aibă influență politică. \nOr, proiectul acesta de lege exact asta face. \nȘi nu face doar asta, face chiar mai mult de atât. Mai reduce \nși  răspunderea  penală  și  civilă  pentru  membrii  Consiliului  de \nadministrație al ASF. \nToate lucrurile acestea sunt negru pe alb. \n                                                                                             19                                                                                          \n     \nDacă mă atacați pe mine, ca persoană, sau partidul din care \nfac parte, și spuneți că asta este socialism, asta nu înseamnă automat \ncă este adevărat și nu înseamnă că aveți dreptate. Dimpotrivă! Dacă vă \ndoriți o societate mai liberă și mai de dreapta trebuie tocmai să nu ne \nmai batem joc de taxele și impozitele oamenilor și să nu mai creăm \nbeneficii speciale pentru câțiva privilegiați care sunt  puși în funcții \npolitice. \nȘi asta este tot ce ne dorim. \nȘi  încă  un  lucru.  Proiectul  dumneavoastră  care  trece  pe \nrepede înainte prin toate comisiile sau, mă rog, comisiile relevante, \nnici măcar n-are avize de la Consiliul Legislativ și de la... nimic. A \nfost pus ieri pe ordinea de zi, cu termen de primire puncte de vedere \nazi. De ieri până azi. Pentru o chestiune pe care, haideți să fim serioși, \nnu  ajută  decât  minoritatea  care  se  află  vremelnic  în  Consiliul  de \nadministrație al ASF. \nȘi pentru lucrurile acestea nu doar că nu mi-e rușine... \nDoamna Carmen-Ileana Mihălcescu: \nMulțumesc. \nDomnul Claudiu-Iulius-Gavril Năsui (de la tribună): \n...sunt mândru. \nDoamna Carmen-Ileana Mihălcescu: \nMulțumesc frumos. \nDomnul Claudiu-Iulius-Gavril Năsui (de la tribună): \nȘi o să fac asta și în viitoarea legislatură... \n                                                                                             20                                                                                          \n     \nDoamna Carmen-Ileana Mihălcescu: \nDomnule Roman... \nDomnul Claudiu-Iulius-Gavril Năsui (de la tribună): \n...și în oricare legislatură mă voi afla aici... \nDoamna Carmen-Ileana Mihălcescu: \n...vă rog să interveniți cu un drept la replică. \nDomnul Claudiu-Iulius-Gavril Năsui (de la tribună): \n...să combat aceste privilegii pe care le faceți pentru prietenii \ndumneavoastră politici. \nMulțumesc. (Aplauze.) \nDoamna Carmen-Ileana Mihălcescu: \nDar vă rog să nu generați un alt drept la replică, vă rog foarte \nmult. \nMulțumesc. \nDomnul Florin-Claudiu Roman (de la tribună): \nNu, doamnă președinte, nu voi vorbi despre Troțki, că tocmai \nl-am auzit pe noul Troțki din USR. (Râsete.) \nMi-am amintit de discursurile lui Troțki, bolșevicul, care sunt \ncopie la indigo cu ceea ce a spus antevorbitorul meu. \nAm să încerc să-i explic domnului, tovarășului deputat Năsui, \nceea  ce  nu  va  pricepe  niciodată  și  ceea  ce  el  prezintă  ca  fiind \nprivilegii. \n                                                                                             21                                                                                          \n     \nDacă n-ați fi un – haideți, să nu folosesc un termen dur – un \nom care... \nPuneți mâna pe carte și citiți legea! \nVeți observa, veți observa, domnule deputat, că întotdeauna, \ncu  o  scurtă  perioadă,  de  2  ani  de  zile,  membrii...  Consiliului  de \nsupraveghere  se  numește,  nu  consiliu  de  administrație.  Nu  e  o \nsocietate comercială, e o autoritate de reglementare. \nDeci prima lecție pe care v-o dau astăzi de la tribună este să \nfaceți  diferența  între  o  societate  comercială,  cu  un  consiliu  de \nadministrație, și o autoritate de reglementare condusă de un consiliu \nde supraveghere. (Vociferări.) \nÎn altă ordine de idei, până acum 4 ani de zile, tot ceea ce \nînsemna autoritate de pe piața bancară – ASF, CNVM, chiar și BNR – \ndacă vă uitați în lege veți observa că nu erau trași la răspundere penală \npentru vot, domnule Năsui. Pentru votul pe care îl exprimă. \nȘi este peste tot în lume așa. Și am să vă explic și de ce, ca să \npricepeți și dumneavoastră, că văd că pricepeți mai greu. (Vociferări.) \nNu poți să te duci să aplici o sancțiune care înseamnă 1% din \ncapitalul social, unei firme de asigurări care are un capital social de \nsute de milioane de euro, fără să stai cu sabia deasupra capului că \ncineva din piață are suficienți bani să plătească tot ceea ce înseamnă \nparte de atac public. \nTrebuie să iei decizii corecte, și atunci trebuie să fii protejat \nde lege, pentru vot! \n                                                                                             22                                                                                          \n     \nEste  a  doua  lecție  pe  care  v-o  dau,  pentru  că  nu  faceți \ndiferența între una și alta. \nA treia chestiune pe care am să v-o spun, domnule Năsui. \nÎmi asum integral acest proiect de lege. Și știu exact ce-am \nscris acolo. \nDe exemplu, am trecut un articol în care am spus că paza \ntrebuie  asigurată  de  jandarmerie.  Știți  de  ce?  Știți  de  ce?  Vreți  să \nrămână aceeași firmă privată care a căpușat ASF? Asta vreți? Asta vă \nderanjează? \nV-ați băgat pe un teren pe care dumneavoastră vreți să păreți \ncă-l cunoașteți. \nNu-l cunoașteți, domnule Năsui, îmi pare foarte rău. \nDar nu doar că nu-l cunoașteți, atât timp cât faceți o confuzie \ngravă între o autoritate de reglementare independentă și o societate \ncomercială,  între  un  consiliu  de  supraveghere  și  un  consiliu  de \nadministrație, înțeleg foarte clar că habar nu aveți pe ce lume trăiți. \nVă  mai  rog,  pentru  ultima  dată,  terminați  cu  populismele. \nDacă vreți să fiți în conducerea acestei țări, dumneavoastră trebuie să \nfaceți dovada că sunteți pregătit! Or, atâta timp cât, vă repet, nu faceți \ndiferența între o societate comercială și o autoritate de reglementare, \ncare  trebuie  să  fie  independentă,  domnule  Năsui,  și  unde \ndumneavoastră v-ați trimis reprezentant, atâta timp cât nu înțelegeți, \natâta  timp  cât  nu  înțelegeți  care  e  diferența  între  consiliul  de \nadministrație al unei societăți comerciale și consiliul de supraveghere, \natâta timp cât nu înțelegeți că într-o democrație puternică autoritățile \n                                                                                             23                                                                                          \n     \nde  reglementare  trebuie  susținute  prin  lege,  tocmai  ca  să  nu  fie \ncoruptibile,  înseamnă  că  de  fapt  principiul  dumneavoastră  de  viață \neste: „Cine a stat 5 ani la ruși nu poate gândi ca Bush!”. \nÎmi pare foarte rău pentru dumneavoastră, chiar vă credeam \nun om pregătit. Mi-am dat seama că sunteți praf și pulbere! \nDoamna Carmen-Ileana Mihălcescu: \nMulțumesc. \n \nDupă exercitarea votului \n(În continuare, conducerea ședinței a fost preluată de domnul \nsenator Robert-Marius Cazanciuc, vicepreședinte al Senatului.) \nDomnul Robert-Marius Cazanciuc: \nStimați colegi, \nSala, aproape plină. Așa că reluăm lucrările. \nAvem procesul-verbal? \nDomnul Mario-Ovidiu Oprea (din sală): \nDa. \nDomnul Robert-Marius Cazanciuc: \nDa? \nVă rog, domnul senator Mario Oprea. \nRezultatul votului. \nDomnul Mario-Ovidiu Oprea (de la tribună): \nBună ziua, tuturor! \n                                                                                             24                                                                                          \n     \nDau  citire  procesului-verbal  referitor  la  rezultatul  votului \nexprimat  de  către  deputați  și  senatori  cu  privire  la  numirea \npreședintelui  Autorității  Naționale  pentru  Administrare  și \nReglementare în Comunicații. \nBirourile  permanente  ale  celor  două  Camere  ale \nParlamentului,  în  temeiul  art.  44  alin.  (4)  din  Regulamentul \nactivităților comune ale Camerei Deputaților și Senatului, republicat, \nau procedat la verificarea și numărarea voturilor exprimate prin vot \nsecret cu buletine, de către deputați și senatori, asupra propunerii de \nnumire  în  funcția  de  președinte  al  Autorității  Naționale  pentru \nAdministrare  și  Reglementare  în  Comunicații,  și  au  constatat \nurmătoarele: \n- Numărul total al deputaților și senatorilor: 464; \n- Numărul deputaților și senatorilor prezenți: 322; \n- Numărul total de voturi exprimate: 322; \n- Numărul de voturi anulate: 3; \n- Numărul total de voturi valabil exprimate: 319. \nDupă  verificarea  și  numărarea  voturilor  au  rezultat \nurmătoarele: \nDomnul Stoica Vlad Ștefan:  \n- voturi pentru: 283; \n- voturi contra: 36. \nDoamna Catrina Maria-Manuela: \n- voturi pentru: 12; \n- voturi contra: 307. \n                                                                                             25                                                                                          \n     \nDomnul Smeeianu Ion: \n- voturi pentru: 1; \n- voturi contra: 318. \nDomnul Rozolea Mircea Valentin: \n- voturi pentru: 23; \n- voturi contra: 296. \nCa urmare, Birourile permanente au constatat că este întrunită \nmajoritatea de voturi necesară pentru numirea domnului Stoica Vlad \nȘtefan  în  funcția  de  președinte  al  Autorității  Naționale  pentru \nAdministrare și Reglementare în Comunicații, pentru perioada rămasă \na mandatului de 6 ani început în data de 11 mai 2017. \nMulțumesc. \nDomnul Robert-Marius Cazanciuc: \nDa. \nMulțumesc domnului senator Mario Oprea. \nStimați colegi, \nAșa cum am fost deja informați, potrivit rezultatului votului, \nParlamentul  României  a  hotărât  numirea  domnului  Vlad  Stoica  în \nfuncția de președinte al ANCOM. \nÎi dorim succes și înțelepciune într-o misiune complicată în \naceste vremuri! \nStimați colegi, \nOrdinea de zi a fost epuizată. \nDeclar  închisă  ședința  comună  a  Camerei  Deputaților  și \nSenatului. \n                                                                                             26                                                                                          \n     \nSă ne revedem sănătoși! \n \nȘedința s-a încheiat la ora 15,16. \n \n \n "
    },
    "26": {
        "start_text": "Domnul Claudiu-Iulius-Gavril Năsui :",
        "start_index": -1,
        "end_text": "Doamna Carmen-Ileana Mihălcescu:",
        "end_index": -1,
        "text": "                                                       1                                                                                          \n     \n13 octombrie 2020 – ședință comună \n \n \nS U M A R \n \n1.  Numirea  președintelui  Autorității  Naționale  3. \npentru Administrare și Reglementare în Comunicații \n(ANCOM). \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n \nS T E N O G R A M A \nȘedinței comune  \na Camerei Deputaților și Senatului \ndin ziua de 13 octombrie 2020 \n \nȘedința a început la ora 13,03. \nLucrările ședinței au fost conduse de domnul senator Robert-\nMarius Cazanciuc, vicepreședinte al Senatului, și de doamna deputat \nCarmen-Ileana  Mihălcescu,  vicepreședinte  al  Camerei  Deputaților, \nasistați  de  domnul  deputat  Iulian  Iancu,  secretar  al  Camerei \nDeputaților, și de domnul senator Mario-Ovidiu Oprea, secretar al \nSenatului. \nDomnul Robert-Marius Cazanciuc: \nBucuria  acestei  revederi  nu  va  dura  foarte  mult  în  sala  de \nplen, după cum știți deja. \nDoamnelor și domnilor deputați și senatori, \nDeclar  deschisă  ședința  comună  de  astăzi  a  Senatului  și \nCamerei Deputaților. \nStimați colegi, \nOrdinea  de  zi,  programul  de  lucru,  precum  și  formula  de \ndesfășurare  pentru  ședința  comună  au  fost  stabilite  de  Birourile \npermanente ale celor două Camere, cu participarea liderilor grupurilor \nparlamentare și sunt afișate pe site-urile celor două Camere. \n                                                                                             3                                                                                          \n     \nProgramul de lucru va dura până la finalizarea ordinii de zi. \nPe ordinea de zi astăzi avem numirea președintelui Autorității \nNaționale pentru Administrare și Reglementare în Comunicații. \nStimați colegi, \nCu privire la desfășurarea votului secret cu buletine, Birourile \npermanente reunite, cu participarea liderilor grupurilor parlamentare, \npropun următoarea procedură. \nExercitarea votului secret cu buletine de vot se va face pe \ngrupuri  parlamentare,  în  sala  Biroului  permanent  al  Camerei \nDeputaților, Sala „Barbu Catargiu”, de la nivelul P1, după următorul \nprogram: \n13,30-14,05  –  Grupurile  parlamentare  ale  PSD,  precum  și \nsenatorii și deputații neafiliați; \n14,05-14,15 – Grupul parlamentar al minorităților naționale \ndin Camera Deputaților; \n14,15-14,35 – Grupurile parlamentare ale PNL; \n14,35-14,50 – Grupurile parlamentare ale USR; \n14,50-15,05 – Grupurile parlamentare ale UDMR; \n15,05-15,15 – Grupul parlamentar PRO România din Camera \nDeputaților; \n15,15-15,25  –  Grupul  parlamentar  al  PMP  din  Camera \nDeputaților. \nStimați colegi, \n                                                                                             4                                                                                          \n     \nÎn  sala  de  vot  „Barbu  Catargiu”  vor  fi  prezenți  permanent \nchestorii  care  înmânează  buletinele  de  vot  și  secretarul  care \nconsemnează prezența parlamentarilor la vot. \nCum spuneam, avem pe ordinea de zi numirea în funcția de \npreședinte  al  Autorității  Naționale  pentru  Administrare  și \nReglementare în Comunicații. \nRaportul  comun  al  Comisiilor  pentru  comunicații  și \ntehnologia  informației,  ale  celor  două  Camere  ale  Parlamentului,  a \nfost afișat pe paginile de Internet ale celor două Camere. \nDin  partea  celor  două  comisii  de  specialitate,  o  rog  pe \ndoamna deputat Ionela Dobrică să ne prezinte raportul. \nDoamna Ionela Viorela Dobrică (de la tribună): \nRaport comun cu privire la numirea în funcția de președinte \nal  Autorității  Naționale  pentru  Administrare  și  Reglementare  în \nComunicații – ANCOM. \nÎn urma procedurii de selecție, membrii celor două comisii au \nconstatat că următorii candidați îndeplinesc condițiile prevăzute la art. \n11 alin. (3) și (4) din Ordonanța de urgență a Guvernului nr. 22/2009 \nprivind  înființarea  Autorității  Naționale  pentru  Administrare  și \nReglementare în Comunicații, aprobată prin Legea nr. 113/2010, cu \nmodificările și completările ulterioare, astfel: \n- Stoica Vlad Ștefan; \n- Catrina Manuela-Maria; \n- Smeeianu Ion  \n- Rozolea Mircea Valentin. \n                                                                                             5                                                                                          \n     \nAnexa nr. 1 cuprinde dosarele candidaților care îndeplinesc \ncondițiile prevăzute la art. 11 alin. (3) și (4) din Ordonanța de urgență \na  Guvernului  nr.  22/2009  privind  înființarea  Autorității  Naționale \npentru  Administrare  și  Reglementare  în  Comunicații,  aprobată  prin \nLegea nr. 113/2010, cu modificările și completările ulterioare. \nAnexa  nr.  2  cuprinde  dosarele  candidaților  care  nu \nîndeplinesc condițiile prevăzute în ordonanța anterior menționată. \nVă mulțumesc. \nDomnul Robert-Marius Cazanciuc: \nDa. \nStimați colegi, \nDacă sunt intervenții? \nVă rog, Grupul USR. \nDomnul Cătălin Drulă (de la tribună): \nDa. \nMulțumesc, domnule președinte. \nIată  o  sală  plină  de  parlamentari,  voie  bună,  pumnii  se \nciocnesc. E ca o reuniune, așa, după vacanță. \nCare  e  motivul  important  al  acestei  reuniuni?  (Vociferări.) \nArde  undeva?  E  urgență?  Măsuri  pe  timp  de  pandemie,  sociale, \neconomice? Nu. (Vociferări.) \nMotivul este același care domină clasa politică de 30 de ani – \ntrocul cu funcții. (Vociferări.) \n                                                                                             6                                                                                          \n     \nLa  ANCOM  și-a  dat  demisia  domnul  Grindeanu,  care  e \nnumărul 2 în PSD, acum. \nBineînțeles, 3 ani de zile a respectat legea și a fost apolitic, \nnu-i așa? \nCă toți știm că legile, de fapt, sunt un pic la mișto și toate \ncriteriile astea. \nDar  și-a  dat  demisia  într-un  final  pentru  că  era  în \nincompatibilitate deja de două luni. \nCare e urgența? \nAvem 2 vicepreședinți care pot prelua cu puteri depline acest \nmandat, iar noul Parlament, legitim, mandatat și ales de români – și \nda, voi, de la PSD, v-ați pierdut legitimitatea în acest Parlament – ar fi \nputut să aleagă un președinte, o persoană care să nu fie politică, care \nsă fie un profesionist în domeniu. \nAșa a fost creată această autoritate, ANCOM. Dacă, iarăși, nu \ntratăm lucrurile la mișto, da? \nÎn 2009, Comisia Europeană ne-a spus că trebuie reglementat \nacest domeniu, o piață de miliarde, acum este și miza 5G pe masă, de \ncătre o autoritate autonomă. \nGrabă,  toți  parlamentarii  vin  să  alegem  pe  cineva  care  e \ndinainte determinat. Știm cu toții că va ieși de aici fostul șef de cabinet \nal domnului Ponta. (Vociferări.) \nPe partea PNL – că tot am vorbit mai devreme despre PSD și \nPNL – nu văd niciun fel de opoziție la această mișcare. N-am văzut să \n                                                                                             7                                                                                          \n     \nfie  vreun  candidat.  Înțeleg  că  sunt  de  acord.  Înțeleg  că  și  domnul \nOrban e de acord. \nDe altfel, și cu Legea care punea un consiliu de 7 oameni, ca \nsă fie mai multe poziții, că sunt mai multe funduri de oameni care cad \npe lângă Parlament și nu mai vin aici pe aceste scaune, era de acord \nPNL. (Vociferări.) \nNu și-a obținut acordul de la președintele Iohannis, al cărui \ngest îl salut, că a atacat la CCR acea lege. \nDar, între timp, mergem înainte cu această numire - pe repede \nînainte - care n-are absolut niciun sens în acest moment, în contextul \nîn  care  ne  aflăm.  Avem  doi  oameni  profesioniști  pe  funcțiile  de \nvicepreședinte, au zeci de ani vechime în instituție. \nÎn aceste condiții, noi, cei de la USR, îl vom vota pe singurul \ncandidat care a reușit să treacă de furcile caudine ale comisiei și să \najungă la plen, care nu e un candidat al PSD, că v-ați pus acolo 3 \ncandidați, dar numai unul e cel ales – fostul șef de cabinet al domnului \nPonta. (Vociferări.) \nVom vota un om care are experiență în domeniul privat, a \nlucrat la o companie mare de telecomunicații și are un CV solid. \nDin păcate, aici s-a făcut o mascaradă. Văd că și colegii de la \nPNL... (Vociferări.) \nUnde e liderul dumneavoastră de grup? Poate are o poziție pe \ntema  asta.  Ce  părere  aveți  despre  faptul  că  PSD  își  pune  omul  la \nANCOM? Ce îndemn de vot aveți astăzi? Îl votați pe Vlad Stoica? \n                                                                                             8                                                                                          \n     \n(Vociferări.)  E  OK,  nu?  Sunteți  în  opoziție  față  de  PSD.  Nu  vă \nînțelegeți. Am înțeles. \nEi,  românii  văd  lucrurile  astea...  (Vociferări.)  ...oricât \nîncercați, oricâți bani pompați în presă – câte 200 de milioane – și așa \nmai departe. \nȘi o să vedeți asta și la votul din 6 decembrie. \nVă mulțumesc. \nDomnul Robert-Marius Cazanciuc: \nDa. \nMulțumesc. \nNoi, de la PSD, vă salutăm cu respect pe dumneavoastră, de \nla USR, prin domnul Simonis. \nVă rog. \nDomnul Alfred-Robert Simonis (de la tribună): \nMulțumesc, domnule președinte, doamnă președinte. \nÎn  primul  rând,  aș  spune  că  legitimitatea  Partidului  Social \nDemocrat n-o stabiliți dumneavoastră, stimați colegi de la USR. Mai \nales că au stabilit românii, în urmă cu două săptămâni, legitimitatea \nfiecăruia dintre noi. \nOr,  în  dreptul  nostru  scrie  1.450  de  primari;  la \ndumneavoastră, vreo 35. \nDe acolo vă luați legitimitatea! (Aplauze.) Din voturi, nu din \nstrigat la Parlament! (Aplauze.) \n                                                                                             9                                                                                          \n     \nPe de altă parte, dumneavoastră ați dat argumente suficiente \npentru care e nevoie urgentă de această numire – „piață de miliarde”, \n„5G”. Citez din dumneavoastră. \nPăi, nu e important ca pe lângă cei doi profesioniști, pe care \ntot Partidul Social Democrat i-a desemnat – uite, asta uitați să spuneți \n–  să  mai  punem  unul,  al  treilea,  să  se  ocupe  de  această  piață  de \nmiliarde, de implementarea 5G și de alte chestiuni importante? \nCât despre necesitatea în grabă de a vota, păi, am și o eu o \nîntrebare,  stimați  colegi  de  la  USR.  Tocmai  s-a  încheiat  plenul \nCamerei Deputaților. Plen al Camerei Deputaților, unde un deputat al \nUSR și-a dat demisia. (Vociferări.) \nAstăzi  ați  trimis  înlocuirea  acelui  deputat  cu  un  alt  coleg \ndeputat și mâine vreți să-l validați. \nCare  e  graba?  De  ce  nu  lăsăm  ca  Parlamentul  viitor  să \nhotărască, eventual? (Vociferări.) \nCând e vorba de colegii dumneavoastră e grabă. \nEventual, sperați că veți câștiga alegerile și că veți putea să \nnumiți dumneavoastră pentru un rest de mandat. \nEu  vreau  să  vă  reamintesc  așa.  Mandatul  președintelui \nANCOM a început în urmă cu 2 ani și jumătate, în acest Parlament. \nExistă un rest de mandat, de 2 ani și jumătate, și este atributul acestui \nParlament să dea restul de mandat, să pună omul pe restul de mandat. \nE simplu. (Aplauze.) \nDomnul Robert-Marius Cazanciuc: \nDa. \n                                                                                             10                                                                                          \n     \nMulțumesc. \nDin partea Grupului minorităților, domnul deputat Grosaru, \nvă rog. \nDomnul Andi-Gabriel Grosaru (de la tribună): \nDomnule președinte, \nStimați colegi, \nTrebuie  să  facem  o  mențiune.  În  primul  rând,  pentru \ncorectitudine. \nPoate unii dintre colegii noștri sunt în continuare în vacanță, \ndar Camera Deputaților... Parlamentul României a lucrat și în sesiune \nextraordinară. \nDeci nu am fost în vacanță. \nVă mulțumesc. \nDomnul Robert-Marius Cazanciuc: \nMulțumesc. \nDacă nu mai sunt alte intervenții, stimați colegi, luăm act de \nraportul comun întocmit de cele două comisii de specialitate. \nȘi vă reamintesc, conform art. 99 din Regulamentul comun al \nCamerei  și  Senatului,  pentru  numirea  președintelui  Autorității \nNaționale pentru Administrare și Reglementare în Comunicații, votul \neste secret și se exprimă prin buletine de vot care vor fi completate \nconform propunerilor din raportul comisiilor. \n                                                                                             11                                                                                          \n     \nPentru  a  fi  aprobată  numirea  președintelui  Autorității \nNaționale  pentru  Administrare  și  Reglementare  în  Comunicații  este \nnecesar votul majorității senatorilor și deputaților prezenți. \nStimați colegi, \nAm finalizat dezbaterile. \nVă reamintesc modalitatea de vot în cazul votului secret cu \nbuletine de vot. \nÎn Sala „Barbu Catargiu” este amplasată urna de vot. \nFiecare deputat și senator va primi buletinul de vot. \nSenatorul și deputatul votează pentru numire lăsând neatinse \nnumele și prenumele persoanei propuse pentru a fi numită și votează \ncontra numirii tăind numele persoanei propuse. \nSunt nule buletinele de vot care nu poartă ștampila de control \nși cele pe care numărul candidaților, ale căror nume nu au fost tăiate, \ndepășește numărul funcțiilor pentru care se face alegerea. \nCu  aceste  precizări,  stimați  colegi,  urmează  exprimarea \nvotului. \nÎi  invit  pe  domnii  chestori  în  sala  Biroului  permanent  al \nCamerei, „Barbu Catargiu”. \nGrupurile  parlamentare  vor  vota  conform  programului \nanunțat anterior. \nVă rog, chestorii. \n(Domnul  deputat  Florin-Claudiu  Roman  solicită  să  ia \ncuvântul.) \nO chestiune de procedură, domnul Roman, vă rog. \n                                                                                             12                                                                                          \n     \nDomnul Florin-Claudiu Roman (de la tribună): \nMulțumesc, domnule președinte. \nDoamnelor și domnilor colegi, \nBolșevismul  are  o  nouă  culoare  politică  în  Parlamentul \nRomâniei prin Uniunea Salvați România. (Râsete.) \nDomnul  deputat  sau  tovarășul  deputat  Claudiu  Năsui,  „un \nbăiat din stele”, cum se spune în popor, a venit să ne spună astăzi că \npoate fi cel mai mare lansator de fake news din Parlamentul României. \nSă vii să faci acuzații mizerabile spunând că o autoritate de \nreglementare  independentă  trebuie  ținută  sub  sfera  intereselor \noperatorilor de pe piață înseamnă bolșevism, domnule Năsui. \nEu  credeam  că  cine  a  stat 5  ani  la  ruși  nu  poate  gândi  ca \nBush, dar am văzut că sunteți mai socialist și mai bolșevic decât foarte \nmulți dintre cei care sunt reprezentanți ai acestui sistem. \nCum  puteți  dumneavoastră,  vă  întreb,  să  spuneți  asemenea \nminciuni, împreună cu Vlad Voiculescu? Cum puteți? \nDumneavoastră știți că în Legea de funcționare a ASF existau \naceste prevederi? \nÎncercați să mințiți poporul spunând că liberalii dau privilegii. \nSă vă fie rușine, domnule Năsui! \nDacă pentru dumneavoastră un reprezentant al unei autorități \nde reglementare, din Franța, din Germania, din Italia, de unde doriți \ndumneavoastră,  are  dreptul  să-i fie decontată  diurna dacă  nu  stă  în \nBucurești și dacă domiciliază în altă parte, cum puteți să mințiți în \nhalul ăsta? Chiar nu mai aveți rușine? \n                                                                                             13                                                                                          \n     \nCum  puteți  dumneavoastră  să  nu  înțelegeți  că  pe  piața \nasigurărilor cei care controlează societățile de asigurări nu pot fi ca \nnivel  de  salarizare  sub  cei  pe  care  îi  controlează...?  Dacă  nu  vrem \ncorupție, domnule Năsui. \nSau vreți corupție? \nCe vreți? Ca să înțelegem. \nAveți o teorie bolșevică, îmi pare foarte rău să vă spun. \nAveți o teorie socialistă, aveți o teorie stângistă. \nȘi faceți asta doar din disperare. Pentru că la recentele alegeri \nprocentul dumneavoastră este la limită pentru intrarea în Parlament ca \nalianță. \nChiar nu mai aveți rușine? Chiar nu puteți să vă opriți din \ntăvălugul minciunilor pe care le rostogoliți în mediul online? \nAm sperat ca dumneavoastră, ca fiind un parlamentar tânăr, \nsă aveți puterea să recunoașteți ceea ce trebuie și ceea ce nu trebuie. \nVeniți și spuneți, știm noi cum fac, își mută domiciliul. \nPăi, ați făcut dumneavoastră? Sau de unde știți treaba asta? \n(Vociferări.) \nChiar nu mai aveți rușine? Pentru dumneavoastră chiar toate \nautoritățile statului trebuie călcate în picioare? (Vociferări.) \nDomnule Năsui, lăsați populismul deoparte! V-am mai spus \nde vreo două-trei ori și am tăcut, sperând că ați înțeles că nu puteți \ncălca în picioare orice în țara asta. \n                                                                                             14                                                                                          \n     \nLegea  spune  foarte  clar  –  autoritatea  de  reglementare,  cea \ncare controlează piața, trebuie să aibă o salarizare corespunzătoare cu \ncei de pe piață. Știți de ce? Pentru că așa spune legea, domnule Năsui. \nNu vă convine, modificați legea. \nDar asta spune legea, domnule Năsui, nu altceva. \nNu mai faceți populisme și ipocrizie de 2 bani! \nÎmi pare foarte rău că am crezut odată că aveți caracter! Nu \naveți, domnule Năsui! (Aplauze. Vociferări.) \nDomnul Robert-Marius Cazanciuc: \nStimați colegi, \nInvit  membrii  Birourilor  permanente  la  Sala  „Barbu \nCatargiu”. \nDeci membrii Birourilor celor două Camere vă rog, la Sala \n„Barbu Catargiu”. \n(Domnul deputat Claudiu-Iulius-Gavril Năsui solicită să ia \ncuvântul.) \n(În  continuare,  conducerea  ședinței  a  fost  preluată  de \ndoamna  deputat  Carmen-Ileana  Mihălcescu,  vicepreședinte  al \nCamerei Deputaților.) \nDoamna Carmen-Ileana Mihălcescu: \nDrept la replică, domnul Năsui, vă rog. \nDomnul Claudiu-Iulius-Gavril Năsui (de la tribună): \nMulțumesc frumos, doamnă președinte, pentru acest drept la \nreplică. \n                                                                                             15                                                                                          \n     \nÎn primul rând, subiectul era ANCOM, altă instituție căpușată \npolitic, după cum foarte bine știți. \nȘi, domnule Roman, știți foarte bine ce ați făcut. \nDomnul Florin-Claudiu Roman (din sală): \nCe-am făcut? \nDomnul Claudiu-Iulius-Gavril Năsui (de la tribună): \nAți introdus un proiect de lege, acum 3 zile, pe care l-ați pus \npe repede înainte, astăzi, în Comisia pentru buget, finanțe... \nDomnul Florin-Claudiu Roman (din sală): \nEu? \nDomnul Claudiu-Iulius-Gavril Năsui (de la tribună): \nÎn Biroul permanent, a fost pus ieri. Astăzi a fost convocată \nComisia  pentru  buget,  finanțe,  cu  proiectul  dumneavoastră,  semnat \nnumai de dumneavoastră, în care se află noi privilegii, noi beneficii... \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n...noi beneficii pentru membrii Consiliului de administrație al \nASF. \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n                                                                                             16                                                                                          \n     \nAnume? Stați să vă spun. \nNu vă... nu vă impacientați, că toate lucrurile se află și toate \nlucrurile sunt scrise. \nDoamna Carmen-Ileana Mihălcescu: \nAveți la dispoziție... \nDomnul Claudiu-Iulius-Gavril Năsui (de la tribună): \nAm avut speranța... \nDoamna Carmen-Ileana Mihălcescu: \n... două minute. Mai puțin de două minute... \nDomnul Claudiu-Iulius-Gavril Năsui (de la tribună): \n...că ați semnat un lucru fără să-l știți. \nDoamna Carmen-Ileana Mihălcescu: \n...pentru drept la replică. \nDomnul Claudiu-Iulius-Gavril Năsui (de la tribună): \nDar, după vehemența dumneavoastră, văd că chiar susțineți \ncu  aplomb  să  fie  privilegiile...  (Vociferări.)  ...pentru  cei  mai  mari \nbugetari de lux ai României și mai mari. \nȘi mai aveți tupeul, apoi, să spuneți că noi suntem bolșevici?! \n(Vociferări.) \nDumneavoastră  vreți  să  dați  din  banii  poporului,  din  banii \ncontribuabililor,  din  banii  oamenilor  care  plătesc  taxe  și  impozite, \nprivilegii mai mari! Și cei care sunt socialiști sunt USR? (Vociferări.) \nFals! \n                                                                                             17                                                                                          \n     \nSocialiștii sunt cei care iau de la toată lumea, de la cei care \nmuncesc  în  economia  reală,  prin  taxe  și  impozite  și  dau  unei \nnomenclaturi. Unei nomenclaturi politice ca aceea pe care o salvați \ndumneavoastră. \nPuteți  să  spuneți  ce  calomnii  doriți  dumneavoastră  și \nminciuni de Antena 3! Nu vă fac cinste, așa cum nici acest proiect de \nlege nu vă face cinste! \nDacă  aveți  pic  de  respect  pentru  poporul  român,  pentru \ncontribuabil, pentru liberalism și pentru orice ce-ar putea să însemne \nPNL  sau  de  dreapta  în  România,  veți  susține  eliminarea  acelui \namendament rușinos. \nUn amendament prin care – ca să fie clar pentru toată lumea \n– membrii Consiliului de administrație al ASF câștigă diurne în plus, \ndrepturi în plus, în cazul în care nu-și pun domiciliul în București. \nMă întrebați pe mine cine nu-și pune domiciliul în București? \nFaceți o mică investigație... (Vociferări.) \nPăi, nu. Nici eu. \nDoamna Carmen-Ileana Mihălcescu: \nAți  depășit  cele  două  minute,  domnule  Năsui,  vă  rog  să \nîncheiați. \nDomnul Claudiu-Iulius-Gavril Năsui (de la tribună): \nDar, ce, dreptul la replică e de doar două minute? \nDoamna Carmen-Ileana Mihălcescu: \nDreptul la replică e de două minute. \n                                                                                             18                                                                                          \n     \nMulțumesc. \nDomnul Claudiu-Iulius-Gavril Năsui (de la tribună): \nDar atacul poate să fie mai mult decât replica?! (Râsete.) \nDoamna Carmen-Ileana Mihălcescu: \nAcesta este regulamentul. \nDomnul Claudiu-Iulius-Gavril Năsui (de la tribună): \nAdică trebuie să existe o proporționalitate. \nDoamna Carmen-Ileana Mihălcescu: \nVreți să-l ignorați, înțeleg. \nVă rog, continuați. \nDomnul Claudiu-Iulius-Gavril Năsui (de la tribună): \nBun. Doar voiam să  menționez faptul că acest proiect este \nunul rușinos, care trece de data asta și cu susținerea PSD și a PNL. O \nfrăție pe care am mai văzut-o și care aș spera că se va termina sau că \ns-a terminat. \nȘi, da, socialism înseamnă să iei de la cei care produc, să iei \nprin taxe și impozite, și să dai unei minorități care se întâmplă să fie \nvremelnic la putere și să aibă influență politică. \nOr, proiectul acesta de lege exact asta face. \nȘi nu face doar asta, face chiar mai mult de atât. Mai reduce \nși  răspunderea  penală  și  civilă  pentru  membrii  Consiliului  de \nadministrație al ASF. \nToate lucrurile acestea sunt negru pe alb. \n                                                                                             19                                                                                          \n     \nDacă mă atacați pe mine, ca persoană, sau partidul din care \nfac parte, și spuneți că asta este socialism, asta nu înseamnă automat \ncă este adevărat și nu înseamnă că aveți dreptate. Dimpotrivă! Dacă vă \ndoriți o societate mai liberă și mai de dreapta trebuie tocmai să nu ne \nmai batem joc de taxele și impozitele oamenilor și să nu mai creăm \nbeneficii speciale pentru câțiva privilegiați care sunt  puși în funcții \npolitice. \nȘi asta este tot ce ne dorim. \nȘi  încă  un  lucru.  Proiectul  dumneavoastră  care  trece  pe \nrepede înainte prin toate comisiile sau, mă rog, comisiile relevante, \nnici măcar n-are avize de la Consiliul Legislativ și de la... nimic. A \nfost pus ieri pe ordinea de zi, cu termen de primire puncte de vedere \nazi. De ieri până azi. Pentru o chestiune pe care, haideți să fim serioși, \nnu  ajută  decât  minoritatea  care  se  află  vremelnic  în  Consiliul  de \nadministrație al ASF. \nȘi pentru lucrurile acestea nu doar că nu mi-e rușine... \nDoamna Carmen-Ileana Mihălcescu: \nMulțumesc. \nDomnul Claudiu-Iulius-Gavril Năsui (de la tribună): \n...sunt mândru. \nDoamna Carmen-Ileana Mihălcescu: \nMulțumesc frumos. \nDomnul Claudiu-Iulius-Gavril Năsui (de la tribună): \nȘi o să fac asta și în viitoarea legislatură... \n                                                                                             20                                                                                          \n     \nDoamna Carmen-Ileana Mihălcescu: \nDomnule Roman... \nDomnul Claudiu-Iulius-Gavril Năsui (de la tribună): \n...și în oricare legislatură mă voi afla aici... \nDoamna Carmen-Ileana Mihălcescu: \n...vă rog să interveniți cu un drept la replică. \nDomnul Claudiu-Iulius-Gavril Năsui (de la tribună): \n...să combat aceste privilegii pe care le faceți pentru prietenii \ndumneavoastră politici. \nMulțumesc. (Aplauze.) \nDoamna Carmen-Ileana Mihălcescu: \nDar vă rog să nu generați un alt drept la replică, vă rog foarte \nmult. \nMulțumesc. \nDomnul Florin-Claudiu Roman (de la tribună): \nNu, doamnă președinte, nu voi vorbi despre Troțki, că tocmai \nl-am auzit pe noul Troțki din USR. (Râsete.) \nMi-am amintit de discursurile lui Troțki, bolșevicul, care sunt \ncopie la indigo cu ceea ce a spus antevorbitorul meu. \nAm să încerc să-i explic domnului, tovarășului deputat Năsui, \nceea  ce  nu  va  pricepe  niciodată  și  ceea  ce  el  prezintă  ca  fiind \nprivilegii. \n                                                                                             21                                                                                          \n     \nDacă n-ați fi un – haideți, să nu folosesc un termen dur – un \nom care... \nPuneți mâna pe carte și citiți legea! \nVeți observa, veți observa, domnule deputat, că întotdeauna, \ncu  o  scurtă  perioadă,  de  2  ani  de  zile,  membrii...  Consiliului  de \nsupraveghere  se  numește,  nu  consiliu  de  administrație.  Nu  e  o \nsocietate comercială, e o autoritate de reglementare. \nDeci prima lecție pe care v-o dau astăzi de la tribună este să \nfaceți  diferența  între  o  societate  comercială,  cu  un  consiliu  de \nadministrație, și o autoritate de reglementare condusă de un consiliu \nde supraveghere. (Vociferări.) \nÎn altă ordine de idei, până acum 4 ani de zile, tot ceea ce \nînsemna autoritate de pe piața bancară – ASF, CNVM, chiar și BNR – \ndacă vă uitați în lege veți observa că nu erau trași la răspundere penală \npentru vot, domnule Năsui. Pentru votul pe care îl exprimă. \nȘi este peste tot în lume așa. Și am să vă explic și de ce, ca să \npricepeți și dumneavoastră, că văd că pricepeți mai greu. (Vociferări.) \nNu poți să te duci să aplici o sancțiune care înseamnă 1% din \ncapitalul social, unei firme de asigurări care are un capital social de \nsute de milioane de euro, fără să stai cu sabia deasupra capului că \ncineva din piață are suficienți bani să plătească tot ceea ce înseamnă \nparte de atac public. \nTrebuie să iei decizii corecte, și atunci trebuie să fii protejat \nde lege, pentru vot! \n                                                                                             22                                                                                          \n     \nEste  a  doua  lecție  pe  care  v-o  dau,  pentru  că  nu  faceți \ndiferența între una și alta. \nA treia chestiune pe care am să v-o spun, domnule Năsui. \nÎmi asum integral acest proiect de lege. Și știu exact ce-am \nscris acolo. \nDe exemplu, am trecut un articol în care am spus că paza \ntrebuie  asigurată  de  jandarmerie.  Știți  de  ce?  Știți  de  ce?  Vreți  să \nrămână aceeași firmă privată care a căpușat ASF? Asta vreți? Asta vă \nderanjează? \nV-ați băgat pe un teren pe care dumneavoastră vreți să păreți \ncă-l cunoașteți. \nNu-l cunoașteți, domnule Năsui, îmi pare foarte rău. \nDar nu doar că nu-l cunoașteți, atât timp cât faceți o confuzie \ngravă între o autoritate de reglementare independentă și o societate \ncomercială,  între  un  consiliu  de  supraveghere  și  un  consiliu  de \nadministrație, înțeleg foarte clar că habar nu aveți pe ce lume trăiți. \nVă  mai  rog,  pentru  ultima  dată,  terminați  cu  populismele. \nDacă vreți să fiți în conducerea acestei țări, dumneavoastră trebuie să \nfaceți dovada că sunteți pregătit! Or, atâta timp cât, vă repet, nu faceți \ndiferența între o societate comercială și o autoritate de reglementare, \ncare  trebuie  să  fie  independentă,  domnule  Năsui,  și  unde \ndumneavoastră v-ați trimis reprezentant, atâta timp cât nu înțelegeți, \natâta  timp  cât  nu  înțelegeți  care  e  diferența  între  consiliul  de \nadministrație al unei societăți comerciale și consiliul de supraveghere, \natâta timp cât nu înțelegeți că într-o democrație puternică autoritățile \n                                                                                             23                                                                                          \n     \nde  reglementare  trebuie  susținute  prin  lege,  tocmai  ca  să  nu  fie \ncoruptibile,  înseamnă  că  de  fapt  principiul  dumneavoastră  de  viață \neste: „Cine a stat 5 ani la ruși nu poate gândi ca Bush!”. \nÎmi pare foarte rău pentru dumneavoastră, chiar vă credeam \nun om pregătit. Mi-am dat seama că sunteți praf și pulbere! \nDoamna Carmen-Ileana Mihălcescu: \nMulțumesc. \n \nDupă exercitarea votului \n(În continuare, conducerea ședinței a fost preluată de domnul \nsenator Robert-Marius Cazanciuc, vicepreședinte al Senatului.) \nDomnul Robert-Marius Cazanciuc: \nStimați colegi, \nSala, aproape plină. Așa că reluăm lucrările. \nAvem procesul-verbal? \nDomnul Mario-Ovidiu Oprea (din sală): \nDa. \nDomnul Robert-Marius Cazanciuc: \nDa? \nVă rog, domnul senator Mario Oprea. \nRezultatul votului. \nDomnul Mario-Ovidiu Oprea (de la tribună): \nBună ziua, tuturor! \n                                                                                             24                                                                                          \n     \nDau  citire  procesului-verbal  referitor  la  rezultatul  votului \nexprimat  de  către  deputați  și  senatori  cu  privire  la  numirea \npreședintelui  Autorității  Naționale  pentru  Administrare  și \nReglementare în Comunicații. \nBirourile  permanente  ale  celor  două  Camere  ale \nParlamentului,  în  temeiul  art.  44  alin.  (4)  din  Regulamentul \nactivităților comune ale Camerei Deputaților și Senatului, republicat, \nau procedat la verificarea și numărarea voturilor exprimate prin vot \nsecret cu buletine, de către deputați și senatori, asupra propunerii de \nnumire  în  funcția  de  președinte  al  Autorității  Naționale  pentru \nAdministrare  și  Reglementare  în  Comunicații,  și  au  constatat \nurmătoarele: \n- Numărul total al deputaților și senatorilor: 464; \n- Numărul deputaților și senatorilor prezenți: 322; \n- Numărul total de voturi exprimate: 322; \n- Numărul de voturi anulate: 3; \n- Numărul total de voturi valabil exprimate: 319. \nDupă  verificarea  și  numărarea  voturilor  au  rezultat \nurmătoarele: \nDomnul Stoica Vlad Ștefan:  \n- voturi pentru: 283; \n- voturi contra: 36. \nDoamna Catrina Maria-Manuela: \n- voturi pentru: 12; \n- voturi contra: 307. \n                                                                                             25                                                                                          \n     \nDomnul Smeeianu Ion: \n- voturi pentru: 1; \n- voturi contra: 318. \nDomnul Rozolea Mircea Valentin: \n- voturi pentru: 23; \n- voturi contra: 296. \nCa urmare, Birourile permanente au constatat că este întrunită \nmajoritatea de voturi necesară pentru numirea domnului Stoica Vlad \nȘtefan  în  funcția  de  președinte  al  Autorității  Naționale  pentru \nAdministrare și Reglementare în Comunicații, pentru perioada rămasă \na mandatului de 6 ani început în data de 11 mai 2017. \nMulțumesc. \nDomnul Robert-Marius Cazanciuc: \nDa. \nMulțumesc domnului senator Mario Oprea. \nStimați colegi, \nAșa cum am fost deja informați, potrivit rezultatului votului, \nParlamentul  României  a  hotărât  numirea  domnului  Vlad  Stoica  în \nfuncția de președinte al ANCOM. \nÎi dorim succes și înțelepciune într-o misiune complicată în \naceste vremuri! \nStimați colegi, \nOrdinea de zi a fost epuizată. \nDeclar  închisă  ședința  comună  a  Camerei  Deputaților  și \nSenatului. \n                                                                                             26                                                                                          \n     \nSă ne revedem sănătoși! \n \nȘedința s-a încheiat la ora 15,16. \n \n \n "
    },
    "27": {
        "start_text": "Doamna Carmen-Ileana Mihălcescu:",
        "start_index": -1,
        "end_text": "Domnul Claudiu-Iulius-Gavril Năsui :",
        "end_index": -1,
        "text": "                                                           1                                                                                          \n     \n13 octombrie 2020 – ședință comună \n \n \nS U M A R \n \n1.  Numirea  președintelui  Autorității  Naționale  3. \npentru Administrare și Reglementare în Comunicații \n(ANCOM). \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n \nS T E N O G R A M A \nȘedinței comune  \na Camerei Deputaților și Senatului \ndin ziua de 13 octombrie 2020 \n \nȘedința a început la ora 13,03. \nLucrările ședinței au fost conduse de domnul senator Robert-\nMarius Cazanciuc, vicepreședinte al Senatului, și de doamna deputat \nCarmen-Ileana  Mihălcescu,  vicepreședinte  al  Camerei  Deputaților, \nasistați  de  domnul  deputat  Iulian  Iancu,  secretar  al  Camerei \nDeputaților, și de domnul senator Mario-Ovidiu Oprea, secretar al \nSenatului. \nDomnul Robert-Marius Cazanciuc: \nBucuria  acestei  revederi  nu  va  dura  foarte  mult  în  sala  de \nplen, după cum știți deja. \nDoamnelor și domnilor deputați și senatori, \nDeclar  deschisă  ședința  comună  de  astăzi  a  Senatului  și \nCamerei Deputaților. \nStimați colegi, \nOrdinea  de  zi,  programul  de  lucru,  precum  și  formula  de \ndesfășurare  pentru  ședința  comună  au  fost  stabilite  de  Birourile \npermanente ale celor două Camere, cu participarea liderilor grupurilor \nparlamentare și sunt afișate pe site-urile celor două Camere. \n                                                                                             3                                                                                          \n     \nProgramul de lucru va dura până la finalizarea ordinii de zi. \nPe ordinea de zi astăzi avem numirea președintelui Autorității \nNaționale pentru Administrare și Reglementare în Comunicații. \nStimați colegi, \nCu privire la desfășurarea votului secret cu buletine, Birourile \npermanente reunite, cu participarea liderilor grupurilor parlamentare, \npropun următoarea procedură. \nExercitarea votului secret cu buletine de vot se va face pe \ngrupuri  parlamentare,  în  sala  Biroului  permanent  al  Camerei \nDeputaților, Sala „Barbu Catargiu”, de la nivelul P1, după următorul \nprogram: \n13,30-14,05  –  Grupurile  parlamentare  ale  PSD,  precum  și \nsenatorii și deputații neafiliați; \n14,05-14,15 – Grupul parlamentar al minorităților naționale \ndin Camera Deputaților; \n14,15-14,35 – Grupurile parlamentare ale PNL; \n14,35-14,50 – Grupurile parlamentare ale USR; \n14,50-15,05 – Grupurile parlamentare ale UDMR; \n15,05-15,15 – Grupul parlamentar PRO România din Camera \nDeputaților; \n15,15-15,25  –  Grupul  parlamentar  al  PMP  din  Camera \nDeputaților. \nStimați colegi, \n                                                                                             4                                                                                          \n     \nÎn  sala  de  vot  „Barbu  Catargiu”  vor  fi  prezenți  permanent \nchestorii  care  înmânează  buletinele  de  vot  și  secretarul  care \nconsemnează prezența parlamentarilor la vot. \nCum spuneam, avem pe ordinea de zi numirea în funcția de \npreședinte  al  Autorității  Naționale  pentru  Administrare  și \nReglementare în Comunicații. \nRaportul  comun  al  Comisiilor  pentru  comunicații  și \ntehnologia  informației,  ale  celor  două  Camere  ale  Parlamentului,  a \nfost afișat pe paginile de Internet ale celor două Camere. \nDin  partea  celor  două  comisii  de  specialitate,  o  rog  pe \ndoamna deputat Ionela Dobrică să ne prezinte raportul. \nDoamna Ionela Viorela Dobrică (de la tribună): \nRaport comun cu privire la numirea în funcția de președinte \nal  Autorității  Naționale  pentru  Administrare  și  Reglementare  în \nComunicații – ANCOM. \nÎn urma procedurii de selecție, membrii celor două comisii au \nconstatat că următorii candidați îndeplinesc condițiile prevăzute la art. \n11 alin. (3) și (4) din Ordonanța de urgență a Guvernului nr. 22/2009 \nprivind  înființarea  Autorității  Naționale  pentru  Administrare  și \nReglementare în Comunicații, aprobată prin Legea nr. 113/2010, cu \nmodificările și completările ulterioare, astfel: \n- Stoica Vlad Ștefan; \n- Catrina Manuela-Maria; \n- Smeeianu Ion  \n- Rozolea Mircea Valentin. \n                                                                                             5                                                                                          \n     \nAnexa nr. 1 cuprinde dosarele candidaților care îndeplinesc \ncondițiile prevăzute la art. 11 alin. (3) și (4) din Ordonanța de urgență \na  Guvernului  nr.  22/2009  privind  înființarea  Autorității  Naționale \npentru  Administrare  și  Reglementare  în  Comunicații,  aprobată  prin \nLegea nr. 113/2010, cu modificările și completările ulterioare. \nAnexa  nr.  2  cuprinde  dosarele  candidaților  care  nu \nîndeplinesc condițiile prevăzute în ordonanța anterior menționată. \nVă mulțumesc. \nDomnul Robert-Marius Cazanciuc: \nDa. \nStimați colegi, \nDacă sunt intervenții? \nVă rog, Grupul USR. \nDomnul Cătălin Drulă (de la tribună): \nDa. \nMulțumesc, domnule președinte. \nIată  o  sală  plină  de  parlamentari,  voie  bună,  pumnii  se \nciocnesc. E ca o reuniune, așa, după vacanță. \nCare  e  motivul  important  al  acestei  reuniuni?  (Vociferări.) \nArde  undeva?  E  urgență?  Măsuri  pe  timp  de  pandemie,  sociale, \neconomice? Nu. (Vociferări.) \nMotivul este același care domină clasa politică de 30 de ani – \ntrocul cu funcții. (Vociferări.) \n                                                                                             6                                                                                          \n     \nLa  ANCOM  și-a  dat  demisia  domnul  Grindeanu,  care  e \nnumărul 2 în PSD, acum. \nBineînțeles, 3 ani de zile a respectat legea și a fost apolitic, \nnu-i așa? \nCă toți știm că legile, de fapt, sunt un pic la mișto și toate \ncriteriile astea. \nDar  și-a  dat  demisia  într-un  final  pentru  că  era  în \nincompatibilitate deja de două luni. \nCare e urgența? \nAvem 2 vicepreședinți care pot prelua cu puteri depline acest \nmandat, iar noul Parlament, legitim, mandatat și ales de români – și \nda, voi, de la PSD, v-ați pierdut legitimitatea în acest Parlament – ar fi \nputut să aleagă un președinte, o persoană care să nu fie politică, care \nsă fie un profesionist în domeniu. \nAșa a fost creată această autoritate, ANCOM. Dacă, iarăși, nu \ntratăm lucrurile la mișto, da? \nÎn 2009, Comisia Europeană ne-a spus că trebuie reglementat \nacest domeniu, o piață de miliarde, acum este și miza 5G pe masă, de \ncătre o autoritate autonomă. \nGrabă,  toți  parlamentarii  vin  să  alegem  pe  cineva  care  e \ndinainte determinat. Știm cu toții că va ieși de aici fostul șef de cabinet \nal domnului Ponta. (Vociferări.) \nPe partea PNL – că tot am vorbit mai devreme despre PSD și \nPNL – nu văd niciun fel de opoziție la această mișcare. N-am văzut să \n                                                                                             7                                                                                          \n     \nfie  vreun  candidat.  Înțeleg  că  sunt  de  acord.  Înțeleg  că  și  domnul \nOrban e de acord. \nDe altfel, și cu Legea care punea un consiliu de 7 oameni, ca \nsă fie mai multe poziții, că sunt mai multe funduri de oameni care cad \npe lângă Parlament și nu mai vin aici pe aceste scaune, era de acord \nPNL. (Vociferări.) \nNu și-a obținut acordul de la președintele Iohannis, al cărui \ngest îl salut, că a atacat la CCR acea lege. \nDar, între timp, mergem înainte cu această numire - pe repede \nînainte - care n-are absolut niciun sens în acest moment, în contextul \nîn  care  ne  aflăm.  Avem  doi  oameni  profesioniști  pe  funcțiile  de \nvicepreședinte, au zeci de ani vechime în instituție. \nÎn aceste condiții, noi, cei de la USR, îl vom vota pe singurul \ncandidat care a reușit să treacă de furcile caudine ale comisiei și să \najungă la plen, care nu e un candidat al PSD, că v-ați pus acolo 3 \ncandidați, dar numai unul e cel ales – fostul șef de cabinet al domnului \nPonta. (Vociferări.) \nVom vota un om care are experiență în domeniul privat, a \nlucrat la o companie mare de telecomunicații și are un CV solid. \nDin păcate, aici s-a făcut o mascaradă. Văd că și colegii de la \nPNL... (Vociferări.) \nUnde e liderul dumneavoastră de grup? Poate are o poziție pe \ntema  asta.  Ce  părere  aveți  despre  faptul  că  PSD  își  pune  omul  la \nANCOM? Ce îndemn de vot aveți astăzi? Îl votați pe Vlad Stoica? \n                                                                                             8                                                                                          \n     \n(Vociferări.)  E  OK,  nu?  Sunteți  în  opoziție  față  de  PSD.  Nu  vă \nînțelegeți. Am înțeles. \nEi,  românii  văd  lucrurile  astea...  (Vociferări.)  ...oricât \nîncercați, oricâți bani pompați în presă – câte 200 de milioane – și așa \nmai departe. \nȘi o să vedeți asta și la votul din 6 decembrie. \nVă mulțumesc. \nDomnul Robert-Marius Cazanciuc: \nDa. \nMulțumesc. \nNoi, de la PSD, vă salutăm cu respect pe dumneavoastră, de \nla USR, prin domnul Simonis. \nVă rog. \nDomnul Alfred-Robert Simonis (de la tribună): \nMulțumesc, domnule președinte, doamnă președinte. \nÎn  primul  rând,  aș  spune  că  legitimitatea  Partidului  Social \nDemocrat n-o stabiliți dumneavoastră, stimați colegi de la USR. Mai \nales că au stabilit românii, în urmă cu două săptămâni, legitimitatea \nfiecăruia dintre noi. \nOr,  în  dreptul  nostru  scrie  1.450  de  primari;  la \ndumneavoastră, vreo 35. \nDe acolo vă luați legitimitatea! (Aplauze.) Din voturi, nu din \nstrigat la Parlament! (Aplauze.) \n                                                                                             9                                                                                          \n     \nPe de altă parte, dumneavoastră ați dat argumente suficiente \npentru care e nevoie urgentă de această numire – „piață de miliarde”, \n„5G”. Citez din dumneavoastră. \nPăi, nu e important ca pe lângă cei doi profesioniști, pe care \ntot Partidul Social Democrat i-a desemnat – uite, asta uitați să spuneți \n–  să  mai  punem  unul,  al  treilea,  să  se  ocupe  de  această  piață  de \nmiliarde, de implementarea 5G și de alte chestiuni importante? \nCât despre necesitatea în grabă de a vota, păi, am și o eu o \nîntrebare,  stimați  colegi  de  la  USR.  Tocmai  s-a  încheiat  plenul \nCamerei Deputaților. Plen al Camerei Deputaților, unde un deputat al \nUSR și-a dat demisia. (Vociferări.) \nAstăzi  ați  trimis  înlocuirea  acelui  deputat  cu  un  alt  coleg \ndeputat și mâine vreți să-l validați. \nCare  e  graba?  De  ce  nu  lăsăm  ca  Parlamentul  viitor  să \nhotărască, eventual? (Vociferări.) \nCând e vorba de colegii dumneavoastră e grabă. \nEventual, sperați că veți câștiga alegerile și că veți putea să \nnumiți dumneavoastră pentru un rest de mandat. \nEu  vreau  să  vă  reamintesc  așa.  Mandatul  președintelui \nANCOM a început în urmă cu 2 ani și jumătate, în acest Parlament. \nExistă un rest de mandat, de 2 ani și jumătate, și este atributul acestui \nParlament să dea restul de mandat, să pună omul pe restul de mandat. \nE simplu. (Aplauze.) \nDomnul Robert-Marius Cazanciuc: \nDa. \n                                                                                             10                                                                                          \n     \nMulțumesc. \nDin partea Grupului minorităților, domnul deputat Grosaru, \nvă rog. \nDomnul Andi-Gabriel Grosaru (de la tribună): \nDomnule președinte, \nStimați colegi, \nTrebuie  să  facem  o  mențiune.  În  primul  rând,  pentru \ncorectitudine. \nPoate unii dintre colegii noștri sunt în continuare în vacanță, \ndar Camera Deputaților... Parlamentul României a lucrat și în sesiune \nextraordinară. \nDeci nu am fost în vacanță. \nVă mulțumesc. \nDomnul Robert-Marius Cazanciuc: \nMulțumesc. \nDacă nu mai sunt alte intervenții, stimați colegi, luăm act de \nraportul comun întocmit de cele două comisii de specialitate. \nȘi vă reamintesc, conform art. 99 din Regulamentul comun al \nCamerei  și  Senatului,  pentru  numirea  președintelui  Autorității \nNaționale pentru Administrare și Reglementare în Comunicații, votul \neste secret și se exprimă prin buletine de vot care vor fi completate \nconform propunerilor din raportul comisiilor. \n                                                                                             11                                                                                          \n     \nPentru  a  fi  aprobată  numirea  președintelui  Autorității \nNaționale  pentru  Administrare  și  Reglementare  în  Comunicații  este \nnecesar votul majorității senatorilor și deputaților prezenți. \nStimați colegi, \nAm finalizat dezbaterile. \nVă reamintesc modalitatea de vot în cazul votului secret cu \nbuletine de vot. \nÎn Sala „Barbu Catargiu” este amplasată urna de vot. \nFiecare deputat și senator va primi buletinul de vot. \nSenatorul și deputatul votează pentru numire lăsând neatinse \nnumele și prenumele persoanei propuse pentru a fi numită și votează \ncontra numirii tăind numele persoanei propuse. \nSunt nule buletinele de vot care nu poartă ștampila de control \nși cele pe care numărul candidaților, ale căror nume nu au fost tăiate, \ndepășește numărul funcțiilor pentru care se face alegerea. \nCu  aceste  precizări,  stimați  colegi,  urmează  exprimarea \nvotului. \nÎi  invit  pe  domnii  chestori  în  sala  Biroului  permanent  al \nCamerei, „Barbu Catargiu”. \nGrupurile  parlamentare  vor  vota  conform  programului \nanunțat anterior. \nVă rog, chestorii. \n(Domnul  deputat  Florin-Claudiu  Roman  solicită  să  ia \ncuvântul.) \nO chestiune de procedură, domnul Roman, vă rog. \n                                                                                             12                                                                                          \n     \nDomnul Florin-Claudiu Roman (de la tribună): \nMulțumesc, domnule președinte. \nDoamnelor și domnilor colegi, \nBolșevismul  are  o  nouă  culoare  politică  în  Parlamentul \nRomâniei prin Uniunea Salvați România. (Râsete.) \nDomnul  deputat  sau  tovarășul  deputat  Claudiu  Năsui,  „un \nbăiat din stele”, cum se spune în popor, a venit să ne spună astăzi că \npoate fi cel mai mare lansator de fake news din Parlamentul României. \nSă vii să faci acuzații mizerabile spunând că o autoritate de \nreglementare  independentă  trebuie  ținută  sub  sfera  intereselor \noperatorilor de pe piață înseamnă bolșevism, domnule Năsui. \nEu  credeam  că  cine  a  stat 5  ani  la  ruși  nu  poate  gândi  ca \nBush, dar am văzut că sunteți mai socialist și mai bolșevic decât foarte \nmulți dintre cei care sunt reprezentanți ai acestui sistem. \nCum  puteți  dumneavoastră,  vă  întreb,  să  spuneți  asemenea \nminciuni, împreună cu Vlad Voiculescu? Cum puteți? \nDumneavoastră știți că în Legea de funcționare a ASF existau \naceste prevederi? \nÎncercați să mințiți poporul spunând că liberalii dau privilegii. \nSă vă fie rușine, domnule Năsui! \nDacă pentru dumneavoastră un reprezentant al unei autorități \nde reglementare, din Franța, din Germania, din Italia, de unde doriți \ndumneavoastră,  are  dreptul  să-i fie decontată  diurna dacă  nu  stă  în \nBucurești și dacă domiciliază în altă parte, cum puteți să mințiți în \nhalul ăsta? Chiar nu mai aveți rușine? \n                                                                                             13                                                                                          \n     \nCum  puteți  dumneavoastră  să  nu  înțelegeți  că  pe  piața \nasigurărilor cei care controlează societățile de asigurări nu pot fi ca \nnivel  de  salarizare  sub  cei  pe  care  îi  controlează...?  Dacă  nu  vrem \ncorupție, domnule Năsui. \nSau vreți corupție? \nCe vreți? Ca să înțelegem. \nAveți o teorie bolșevică, îmi pare foarte rău să vă spun. \nAveți o teorie socialistă, aveți o teorie stângistă. \nȘi faceți asta doar din disperare. Pentru că la recentele alegeri \nprocentul dumneavoastră este la limită pentru intrarea în Parlament ca \nalianță. \nChiar nu mai aveți rușine? Chiar nu puteți să vă opriți din \ntăvălugul minciunilor pe care le rostogoliți în mediul online? \nAm sperat ca dumneavoastră, ca fiind un parlamentar tânăr, \nsă aveți puterea să recunoașteți ceea ce trebuie și ceea ce nu trebuie. \nVeniți și spuneți, știm noi cum fac, își mută domiciliul. \nPăi, ați făcut dumneavoastră? Sau de unde știți treaba asta? \n(Vociferări.) \nChiar nu mai aveți rușine? Pentru dumneavoastră chiar toate \nautoritățile statului trebuie călcate în picioare? (Vociferări.) \nDomnule Năsui, lăsați populismul deoparte! V-am mai spus \nde vreo două-trei ori și am tăcut, sperând că ați înțeles că nu puteți \ncălca în picioare orice în țara asta. \n                                                                                             14                                                                                          \n     \nLegea  spune  foarte  clar  –  autoritatea  de  reglementare,  cea \ncare controlează piața, trebuie să aibă o salarizare corespunzătoare cu \ncei de pe piață. Știți de ce? Pentru că așa spune legea, domnule Năsui. \nNu vă convine, modificați legea. \nDar asta spune legea, domnule Năsui, nu altceva. \nNu mai faceți populisme și ipocrizie de 2 bani! \nÎmi pare foarte rău că am crezut odată că aveți caracter! Nu \naveți, domnule Năsui! (Aplauze. Vociferări.) \nDomnul Robert-Marius Cazanciuc: \nStimați colegi, \nInvit  membrii  Birourilor  permanente  la  Sala  „Barbu \nCatargiu”. \nDeci membrii Birourilor celor două Camere vă rog, la Sala \n„Barbu Catargiu”. \n(Domnul deputat Claudiu-Iulius-Gavril Năsui solicită să ia \ncuvântul.) \n(În  continuare,  conducerea  ședinței  a  fost  preluată  de \ndoamna  deputat  Carmen-Ileana  Mihălcescu,  vicepreședinte  al \nCamerei Deputaților.) \nDoamna Carmen-Ileana Mihălcescu: \nDrept la replică, domnul Năsui, vă rog. \nDomnul Claudiu-Iulius-Gavril Năsui (de la tribună): \nMulțumesc frumos, doamnă președinte, pentru acest drept la \nreplică. \n                                                                                             15                                                                                          \n     \nÎn primul rând, subiectul era ANCOM, altă instituție căpușată \npolitic, după cum foarte bine știți. \nȘi, domnule Roman, știți foarte bine ce ați făcut. \nDomnul Florin-Claudiu Roman (din sală): \nCe-am făcut? \nDomnul Claudiu-Iulius-Gavril Năsui (de la tribună): \nAți introdus un proiect de lege, acum 3 zile, pe care l-ați pus \npe repede înainte, astăzi, în Comisia pentru buget, finanțe... \nDomnul Florin-Claudiu Roman (din sală): \nEu? \nDomnul Claudiu-Iulius-Gavril Năsui (de la tribună): \nÎn Biroul permanent, a fost pus ieri. Astăzi a fost convocată \nComisia  pentru  buget,  finanțe,  cu  proiectul  dumneavoastră,  semnat \nnumai de dumneavoastră, în care se află noi privilegii, noi beneficii... \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n...noi beneficii pentru membrii Consiliului de administrație al \nASF. \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n                                                                                             16                                                                                          \n     \nAnume? Stați să vă spun. \nNu vă... nu vă impacientați, că toate lucrurile se află și toate \nlucrurile sunt scrise. \nDoamna Carmen-Ileana Mihălcescu: \nAveți la dispoziție... \nDomnul Claudiu-Iulius-Gavril Năsui (de la tribună): \nAm avut speranța... \nDoamna Carmen-Ileana Mihălcescu: \n... două minute. Mai puțin de două minute... \nDomnul Claudiu-Iulius-Gavril Năsui (de la tribună): \n...că ați semnat un lucru fără să-l știți. \nDoamna Carmen-Ileana Mihălcescu: \n...pentru drept la replică. \nDomnul Claudiu-Iulius-Gavril Năsui (de la tribună): \nDar, după vehemența dumneavoastră, văd că chiar susțineți \ncu  aplomb  să  fie  privilegiile...  (Vociferări.)  ...pentru  cei  mai  mari \nbugetari de lux ai României și mai mari. \nȘi mai aveți tupeul, apoi, să spuneți că noi suntem bolșevici?! \n(Vociferări.) \nDumneavoastră  vreți  să  dați  din  banii  poporului,  din  banii \ncontribuabililor,  din  banii  oamenilor  care  plătesc  taxe  și  impozite, \nprivilegii mai mari! Și cei care sunt socialiști sunt USR? (Vociferări.) \nFals! \n                                                                                             17                                                                                          \n     \nSocialiștii sunt cei care iau de la toată lumea, de la cei care \nmuncesc  în  economia  reală,  prin  taxe  și  impozite  și  dau  unei \nnomenclaturi. Unei nomenclaturi politice ca aceea pe care o salvați \ndumneavoastră. \nPuteți  să  spuneți  ce  calomnii  doriți  dumneavoastră  și \nminciuni de Antena 3! Nu vă fac cinste, așa cum nici acest proiect de \nlege nu vă face cinste! \nDacă  aveți  pic  de  respect  pentru  poporul  român,  pentru \ncontribuabil, pentru liberalism și pentru orice ce-ar putea să însemne \nPNL  sau  de  dreapta  în  România,  veți  susține  eliminarea  acelui \namendament rușinos. \nUn amendament prin care – ca să fie clar pentru toată lumea \n– membrii Consiliului de administrație al ASF câștigă diurne în plus, \ndrepturi în plus, în cazul în care nu-și pun domiciliul în București. \nMă întrebați pe mine cine nu-și pune domiciliul în București? \nFaceți o mică investigație... (Vociferări.) \nPăi, nu. Nici eu. \nDoamna Carmen-Ileana Mihălcescu: \nAți  depășit  cele  două  minute,  domnule  Năsui,  vă  rog  să \nîncheiați. \nDomnul Claudiu-Iulius-Gavril Năsui (de la tribună): \nDar, ce, dreptul la replică e de doar două minute? \nDoamna Carmen-Ileana Mihălcescu: \nDreptul la replică e de două minute. \n                                                                                             18                                                                                          \n     \nMulțumesc. \nDomnul Claudiu-Iulius-Gavril Năsui (de la tribună): \nDar atacul poate să fie mai mult decât replica?! (Râsete.) \nDoamna Carmen-Ileana Mihălcescu: \nAcesta este regulamentul. \nDomnul Claudiu-Iulius-Gavril Năsui (de la tribună): \nAdică trebuie să existe o proporționalitate. \nDoamna Carmen-Ileana Mihălcescu: \nVreți să-l ignorați, înțeleg. \nVă rog, continuați. \nDomnul Claudiu-Iulius-Gavril Năsui (de la tribună): \nBun. Doar voiam să  menționez faptul că acest proiect este \nunul rușinos, care trece de data asta și cu susținerea PSD și a PNL. O \nfrăție pe care am mai văzut-o și care aș spera că se va termina sau că \ns-a terminat. \nȘi, da, socialism înseamnă să iei de la cei care produc, să iei \nprin taxe și impozite, și să dai unei minorități care se întâmplă să fie \nvremelnic la putere și să aibă influență politică. \nOr, proiectul acesta de lege exact asta face. \nȘi nu face doar asta, face chiar mai mult de atât. Mai reduce \nși  răspunderea  penală  și  civilă  pentru  membrii  Consiliului  de \nadministrație al ASF. \nToate lucrurile acestea sunt negru pe alb. \n                                                                                             19                                                                                          \n     \nDacă mă atacați pe mine, ca persoană, sau partidul din care \nfac parte, și spuneți că asta este socialism, asta nu înseamnă automat \ncă este adevărat și nu înseamnă că aveți dreptate. Dimpotrivă! Dacă vă \ndoriți o societate mai liberă și mai de dreapta trebuie tocmai să nu ne \nmai batem joc de taxele și impozitele oamenilor și să nu mai creăm \nbeneficii speciale pentru câțiva privilegiați care sunt  puși în funcții \npolitice. \nȘi asta este tot ce ne dorim. \nȘi  încă  un  lucru.  Proiectul  dumneavoastră  care  trece  pe \nrepede înainte prin toate comisiile sau, mă rog, comisiile relevante, \nnici măcar n-are avize de la Consiliul Legislativ și de la... nimic. A \nfost pus ieri pe ordinea de zi, cu termen de primire puncte de vedere \nazi. De ieri până azi. Pentru o chestiune pe care, haideți să fim serioși, \nnu  ajută  decât  minoritatea  care  se  află  vremelnic  în  Consiliul  de \nadministrație al ASF. \nȘi pentru lucrurile acestea nu doar că nu mi-e rușine... \nDoamna Carmen-Ileana Mihălcescu: \nMulțumesc. \nDomnul Claudiu-Iulius-Gavril Năsui (de la tribună): \n...sunt mândru. \nDoamna Carmen-Ileana Mihălcescu: \nMulțumesc frumos. \nDomnul Claudiu-Iulius-Gavril Năsui (de la tribună): \nȘi o să fac asta și în viitoarea legislatură... \n                                                                                             20                                                                                          \n     \nDoamna Carmen-Ileana Mihălcescu: \nDomnule Roman... \nDomnul Claudiu-Iulius-Gavril Năsui (de la tribună): \n...și în oricare legislatură mă voi afla aici... \nDoamna Carmen-Ileana Mihălcescu: \n...vă rog să interveniți cu un drept la replică. \nDomnul Claudiu-Iulius-Gavril Năsui (de la tribună): \n...să combat aceste privilegii pe care le faceți pentru prietenii \ndumneavoastră politici. \nMulțumesc. (Aplauze.) \nDoamna Carmen-Ileana Mihălcescu: \nDar vă rog să nu generați un alt drept la replică, vă rog foarte \nmult. \nMulțumesc. \nDomnul Florin-Claudiu Roman (de la tribună): \nNu, doamnă președinte, nu voi vorbi despre Troțki, că tocmai \nl-am auzit pe noul Troțki din USR. (Râsete.) \nMi-am amintit de discursurile lui Troțki, bolșevicul, care sunt \ncopie la indigo cu ceea ce a spus antevorbitorul meu. \nAm să încerc să-i explic domnului, tovarășului deputat Năsui, \nceea  ce  nu  va  pricepe  niciodată  și  ceea  ce  el  prezintă  ca  fiind \nprivilegii. \n                                                                                             21                                                                                          \n     \nDacă n-ați fi un – haideți, să nu folosesc un termen dur – un \nom care... \nPuneți mâna pe carte și citiți legea! \nVeți observa, veți observa, domnule deputat, că întotdeauna, \ncu  o  scurtă  perioadă,  de  2  ani  de  zile,  membrii...  Consiliului  de \nsupraveghere  se  numește,  nu  consiliu  de  administrație.  Nu  e  o \nsocietate comercială, e o autoritate de reglementare. \nDeci prima lecție pe care v-o dau astăzi de la tribună este să \nfaceți  diferența  între  o  societate  comercială,  cu  un  consiliu  de \nadministrație, și o autoritate de reglementare condusă de un consiliu \nde supraveghere. (Vociferări.) \nÎn altă ordine de idei, până acum 4 ani de zile, tot ceea ce \nînsemna autoritate de pe piața bancară – ASF, CNVM, chiar și BNR – \ndacă vă uitați în lege veți observa că nu erau trași la răspundere penală \npentru vot, domnule Năsui. Pentru votul pe care îl exprimă. \nȘi este peste tot în lume așa. Și am să vă explic și de ce, ca să \npricepeți și dumneavoastră, că văd că pricepeți mai greu. (Vociferări.) \nNu poți să te duci să aplici o sancțiune care înseamnă 1% din \ncapitalul social, unei firme de asigurări care are un capital social de \nsute de milioane de euro, fără să stai cu sabia deasupra capului că \ncineva din piață are suficienți bani să plătească tot ceea ce înseamnă \nparte de atac public. \nTrebuie să iei decizii corecte, și atunci trebuie să fii protejat \nde lege, pentru vot! \n                                                                                             22                                                                                          \n     \nEste  a  doua  lecție  pe  care  v-o  dau,  pentru  că  nu  faceți \ndiferența între una și alta. \nA treia chestiune pe care am să v-o spun, domnule Năsui. \nÎmi asum integral acest proiect de lege. Și știu exact ce-am \nscris acolo. \nDe exemplu, am trecut un articol în care am spus că paza \ntrebuie  asigurată  de  jandarmerie.  Știți  de  ce?  Știți  de  ce?  Vreți  să \nrămână aceeași firmă privată care a căpușat ASF? Asta vreți? Asta vă \nderanjează? \nV-ați băgat pe un teren pe care dumneavoastră vreți să păreți \ncă-l cunoașteți. \nNu-l cunoașteți, domnule Năsui, îmi pare foarte rău. \nDar nu doar că nu-l cunoașteți, atât timp cât faceți o confuzie \ngravă între o autoritate de reglementare independentă și o societate \ncomercială,  între  un  consiliu  de  supraveghere  și  un  consiliu  de \nadministrație, înțeleg foarte clar că habar nu aveți pe ce lume trăiți. \nVă  mai  rog,  pentru  ultima  dată,  terminați  cu  populismele. \nDacă vreți să fiți în conducerea acestei țări, dumneavoastră trebuie să \nfaceți dovada că sunteți pregătit! Or, atâta timp cât, vă repet, nu faceți \ndiferența între o societate comercială și o autoritate de reglementare, \ncare  trebuie  să  fie  independentă,  domnule  Năsui,  și  unde \ndumneavoastră v-ați trimis reprezentant, atâta timp cât nu înțelegeți, \natâta  timp  cât  nu  înțelegeți  care  e  diferența  între  consiliul  de \nadministrație al unei societăți comerciale și consiliul de supraveghere, \natâta timp cât nu înțelegeți că într-o democrație puternică autoritățile \n                                                                                             23                                                                                          \n     \nde  reglementare  trebuie  susținute  prin  lege,  tocmai  ca  să  nu  fie \ncoruptibile,  înseamnă  că  de  fapt  principiul  dumneavoastră  de  viață \neste: „Cine a stat 5 ani la ruși nu poate gândi ca Bush!”. \nÎmi pare foarte rău pentru dumneavoastră, chiar vă credeam \nun om pregătit. Mi-am dat seama că sunteți praf și pulbere! \nDoamna Carmen-Ileana Mihălcescu: \nMulțumesc. \n \nDupă exercitarea votului \n(În continuare, conducerea ședinței a fost preluată de domnul \nsenator Robert-Marius Cazanciuc, vicepreședinte al Senatului.) \nDomnul Robert-Marius Cazanciuc: \nStimați colegi, \nSala, aproape plină. Așa că reluăm lucrările. \nAvem procesul-verbal? \nDomnul Mario-Ovidiu Oprea (din sală): \nDa. \nDomnul Robert-Marius Cazanciuc: \nDa? \nVă rog, domnul senator Mario Oprea. \nRezultatul votului. \nDomnul Mario-Ovidiu Oprea (de la tribună): \nBună ziua, tuturor! \n                                                                                             24                                                                                          \n     \nDau  citire  procesului-verbal  referitor  la  rezultatul  votului \nexprimat  de  către  deputați  și  senatori  cu  privire  la  numirea \npreședintelui  Autorității  Naționale  pentru  Administrare  și \nReglementare în Comunicații. \nBirourile  permanente  ale  celor  două  Camere  ale \nParlamentului,  în  temeiul  art.  44  alin.  (4)  din  Regulamentul \nactivităților comune ale Camerei Deputaților și Senatului, republicat, \nau procedat la verificarea și numărarea voturilor exprimate prin vot \nsecret cu buletine, de către deputați și senatori, asupra propunerii de \nnumire  în  funcția  de  președinte  al  Autorității  Naționale  pentru \nAdministrare  și  Reglementare  în  Comunicații,  și  au  constatat \nurmătoarele: \n- Numărul total al deputaților și senatorilor: 464; \n- Numărul deputaților și senatorilor prezenți: 322; \n- Numărul total de voturi exprimate: 322; \n- Numărul de voturi anulate: 3; \n- Numărul total de voturi valabil exprimate: 319. \nDupă  verificarea  și  numărarea  voturilor  au  rezultat \nurmătoarele: \nDomnul Stoica Vlad Ștefan:  \n- voturi pentru: 283; \n- voturi contra: 36. \nDoamna Catrina Maria-Manuela: \n- voturi pentru: 12; \n- voturi contra: 307. \n                                                                                             25                                                                                          \n     \nDomnul Smeeianu Ion: \n- voturi pentru: 1; \n- voturi contra: 318. \nDomnul Rozolea Mircea Valentin: \n- voturi pentru: 23; \n- voturi contra: 296. \nCa urmare, Birourile permanente au constatat că este întrunită \nmajoritatea de voturi necesară pentru numirea domnului Stoica Vlad \nȘtefan  în  funcția  de  președinte  al  Autorității  Naționale  pentru \nAdministrare și Reglementare în Comunicații, pentru perioada rămasă \na mandatului de 6 ani început în data de 11 mai 2017. \nMulțumesc. \nDomnul Robert-Marius Cazanciuc: \nDa. \nMulțumesc domnului senator Mario Oprea. \nStimați colegi, \nAșa cum am fost deja informați, potrivit rezultatului votului, \nParlamentul  României  a  hotărât  numirea  domnului  Vlad  Stoica  în \nfuncția de președinte al ANCOM. \nÎi dorim succes și înțelepciune într-o misiune complicată în \naceste vremuri! \nStimați colegi, \nOrdinea de zi a fost epuizată. \nDeclar  închisă  ședința  comună  a  Camerei  Deputaților  și \nSenatului. \n                                                                                             26                                                                                          \n     \nSă ne revedem sănătoși! \n \nȘedința s-a încheiat la ora 15,16. \n \n \n "
    },
    "28": {
        "start_text": "Domnul Claudiu-Iulius-Gavril Năsui :",
        "start_index": -1,
        "end_text": "Doamna Carmen-Ileana Mihălcescu:",
        "end_index": -1,
        "text": "                                                       1                                                                                          \n     \n13 octombrie 2020 – ședință comună \n \n \nS U M A R \n \n1.  Numirea  președintelui  Autorității  Naționale  3. \npentru Administrare și Reglementare în Comunicații \n(ANCOM). \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n \nS T E N O G R A M A \nȘedinței comune  \na Camerei Deputaților și Senatului \ndin ziua de 13 octombrie 2020 \n \nȘedința a început la ora 13,03. \nLucrările ședinței au fost conduse de domnul senator Robert-\nMarius Cazanciuc, vicepreședinte al Senatului, și de doamna deputat \nCarmen-Ileana  Mihălcescu,  vicepreședinte  al  Camerei  Deputaților, \nasistați  de  domnul  deputat  Iulian  Iancu,  secretar  al  Camerei \nDeputaților, și de domnul senator Mario-Ovidiu Oprea, secretar al \nSenatului. \nDomnul Robert-Marius Cazanciuc: \nBucuria  acestei  revederi  nu  va  dura  foarte  mult  în  sala  de \nplen, după cum știți deja. \nDoamnelor și domnilor deputați și senatori, \nDeclar  deschisă  ședința  comună  de  astăzi  a  Senatului  și \nCamerei Deputaților. \nStimați colegi, \nOrdinea  de  zi,  programul  de  lucru,  precum  și  formula  de \ndesfășurare  pentru  ședința  comună  au  fost  stabilite  de  Birourile \npermanente ale celor două Camere, cu participarea liderilor grupurilor \nparlamentare și sunt afișate pe site-urile celor două Camere. \n                                                                                             3                                                                                          \n     \nProgramul de lucru va dura până la finalizarea ordinii de zi. \nPe ordinea de zi astăzi avem numirea președintelui Autorității \nNaționale pentru Administrare și Reglementare în Comunicații. \nStimați colegi, \nCu privire la desfășurarea votului secret cu buletine, Birourile \npermanente reunite, cu participarea liderilor grupurilor parlamentare, \npropun următoarea procedură. \nExercitarea votului secret cu buletine de vot se va face pe \ngrupuri  parlamentare,  în  sala  Biroului  permanent  al  Camerei \nDeputaților, Sala „Barbu Catargiu”, de la nivelul P1, după următorul \nprogram: \n13,30-14,05  –  Grupurile  parlamentare  ale  PSD,  precum  și \nsenatorii și deputații neafiliați; \n14,05-14,15 – Grupul parlamentar al minorităților naționale \ndin Camera Deputaților; \n14,15-14,35 – Grupurile parlamentare ale PNL; \n14,35-14,50 – Grupurile parlamentare ale USR; \n14,50-15,05 – Grupurile parlamentare ale UDMR; \n15,05-15,15 – Grupul parlamentar PRO România din Camera \nDeputaților; \n15,15-15,25  –  Grupul  parlamentar  al  PMP  din  Camera \nDeputaților. \nStimați colegi, \n                                                                                             4                                                                                          \n     \nÎn  sala  de  vot  „Barbu  Catargiu”  vor  fi  prezenți  permanent \nchestorii  care  înmânează  buletinele  de  vot  și  secretarul  care \nconsemnează prezența parlamentarilor la vot. \nCum spuneam, avem pe ordinea de zi numirea în funcția de \npreședinte  al  Autorității  Naționale  pentru  Administrare  și \nReglementare în Comunicații. \nRaportul  comun  al  Comisiilor  pentru  comunicații  și \ntehnologia  informației,  ale  celor  două  Camere  ale  Parlamentului,  a \nfost afișat pe paginile de Internet ale celor două Camere. \nDin  partea  celor  două  comisii  de  specialitate,  o  rog  pe \ndoamna deputat Ionela Dobrică să ne prezinte raportul. \nDoamna Ionela Viorela Dobrică (de la tribună): \nRaport comun cu privire la numirea în funcția de președinte \nal  Autorității  Naționale  pentru  Administrare  și  Reglementare  în \nComunicații – ANCOM. \nÎn urma procedurii de selecție, membrii celor două comisii au \nconstatat că următorii candidați îndeplinesc condițiile prevăzute la art. \n11 alin. (3) și (4) din Ordonanța de urgență a Guvernului nr. 22/2009 \nprivind  înființarea  Autorității  Naționale  pentru  Administrare  și \nReglementare în Comunicații, aprobată prin Legea nr. 113/2010, cu \nmodificările și completările ulterioare, astfel: \n- Stoica Vlad Ștefan; \n- Catrina Manuela-Maria; \n- Smeeianu Ion  \n- Rozolea Mircea Valentin. \n                                                                                             5                                                                                          \n     \nAnexa nr. 1 cuprinde dosarele candidaților care îndeplinesc \ncondițiile prevăzute la art. 11 alin. (3) și (4) din Ordonanța de urgență \na  Guvernului  nr.  22/2009  privind  înființarea  Autorității  Naționale \npentru  Administrare  și  Reglementare  în  Comunicații,  aprobată  prin \nLegea nr. 113/2010, cu modificările și completările ulterioare. \nAnexa  nr.  2  cuprinde  dosarele  candidaților  care  nu \nîndeplinesc condițiile prevăzute în ordonanța anterior menționată. \nVă mulțumesc. \nDomnul Robert-Marius Cazanciuc: \nDa. \nStimați colegi, \nDacă sunt intervenții? \nVă rog, Grupul USR. \nDomnul Cătălin Drulă (de la tribună): \nDa. \nMulțumesc, domnule președinte. \nIată  o  sală  plină  de  parlamentari,  voie  bună,  pumnii  se \nciocnesc. E ca o reuniune, așa, după vacanță. \nCare  e  motivul  important  al  acestei  reuniuni?  (Vociferări.) \nArde  undeva?  E  urgență?  Măsuri  pe  timp  de  pandemie,  sociale, \neconomice? Nu. (Vociferări.) \nMotivul este același care domină clasa politică de 30 de ani – \ntrocul cu funcții. (Vociferări.) \n                                                                                             6                                                                                          \n     \nLa  ANCOM  și-a  dat  demisia  domnul  Grindeanu,  care  e \nnumărul 2 în PSD, acum. \nBineînțeles, 3 ani de zile a respectat legea și a fost apolitic, \nnu-i așa? \nCă toți știm că legile, de fapt, sunt un pic la mișto și toate \ncriteriile astea. \nDar  și-a  dat  demisia  într-un  final  pentru  că  era  în \nincompatibilitate deja de două luni. \nCare e urgența? \nAvem 2 vicepreședinți care pot prelua cu puteri depline acest \nmandat, iar noul Parlament, legitim, mandatat și ales de români – și \nda, voi, de la PSD, v-ați pierdut legitimitatea în acest Parlament – ar fi \nputut să aleagă un președinte, o persoană care să nu fie politică, care \nsă fie un profesionist în domeniu. \nAșa a fost creată această autoritate, ANCOM. Dacă, iarăși, nu \ntratăm lucrurile la mișto, da? \nÎn 2009, Comisia Europeană ne-a spus că trebuie reglementat \nacest domeniu, o piață de miliarde, acum este și miza 5G pe masă, de \ncătre o autoritate autonomă. \nGrabă,  toți  parlamentarii  vin  să  alegem  pe  cineva  care  e \ndinainte determinat. Știm cu toții că va ieși de aici fostul șef de cabinet \nal domnului Ponta. (Vociferări.) \nPe partea PNL – că tot am vorbit mai devreme despre PSD și \nPNL – nu văd niciun fel de opoziție la această mișcare. N-am văzut să \n                                                                                             7                                                                                          \n     \nfie  vreun  candidat.  Înțeleg  că  sunt  de  acord.  Înțeleg  că  și  domnul \nOrban e de acord. \nDe altfel, și cu Legea care punea un consiliu de 7 oameni, ca \nsă fie mai multe poziții, că sunt mai multe funduri de oameni care cad \npe lângă Parlament și nu mai vin aici pe aceste scaune, era de acord \nPNL. (Vociferări.) \nNu și-a obținut acordul de la președintele Iohannis, al cărui \ngest îl salut, că a atacat la CCR acea lege. \nDar, între timp, mergem înainte cu această numire - pe repede \nînainte - care n-are absolut niciun sens în acest moment, în contextul \nîn  care  ne  aflăm.  Avem  doi  oameni  profesioniști  pe  funcțiile  de \nvicepreședinte, au zeci de ani vechime în instituție. \nÎn aceste condiții, noi, cei de la USR, îl vom vota pe singurul \ncandidat care a reușit să treacă de furcile caudine ale comisiei și să \najungă la plen, care nu e un candidat al PSD, că v-ați pus acolo 3 \ncandidați, dar numai unul e cel ales – fostul șef de cabinet al domnului \nPonta. (Vociferări.) \nVom vota un om care are experiență în domeniul privat, a \nlucrat la o companie mare de telecomunicații și are un CV solid. \nDin păcate, aici s-a făcut o mascaradă. Văd că și colegii de la \nPNL... (Vociferări.) \nUnde e liderul dumneavoastră de grup? Poate are o poziție pe \ntema  asta.  Ce  părere  aveți  despre  faptul  că  PSD  își  pune  omul  la \nANCOM? Ce îndemn de vot aveți astăzi? Îl votați pe Vlad Stoica? \n                                                                                             8                                                                                          \n     \n(Vociferări.)  E  OK,  nu?  Sunteți  în  opoziție  față  de  PSD.  Nu  vă \nînțelegeți. Am înțeles. \nEi,  românii  văd  lucrurile  astea...  (Vociferări.)  ...oricât \nîncercați, oricâți bani pompați în presă – câte 200 de milioane – și așa \nmai departe. \nȘi o să vedeți asta și la votul din 6 decembrie. \nVă mulțumesc. \nDomnul Robert-Marius Cazanciuc: \nDa. \nMulțumesc. \nNoi, de la PSD, vă salutăm cu respect pe dumneavoastră, de \nla USR, prin domnul Simonis. \nVă rog. \nDomnul Alfred-Robert Simonis (de la tribună): \nMulțumesc, domnule președinte, doamnă președinte. \nÎn  primul  rând,  aș  spune  că  legitimitatea  Partidului  Social \nDemocrat n-o stabiliți dumneavoastră, stimați colegi de la USR. Mai \nales că au stabilit românii, în urmă cu două săptămâni, legitimitatea \nfiecăruia dintre noi. \nOr,  în  dreptul  nostru  scrie  1.450  de  primari;  la \ndumneavoastră, vreo 35. \nDe acolo vă luați legitimitatea! (Aplauze.) Din voturi, nu din \nstrigat la Parlament! (Aplauze.) \n                                                                                             9                                                                                          \n     \nPe de altă parte, dumneavoastră ați dat argumente suficiente \npentru care e nevoie urgentă de această numire – „piață de miliarde”, \n„5G”. Citez din dumneavoastră. \nPăi, nu e important ca pe lângă cei doi profesioniști, pe care \ntot Partidul Social Democrat i-a desemnat – uite, asta uitați să spuneți \n–  să  mai  punem  unul,  al  treilea,  să  se  ocupe  de  această  piață  de \nmiliarde, de implementarea 5G și de alte chestiuni importante? \nCât despre necesitatea în grabă de a vota, păi, am și o eu o \nîntrebare,  stimați  colegi  de  la  USR.  Tocmai  s-a  încheiat  plenul \nCamerei Deputaților. Plen al Camerei Deputaților, unde un deputat al \nUSR și-a dat demisia. (Vociferări.) \nAstăzi  ați  trimis  înlocuirea  acelui  deputat  cu  un  alt  coleg \ndeputat și mâine vreți să-l validați. \nCare  e  graba?  De  ce  nu  lăsăm  ca  Parlamentul  viitor  să \nhotărască, eventual? (Vociferări.) \nCând e vorba de colegii dumneavoastră e grabă. \nEventual, sperați că veți câștiga alegerile și că veți putea să \nnumiți dumneavoastră pentru un rest de mandat. \nEu  vreau  să  vă  reamintesc  așa.  Mandatul  președintelui \nANCOM a început în urmă cu 2 ani și jumătate, în acest Parlament. \nExistă un rest de mandat, de 2 ani și jumătate, și este atributul acestui \nParlament să dea restul de mandat, să pună omul pe restul de mandat. \nE simplu. (Aplauze.) \nDomnul Robert-Marius Cazanciuc: \nDa. \n                                                                                             10                                                                                          \n     \nMulțumesc. \nDin partea Grupului minorităților, domnul deputat Grosaru, \nvă rog. \nDomnul Andi-Gabriel Grosaru (de la tribună): \nDomnule președinte, \nStimați colegi, \nTrebuie  să  facem  o  mențiune.  În  primul  rând,  pentru \ncorectitudine. \nPoate unii dintre colegii noștri sunt în continuare în vacanță, \ndar Camera Deputaților... Parlamentul României a lucrat și în sesiune \nextraordinară. \nDeci nu am fost în vacanță. \nVă mulțumesc. \nDomnul Robert-Marius Cazanciuc: \nMulțumesc. \nDacă nu mai sunt alte intervenții, stimați colegi, luăm act de \nraportul comun întocmit de cele două comisii de specialitate. \nȘi vă reamintesc, conform art. 99 din Regulamentul comun al \nCamerei  și  Senatului,  pentru  numirea  președintelui  Autorității \nNaționale pentru Administrare și Reglementare în Comunicații, votul \neste secret și se exprimă prin buletine de vot care vor fi completate \nconform propunerilor din raportul comisiilor. \n                                                                                             11                                                                                          \n     \nPentru  a  fi  aprobată  numirea  președintelui  Autorității \nNaționale  pentru  Administrare  și  Reglementare  în  Comunicații  este \nnecesar votul majorității senatorilor și deputaților prezenți. \nStimați colegi, \nAm finalizat dezbaterile. \nVă reamintesc modalitatea de vot în cazul votului secret cu \nbuletine de vot. \nÎn Sala „Barbu Catargiu” este amplasată urna de vot. \nFiecare deputat și senator va primi buletinul de vot. \nSenatorul și deputatul votează pentru numire lăsând neatinse \nnumele și prenumele persoanei propuse pentru a fi numită și votează \ncontra numirii tăind numele persoanei propuse. \nSunt nule buletinele de vot care nu poartă ștampila de control \nși cele pe care numărul candidaților, ale căror nume nu au fost tăiate, \ndepășește numărul funcțiilor pentru care se face alegerea. \nCu  aceste  precizări,  stimați  colegi,  urmează  exprimarea \nvotului. \nÎi  invit  pe  domnii  chestori  în  sala  Biroului  permanent  al \nCamerei, „Barbu Catargiu”. \nGrupurile  parlamentare  vor  vota  conform  programului \nanunțat anterior. \nVă rog, chestorii. \n(Domnul  deputat  Florin-Claudiu  Roman  solicită  să  ia \ncuvântul.) \nO chestiune de procedură, domnul Roman, vă rog. \n                                                                                             12                                                                                          \n     \nDomnul Florin-Claudiu Roman (de la tribună): \nMulțumesc, domnule președinte. \nDoamnelor și domnilor colegi, \nBolșevismul  are  o  nouă  culoare  politică  în  Parlamentul \nRomâniei prin Uniunea Salvați România. (Râsete.) \nDomnul  deputat  sau  tovarășul  deputat  Claudiu  Năsui,  „un \nbăiat din stele”, cum se spune în popor, a venit să ne spună astăzi că \npoate fi cel mai mare lansator de fake news din Parlamentul României. \nSă vii să faci acuzații mizerabile spunând că o autoritate de \nreglementare  independentă  trebuie  ținută  sub  sfera  intereselor \noperatorilor de pe piață înseamnă bolșevism, domnule Năsui. \nEu  credeam  că  cine  a  stat 5  ani  la  ruși  nu  poate  gândi  ca \nBush, dar am văzut că sunteți mai socialist și mai bolșevic decât foarte \nmulți dintre cei care sunt reprezentanți ai acestui sistem. \nCum  puteți  dumneavoastră,  vă  întreb,  să  spuneți  asemenea \nminciuni, împreună cu Vlad Voiculescu? Cum puteți? \nDumneavoastră știți că în Legea de funcționare a ASF existau \naceste prevederi? \nÎncercați să mințiți poporul spunând că liberalii dau privilegii. \nSă vă fie rușine, domnule Năsui! \nDacă pentru dumneavoastră un reprezentant al unei autorități \nde reglementare, din Franța, din Germania, din Italia, de unde doriți \ndumneavoastră,  are  dreptul  să-i fie decontată  diurna dacă  nu  stă  în \nBucurești și dacă domiciliază în altă parte, cum puteți să mințiți în \nhalul ăsta? Chiar nu mai aveți rușine? \n                                                                                             13                                                                                          \n     \nCum  puteți  dumneavoastră  să  nu  înțelegeți  că  pe  piața \nasigurărilor cei care controlează societățile de asigurări nu pot fi ca \nnivel  de  salarizare  sub  cei  pe  care  îi  controlează...?  Dacă  nu  vrem \ncorupție, domnule Năsui. \nSau vreți corupție? \nCe vreți? Ca să înțelegem. \nAveți o teorie bolșevică, îmi pare foarte rău să vă spun. \nAveți o teorie socialistă, aveți o teorie stângistă. \nȘi faceți asta doar din disperare. Pentru că la recentele alegeri \nprocentul dumneavoastră este la limită pentru intrarea în Parlament ca \nalianță. \nChiar nu mai aveți rușine? Chiar nu puteți să vă opriți din \ntăvălugul minciunilor pe care le rostogoliți în mediul online? \nAm sperat ca dumneavoastră, ca fiind un parlamentar tânăr, \nsă aveți puterea să recunoașteți ceea ce trebuie și ceea ce nu trebuie. \nVeniți și spuneți, știm noi cum fac, își mută domiciliul. \nPăi, ați făcut dumneavoastră? Sau de unde știți treaba asta? \n(Vociferări.) \nChiar nu mai aveți rușine? Pentru dumneavoastră chiar toate \nautoritățile statului trebuie călcate în picioare? (Vociferări.) \nDomnule Năsui, lăsați populismul deoparte! V-am mai spus \nde vreo două-trei ori și am tăcut, sperând că ați înțeles că nu puteți \ncălca în picioare orice în țara asta. \n                                                                                             14                                                                                          \n     \nLegea  spune  foarte  clar  –  autoritatea  de  reglementare,  cea \ncare controlează piața, trebuie să aibă o salarizare corespunzătoare cu \ncei de pe piață. Știți de ce? Pentru că așa spune legea, domnule Năsui. \nNu vă convine, modificați legea. \nDar asta spune legea, domnule Năsui, nu altceva. \nNu mai faceți populisme și ipocrizie de 2 bani! \nÎmi pare foarte rău că am crezut odată că aveți caracter! Nu \naveți, domnule Năsui! (Aplauze. Vociferări.) \nDomnul Robert-Marius Cazanciuc: \nStimați colegi, \nInvit  membrii  Birourilor  permanente  la  Sala  „Barbu \nCatargiu”. \nDeci membrii Birourilor celor două Camere vă rog, la Sala \n„Barbu Catargiu”. \n(Domnul deputat Claudiu-Iulius-Gavril Năsui solicită să ia \ncuvântul.) \n(În  continuare,  conducerea  ședinței  a  fost  preluată  de \ndoamna  deputat  Carmen-Ileana  Mihălcescu,  vicepreședinte  al \nCamerei Deputaților.) \nDoamna Carmen-Ileana Mihălcescu: \nDrept la replică, domnul Năsui, vă rog. \nDomnul Claudiu-Iulius-Gavril Năsui (de la tribună): \nMulțumesc frumos, doamnă președinte, pentru acest drept la \nreplică. \n                                                                                             15                                                                                          \n     \nÎn primul rând, subiectul era ANCOM, altă instituție căpușată \npolitic, după cum foarte bine știți. \nȘi, domnule Roman, știți foarte bine ce ați făcut. \nDomnul Florin-Claudiu Roman (din sală): \nCe-am făcut? \nDomnul Claudiu-Iulius-Gavril Năsui (de la tribună): \nAți introdus un proiect de lege, acum 3 zile, pe care l-ați pus \npe repede înainte, astăzi, în Comisia pentru buget, finanțe... \nDomnul Florin-Claudiu Roman (din sală): \nEu? \nDomnul Claudiu-Iulius-Gavril Năsui (de la tribună): \nÎn Biroul permanent, a fost pus ieri. Astăzi a fost convocată \nComisia  pentru  buget,  finanțe,  cu  proiectul  dumneavoastră,  semnat \nnumai de dumneavoastră, în care se află noi privilegii, noi beneficii... \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n...noi beneficii pentru membrii Consiliului de administrație al \nASF. \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n                                                                                             16                                                                                          \n     \nAnume? Stați să vă spun. \nNu vă... nu vă impacientați, că toate lucrurile se află și toate \nlucrurile sunt scrise. \nDoamna Carmen-Ileana Mihălcescu: \nAveți la dispoziție... \nDomnul Claudiu-Iulius-Gavril Năsui (de la tribună): \nAm avut speranța... \nDoamna Carmen-Ileana Mihălcescu: \n... două minute. Mai puțin de două minute... \nDomnul Claudiu-Iulius-Gavril Năsui (de la tribună): \n...că ați semnat un lucru fără să-l știți. \nDoamna Carmen-Ileana Mihălcescu: \n...pentru drept la replică. \nDomnul Claudiu-Iulius-Gavril Năsui (de la tribună): \nDar, după vehemența dumneavoastră, văd că chiar susțineți \ncu  aplomb  să  fie  privilegiile...  (Vociferări.)  ...pentru  cei  mai  mari \nbugetari de lux ai României și mai mari. \nȘi mai aveți tupeul, apoi, să spuneți că noi suntem bolșevici?! \n(Vociferări.) \nDumneavoastră  vreți  să  dați  din  banii  poporului,  din  banii \ncontribuabililor,  din  banii  oamenilor  care  plătesc  taxe  și  impozite, \nprivilegii mai mari! Și cei care sunt socialiști sunt USR? (Vociferări.) \nFals! \n                                                                                             17                                                                                          \n     \nSocialiștii sunt cei care iau de la toată lumea, de la cei care \nmuncesc  în  economia  reală,  prin  taxe  și  impozite  și  dau  unei \nnomenclaturi. Unei nomenclaturi politice ca aceea pe care o salvați \ndumneavoastră. \nPuteți  să  spuneți  ce  calomnii  doriți  dumneavoastră  și \nminciuni de Antena 3! Nu vă fac cinste, așa cum nici acest proiect de \nlege nu vă face cinste! \nDacă  aveți  pic  de  respect  pentru  poporul  român,  pentru \ncontribuabil, pentru liberalism și pentru orice ce-ar putea să însemne \nPNL  sau  de  dreapta  în  România,  veți  susține  eliminarea  acelui \namendament rușinos. \nUn amendament prin care – ca să fie clar pentru toată lumea \n– membrii Consiliului de administrație al ASF câștigă diurne în plus, \ndrepturi în plus, în cazul în care nu-și pun domiciliul în București. \nMă întrebați pe mine cine nu-și pune domiciliul în București? \nFaceți o mică investigație... (Vociferări.) \nPăi, nu. Nici eu. \nDoamna Carmen-Ileana Mihălcescu: \nAți  depășit  cele  două  minute,  domnule  Năsui,  vă  rog  să \nîncheiați. \nDomnul Claudiu-Iulius-Gavril Năsui (de la tribună): \nDar, ce, dreptul la replică e de doar două minute? \nDoamna Carmen-Ileana Mihălcescu: \nDreptul la replică e de două minute. \n                                                                                             18                                                                                          \n     \nMulțumesc. \nDomnul Claudiu-Iulius-Gavril Năsui (de la tribună): \nDar atacul poate să fie mai mult decât replica?! (Râsete.) \nDoamna Carmen-Ileana Mihălcescu: \nAcesta este regulamentul. \nDomnul Claudiu-Iulius-Gavril Năsui (de la tribună): \nAdică trebuie să existe o proporționalitate. \nDoamna Carmen-Ileana Mihălcescu: \nVreți să-l ignorați, înțeleg. \nVă rog, continuați. \nDomnul Claudiu-Iulius-Gavril Năsui (de la tribună): \nBun. Doar voiam să  menționez faptul că acest proiect este \nunul rușinos, care trece de data asta și cu susținerea PSD și a PNL. O \nfrăție pe care am mai văzut-o și care aș spera că se va termina sau că \ns-a terminat. \nȘi, da, socialism înseamnă să iei de la cei care produc, să iei \nprin taxe și impozite, și să dai unei minorități care se întâmplă să fie \nvremelnic la putere și să aibă influență politică. \nOr, proiectul acesta de lege exact asta face. \nȘi nu face doar asta, face chiar mai mult de atât. Mai reduce \nși  răspunderea  penală  și  civilă  pentru  membrii  Consiliului  de \nadministrație al ASF. \nToate lucrurile acestea sunt negru pe alb. \n                                                                                             19                                                                                          \n     \nDacă mă atacați pe mine, ca persoană, sau partidul din care \nfac parte, și spuneți că asta este socialism, asta nu înseamnă automat \ncă este adevărat și nu înseamnă că aveți dreptate. Dimpotrivă! Dacă vă \ndoriți o societate mai liberă și mai de dreapta trebuie tocmai să nu ne \nmai batem joc de taxele și impozitele oamenilor și să nu mai creăm \nbeneficii speciale pentru câțiva privilegiați care sunt  puși în funcții \npolitice. \nȘi asta este tot ce ne dorim. \nȘi  încă  un  lucru.  Proiectul  dumneavoastră  care  trece  pe \nrepede înainte prin toate comisiile sau, mă rog, comisiile relevante, \nnici măcar n-are avize de la Consiliul Legislativ și de la... nimic. A \nfost pus ieri pe ordinea de zi, cu termen de primire puncte de vedere \nazi. De ieri până azi. Pentru o chestiune pe care, haideți să fim serioși, \nnu  ajută  decât  minoritatea  care  se  află  vremelnic  în  Consiliul  de \nadministrație al ASF. \nȘi pentru lucrurile acestea nu doar că nu mi-e rușine... \nDoamna Carmen-Ileana Mihălcescu: \nMulțumesc. \nDomnul Claudiu-Iulius-Gavril Năsui (de la tribună): \n...sunt mândru. \nDoamna Carmen-Ileana Mihălcescu: \nMulțumesc frumos. \nDomnul Claudiu-Iulius-Gavril Năsui (de la tribună): \nȘi o să fac asta și în viitoarea legislatură... \n                                                                                             20                                                                                          \n     \nDoamna Carmen-Ileana Mihălcescu: \nDomnule Roman... \nDomnul Claudiu-Iulius-Gavril Năsui (de la tribună): \n...și în oricare legislatură mă voi afla aici... \nDoamna Carmen-Ileana Mihălcescu: \n...vă rog să interveniți cu un drept la replică. \nDomnul Claudiu-Iulius-Gavril Năsui (de la tribună): \n...să combat aceste privilegii pe care le faceți pentru prietenii \ndumneavoastră politici. \nMulțumesc. (Aplauze.) \nDoamna Carmen-Ileana Mihălcescu: \nDar vă rog să nu generați un alt drept la replică, vă rog foarte \nmult. \nMulțumesc. \nDomnul Florin-Claudiu Roman (de la tribună): \nNu, doamnă președinte, nu voi vorbi despre Troțki, că tocmai \nl-am auzit pe noul Troțki din USR. (Râsete.) \nMi-am amintit de discursurile lui Troțki, bolșevicul, care sunt \ncopie la indigo cu ceea ce a spus antevorbitorul meu. \nAm să încerc să-i explic domnului, tovarășului deputat Năsui, \nceea  ce  nu  va  pricepe  niciodată  și  ceea  ce  el  prezintă  ca  fiind \nprivilegii. \n                                                                                             21                                                                                          \n     \nDacă n-ați fi un – haideți, să nu folosesc un termen dur – un \nom care... \nPuneți mâna pe carte și citiți legea! \nVeți observa, veți observa, domnule deputat, că întotdeauna, \ncu  o  scurtă  perioadă,  de  2  ani  de  zile,  membrii...  Consiliului  de \nsupraveghere  se  numește,  nu  consiliu  de  administrație.  Nu  e  o \nsocietate comercială, e o autoritate de reglementare. \nDeci prima lecție pe care v-o dau astăzi de la tribună este să \nfaceți  diferența  între  o  societate  comercială,  cu  un  consiliu  de \nadministrație, și o autoritate de reglementare condusă de un consiliu \nde supraveghere. (Vociferări.) \nÎn altă ordine de idei, până acum 4 ani de zile, tot ceea ce \nînsemna autoritate de pe piața bancară – ASF, CNVM, chiar și BNR – \ndacă vă uitați în lege veți observa că nu erau trași la răspundere penală \npentru vot, domnule Năsui. Pentru votul pe care îl exprimă. \nȘi este peste tot în lume așa. Și am să vă explic și de ce, ca să \npricepeți și dumneavoastră, că văd că pricepeți mai greu. (Vociferări.) \nNu poți să te duci să aplici o sancțiune care înseamnă 1% din \ncapitalul social, unei firme de asigurări care are un capital social de \nsute de milioane de euro, fără să stai cu sabia deasupra capului că \ncineva din piață are suficienți bani să plătească tot ceea ce înseamnă \nparte de atac public. \nTrebuie să iei decizii corecte, și atunci trebuie să fii protejat \nde lege, pentru vot! \n                                                                                             22                                                                                          \n     \nEste  a  doua  lecție  pe  care  v-o  dau,  pentru  că  nu  faceți \ndiferența între una și alta. \nA treia chestiune pe care am să v-o spun, domnule Năsui. \nÎmi asum integral acest proiect de lege. Și știu exact ce-am \nscris acolo. \nDe exemplu, am trecut un articol în care am spus că paza \ntrebuie  asigurată  de  jandarmerie.  Știți  de  ce?  Știți  de  ce?  Vreți  să \nrămână aceeași firmă privată care a căpușat ASF? Asta vreți? Asta vă \nderanjează? \nV-ați băgat pe un teren pe care dumneavoastră vreți să păreți \ncă-l cunoașteți. \nNu-l cunoașteți, domnule Năsui, îmi pare foarte rău. \nDar nu doar că nu-l cunoașteți, atât timp cât faceți o confuzie \ngravă între o autoritate de reglementare independentă și o societate \ncomercială,  între  un  consiliu  de  supraveghere  și  un  consiliu  de \nadministrație, înțeleg foarte clar că habar nu aveți pe ce lume trăiți. \nVă  mai  rog,  pentru  ultima  dată,  terminați  cu  populismele. \nDacă vreți să fiți în conducerea acestei țări, dumneavoastră trebuie să \nfaceți dovada că sunteți pregătit! Or, atâta timp cât, vă repet, nu faceți \ndiferența între o societate comercială și o autoritate de reglementare, \ncare  trebuie  să  fie  independentă,  domnule  Năsui,  și  unde \ndumneavoastră v-ați trimis reprezentant, atâta timp cât nu înțelegeți, \natâta  timp  cât  nu  înțelegeți  care  e  diferența  între  consiliul  de \nadministrație al unei societăți comerciale și consiliul de supraveghere, \natâta timp cât nu înțelegeți că într-o democrație puternică autoritățile \n                                                                                             23                                                                                          \n     \nde  reglementare  trebuie  susținute  prin  lege,  tocmai  ca  să  nu  fie \ncoruptibile,  înseamnă  că  de  fapt  principiul  dumneavoastră  de  viață \neste: „Cine a stat 5 ani la ruși nu poate gândi ca Bush!”. \nÎmi pare foarte rău pentru dumneavoastră, chiar vă credeam \nun om pregătit. Mi-am dat seama că sunteți praf și pulbere! \nDoamna Carmen-Ileana Mihălcescu: \nMulțumesc. \n \nDupă exercitarea votului \n(În continuare, conducerea ședinței a fost preluată de domnul \nsenator Robert-Marius Cazanciuc, vicepreședinte al Senatului.) \nDomnul Robert-Marius Cazanciuc: \nStimați colegi, \nSala, aproape plină. Așa că reluăm lucrările. \nAvem procesul-verbal? \nDomnul Mario-Ovidiu Oprea (din sală): \nDa. \nDomnul Robert-Marius Cazanciuc: \nDa? \nVă rog, domnul senator Mario Oprea. \nRezultatul votului. \nDomnul Mario-Ovidiu Oprea (de la tribună): \nBună ziua, tuturor! \n                                                                                             24                                                                                          \n     \nDau  citire  procesului-verbal  referitor  la  rezultatul  votului \nexprimat  de  către  deputați  și  senatori  cu  privire  la  numirea \npreședintelui  Autorității  Naționale  pentru  Administrare  și \nReglementare în Comunicații. \nBirourile  permanente  ale  celor  două  Camere  ale \nParlamentului,  în  temeiul  art.  44  alin.  (4)  din  Regulamentul \nactivităților comune ale Camerei Deputaților și Senatului, republicat, \nau procedat la verificarea și numărarea voturilor exprimate prin vot \nsecret cu buletine, de către deputați și senatori, asupra propunerii de \nnumire  în  funcția  de  președinte  al  Autorității  Naționale  pentru \nAdministrare  și  Reglementare  în  Comunicații,  și  au  constatat \nurmătoarele: \n- Numărul total al deputaților și senatorilor: 464; \n- Numărul deputaților și senatorilor prezenți: 322; \n- Numărul total de voturi exprimate: 322; \n- Numărul de voturi anulate: 3; \n- Numărul total de voturi valabil exprimate: 319. \nDupă  verificarea  și  numărarea  voturilor  au  rezultat \nurmătoarele: \nDomnul Stoica Vlad Ștefan:  \n- voturi pentru: 283; \n- voturi contra: 36. \nDoamna Catrina Maria-Manuela: \n- voturi pentru: 12; \n- voturi contra: 307. \n                                                                                             25                                                                                          \n     \nDomnul Smeeianu Ion: \n- voturi pentru: 1; \n- voturi contra: 318. \nDomnul Rozolea Mircea Valentin: \n- voturi pentru: 23; \n- voturi contra: 296. \nCa urmare, Birourile permanente au constatat că este întrunită \nmajoritatea de voturi necesară pentru numirea domnului Stoica Vlad \nȘtefan  în  funcția  de  președinte  al  Autorității  Naționale  pentru \nAdministrare și Reglementare în Comunicații, pentru perioada rămasă \na mandatului de 6 ani început în data de 11 mai 2017. \nMulțumesc. \nDomnul Robert-Marius Cazanciuc: \nDa. \nMulțumesc domnului senator Mario Oprea. \nStimați colegi, \nAșa cum am fost deja informați, potrivit rezultatului votului, \nParlamentul  României  a  hotărât  numirea  domnului  Vlad  Stoica  în \nfuncția de președinte al ANCOM. \nÎi dorim succes și înțelepciune într-o misiune complicată în \naceste vremuri! \nStimați colegi, \nOrdinea de zi a fost epuizată. \nDeclar  închisă  ședința  comună  a  Camerei  Deputaților  și \nSenatului. \n                                                                                             26                                                                                          \n     \nSă ne revedem sănătoși! \n \nȘedința s-a încheiat la ora 15,16. \n \n \n "
    },
    "29": {
        "start_text": "Doamna Carmen-Ileana Mihălcescu:",
        "start_index": -1,
        "end_text": "Domnul Claudiu-Iulius-Gavril Năsui :",
        "end_index": -1,
        "text": "                                                           1                                                                                          \n     \n13 octombrie 2020 – ședință comună \n \n \nS U M A R \n \n1.  Numirea  președintelui  Autorității  Naționale  3. \npentru Administrare și Reglementare în Comunicații \n(ANCOM). \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n \nS T E N O G R A M A \nȘedinței comune  \na Camerei Deputaților și Senatului \ndin ziua de 13 octombrie 2020 \n \nȘedința a început la ora 13,03. \nLucrările ședinței au fost conduse de domnul senator Robert-\nMarius Cazanciuc, vicepreședinte al Senatului, și de doamna deputat \nCarmen-Ileana  Mihălcescu,  vicepreședinte  al  Camerei  Deputaților, \nasistați  de  domnul  deputat  Iulian  Iancu,  secretar  al  Camerei \nDeputaților, și de domnul senator Mario-Ovidiu Oprea, secretar al \nSenatului. \nDomnul Robert-Marius Cazanciuc: \nBucuria  acestei  revederi  nu  va  dura  foarte  mult  în  sala  de \nplen, după cum știți deja. \nDoamnelor și domnilor deputați și senatori, \nDeclar  deschisă  ședința  comună  de  astăzi  a  Senatului  și \nCamerei Deputaților. \nStimați colegi, \nOrdinea  de  zi,  programul  de  lucru,  precum  și  formula  de \ndesfășurare  pentru  ședința  comună  au  fost  stabilite  de  Birourile \npermanente ale celor două Camere, cu participarea liderilor grupurilor \nparlamentare și sunt afișate pe site-urile celor două Camere. \n                                                                                             3                                                                                          \n     \nProgramul de lucru va dura până la finalizarea ordinii de zi. \nPe ordinea de zi astăzi avem numirea președintelui Autorității \nNaționale pentru Administrare și Reglementare în Comunicații. \nStimați colegi, \nCu privire la desfășurarea votului secret cu buletine, Birourile \npermanente reunite, cu participarea liderilor grupurilor parlamentare, \npropun următoarea procedură. \nExercitarea votului secret cu buletine de vot se va face pe \ngrupuri  parlamentare,  în  sala  Biroului  permanent  al  Camerei \nDeputaților, Sala „Barbu Catargiu”, de la nivelul P1, după următorul \nprogram: \n13,30-14,05  –  Grupurile  parlamentare  ale  PSD,  precum  și \nsenatorii și deputații neafiliați; \n14,05-14,15 – Grupul parlamentar al minorităților naționale \ndin Camera Deputaților; \n14,15-14,35 – Grupurile parlamentare ale PNL; \n14,35-14,50 – Grupurile parlamentare ale USR; \n14,50-15,05 – Grupurile parlamentare ale UDMR; \n15,05-15,15 – Grupul parlamentar PRO România din Camera \nDeputaților; \n15,15-15,25  –  Grupul  parlamentar  al  PMP  din  Camera \nDeputaților. \nStimați colegi, \n                                                                                             4                                                                                          \n     \nÎn  sala  de  vot  „Barbu  Catargiu”  vor  fi  prezenți  permanent \nchestorii  care  înmânează  buletinele  de  vot  și  secretarul  care \nconsemnează prezența parlamentarilor la vot. \nCum spuneam, avem pe ordinea de zi numirea în funcția de \npreședinte  al  Autorității  Naționale  pentru  Administrare  și \nReglementare în Comunicații. \nRaportul  comun  al  Comisiilor  pentru  comunicații  și \ntehnologia  informației,  ale  celor  două  Camere  ale  Parlamentului,  a \nfost afișat pe paginile de Internet ale celor două Camere. \nDin  partea  celor  două  comisii  de  specialitate,  o  rog  pe \ndoamna deputat Ionela Dobrică să ne prezinte raportul. \nDoamna Ionela Viorela Dobrică (de la tribună): \nRaport comun cu privire la numirea în funcția de președinte \nal  Autorității  Naționale  pentru  Administrare  și  Reglementare  în \nComunicații – ANCOM. \nÎn urma procedurii de selecție, membrii celor două comisii au \nconstatat că următorii candidați îndeplinesc condițiile prevăzute la art. \n11 alin. (3) și (4) din Ordonanța de urgență a Guvernului nr. 22/2009 \nprivind  înființarea  Autorității  Naționale  pentru  Administrare  și \nReglementare în Comunicații, aprobată prin Legea nr. 113/2010, cu \nmodificările și completările ulterioare, astfel: \n- Stoica Vlad Ștefan; \n- Catrina Manuela-Maria; \n- Smeeianu Ion  \n- Rozolea Mircea Valentin. \n                                                                                             5                                                                                          \n     \nAnexa nr. 1 cuprinde dosarele candidaților care îndeplinesc \ncondițiile prevăzute la art. 11 alin. (3) și (4) din Ordonanța de urgență \na  Guvernului  nr.  22/2009  privind  înființarea  Autorității  Naționale \npentru  Administrare  și  Reglementare  în  Comunicații,  aprobată  prin \nLegea nr. 113/2010, cu modificările și completările ulterioare. \nAnexa  nr.  2  cuprinde  dosarele  candidaților  care  nu \nîndeplinesc condițiile prevăzute în ordonanța anterior menționată. \nVă mulțumesc. \nDomnul Robert-Marius Cazanciuc: \nDa. \nStimați colegi, \nDacă sunt intervenții? \nVă rog, Grupul USR. \nDomnul Cătălin Drulă (de la tribună): \nDa. \nMulțumesc, domnule președinte. \nIată  o  sală  plină  de  parlamentari,  voie  bună,  pumnii  se \nciocnesc. E ca o reuniune, așa, după vacanță. \nCare  e  motivul  important  al  acestei  reuniuni?  (Vociferări.) \nArde  undeva?  E  urgență?  Măsuri  pe  timp  de  pandemie,  sociale, \neconomice? Nu. (Vociferări.) \nMotivul este același care domină clasa politică de 30 de ani – \ntrocul cu funcții. (Vociferări.) \n                                                                                             6                                                                                          \n     \nLa  ANCOM  și-a  dat  demisia  domnul  Grindeanu,  care  e \nnumărul 2 în PSD, acum. \nBineînțeles, 3 ani de zile a respectat legea și a fost apolitic, \nnu-i așa? \nCă toți știm că legile, de fapt, sunt un pic la mișto și toate \ncriteriile astea. \nDar  și-a  dat  demisia  într-un  final  pentru  că  era  în \nincompatibilitate deja de două luni. \nCare e urgența? \nAvem 2 vicepreședinți care pot prelua cu puteri depline acest \nmandat, iar noul Parlament, legitim, mandatat și ales de români – și \nda, voi, de la PSD, v-ați pierdut legitimitatea în acest Parlament – ar fi \nputut să aleagă un președinte, o persoană care să nu fie politică, care \nsă fie un profesionist în domeniu. \nAșa a fost creată această autoritate, ANCOM. Dacă, iarăși, nu \ntratăm lucrurile la mișto, da? \nÎn 2009, Comisia Europeană ne-a spus că trebuie reglementat \nacest domeniu, o piață de miliarde, acum este și miza 5G pe masă, de \ncătre o autoritate autonomă. \nGrabă,  toți  parlamentarii  vin  să  alegem  pe  cineva  care  e \ndinainte determinat. Știm cu toții că va ieși de aici fostul șef de cabinet \nal domnului Ponta. (Vociferări.) \nPe partea PNL – că tot am vorbit mai devreme despre PSD și \nPNL – nu văd niciun fel de opoziție la această mișcare. N-am văzut să \n                                                                                             7                                                                                          \n     \nfie  vreun  candidat.  Înțeleg  că  sunt  de  acord.  Înțeleg  că  și  domnul \nOrban e de acord. \nDe altfel, și cu Legea care punea un consiliu de 7 oameni, ca \nsă fie mai multe poziții, că sunt mai multe funduri de oameni care cad \npe lângă Parlament și nu mai vin aici pe aceste scaune, era de acord \nPNL. (Vociferări.) \nNu și-a obținut acordul de la președintele Iohannis, al cărui \ngest îl salut, că a atacat la CCR acea lege. \nDar, între timp, mergem înainte cu această numire - pe repede \nînainte - care n-are absolut niciun sens în acest moment, în contextul \nîn  care  ne  aflăm.  Avem  doi  oameni  profesioniști  pe  funcțiile  de \nvicepreședinte, au zeci de ani vechime în instituție. \nÎn aceste condiții, noi, cei de la USR, îl vom vota pe singurul \ncandidat care a reușit să treacă de furcile caudine ale comisiei și să \najungă la plen, care nu e un candidat al PSD, că v-ați pus acolo 3 \ncandidați, dar numai unul e cel ales – fostul șef de cabinet al domnului \nPonta. (Vociferări.) \nVom vota un om care are experiență în domeniul privat, a \nlucrat la o companie mare de telecomunicații și are un CV solid. \nDin păcate, aici s-a făcut o mascaradă. Văd că și colegii de la \nPNL... (Vociferări.) \nUnde e liderul dumneavoastră de grup? Poate are o poziție pe \ntema  asta.  Ce  părere  aveți  despre  faptul  că  PSD  își  pune  omul  la \nANCOM? Ce îndemn de vot aveți astăzi? Îl votați pe Vlad Stoica? \n                                                                                             8                                                                                          \n     \n(Vociferări.)  E  OK,  nu?  Sunteți  în  opoziție  față  de  PSD.  Nu  vă \nînțelegeți. Am înțeles. \nEi,  românii  văd  lucrurile  astea...  (Vociferări.)  ...oricât \nîncercați, oricâți bani pompați în presă – câte 200 de milioane – și așa \nmai departe. \nȘi o să vedeți asta și la votul din 6 decembrie. \nVă mulțumesc. \nDomnul Robert-Marius Cazanciuc: \nDa. \nMulțumesc. \nNoi, de la PSD, vă salutăm cu respect pe dumneavoastră, de \nla USR, prin domnul Simonis. \nVă rog. \nDomnul Alfred-Robert Simonis (de la tribună): \nMulțumesc, domnule președinte, doamnă președinte. \nÎn  primul  rând,  aș  spune  că  legitimitatea  Partidului  Social \nDemocrat n-o stabiliți dumneavoastră, stimați colegi de la USR. Mai \nales că au stabilit românii, în urmă cu două săptămâni, legitimitatea \nfiecăruia dintre noi. \nOr,  în  dreptul  nostru  scrie  1.450  de  primari;  la \ndumneavoastră, vreo 35. \nDe acolo vă luați legitimitatea! (Aplauze.) Din voturi, nu din \nstrigat la Parlament! (Aplauze.) \n                                                                                             9                                                                                          \n     \nPe de altă parte, dumneavoastră ați dat argumente suficiente \npentru care e nevoie urgentă de această numire – „piață de miliarde”, \n„5G”. Citez din dumneavoastră. \nPăi, nu e important ca pe lângă cei doi profesioniști, pe care \ntot Partidul Social Democrat i-a desemnat – uite, asta uitați să spuneți \n–  să  mai  punem  unul,  al  treilea,  să  se  ocupe  de  această  piață  de \nmiliarde, de implementarea 5G și de alte chestiuni importante? \nCât despre necesitatea în grabă de a vota, păi, am și o eu o \nîntrebare,  stimați  colegi  de  la  USR.  Tocmai  s-a  încheiat  plenul \nCamerei Deputaților. Plen al Camerei Deputaților, unde un deputat al \nUSR și-a dat demisia. (Vociferări.) \nAstăzi  ați  trimis  înlocuirea  acelui  deputat  cu  un  alt  coleg \ndeputat și mâine vreți să-l validați. \nCare  e  graba?  De  ce  nu  lăsăm  ca  Parlamentul  viitor  să \nhotărască, eventual? (Vociferări.) \nCând e vorba de colegii dumneavoastră e grabă. \nEventual, sperați că veți câștiga alegerile și că veți putea să \nnumiți dumneavoastră pentru un rest de mandat. \nEu  vreau  să  vă  reamintesc  așa.  Mandatul  președintelui \nANCOM a început în urmă cu 2 ani și jumătate, în acest Parlament. \nExistă un rest de mandat, de 2 ani și jumătate, și este atributul acestui \nParlament să dea restul de mandat, să pună omul pe restul de mandat. \nE simplu. (Aplauze.) \nDomnul Robert-Marius Cazanciuc: \nDa. \n                                                                                             10                                                                                          \n     \nMulțumesc. \nDin partea Grupului minorităților, domnul deputat Grosaru, \nvă rog. \nDomnul Andi-Gabriel Grosaru (de la tribună): \nDomnule președinte, \nStimați colegi, \nTrebuie  să  facem  o  mențiune.  În  primul  rând,  pentru \ncorectitudine. \nPoate unii dintre colegii noștri sunt în continuare în vacanță, \ndar Camera Deputaților... Parlamentul României a lucrat și în sesiune \nextraordinară. \nDeci nu am fost în vacanță. \nVă mulțumesc. \nDomnul Robert-Marius Cazanciuc: \nMulțumesc. \nDacă nu mai sunt alte intervenții, stimați colegi, luăm act de \nraportul comun întocmit de cele două comisii de specialitate. \nȘi vă reamintesc, conform art. 99 din Regulamentul comun al \nCamerei  și  Senatului,  pentru  numirea  președintelui  Autorității \nNaționale pentru Administrare și Reglementare în Comunicații, votul \neste secret și se exprimă prin buletine de vot care vor fi completate \nconform propunerilor din raportul comisiilor. \n                                                                                             11                                                                                          \n     \nPentru  a  fi  aprobată  numirea  președintelui  Autorității \nNaționale  pentru  Administrare  și  Reglementare  în  Comunicații  este \nnecesar votul majorității senatorilor și deputaților prezenți. \nStimați colegi, \nAm finalizat dezbaterile. \nVă reamintesc modalitatea de vot în cazul votului secret cu \nbuletine de vot. \nÎn Sala „Barbu Catargiu” este amplasată urna de vot. \nFiecare deputat și senator va primi buletinul de vot. \nSenatorul și deputatul votează pentru numire lăsând neatinse \nnumele și prenumele persoanei propuse pentru a fi numită și votează \ncontra numirii tăind numele persoanei propuse. \nSunt nule buletinele de vot care nu poartă ștampila de control \nși cele pe care numărul candidaților, ale căror nume nu au fost tăiate, \ndepășește numărul funcțiilor pentru care se face alegerea. \nCu  aceste  precizări,  stimați  colegi,  urmează  exprimarea \nvotului. \nÎi  invit  pe  domnii  chestori  în  sala  Biroului  permanent  al \nCamerei, „Barbu Catargiu”. \nGrupurile  parlamentare  vor  vota  conform  programului \nanunțat anterior. \nVă rog, chestorii. \n(Domnul  deputat  Florin-Claudiu  Roman  solicită  să  ia \ncuvântul.) \nO chestiune de procedură, domnul Roman, vă rog. \n                                                                                             12                                                                                          \n     \nDomnul Florin-Claudiu Roman (de la tribună): \nMulțumesc, domnule președinte. \nDoamnelor și domnilor colegi, \nBolșevismul  are  o  nouă  culoare  politică  în  Parlamentul \nRomâniei prin Uniunea Salvați România. (Râsete.) \nDomnul  deputat  sau  tovarășul  deputat  Claudiu  Năsui,  „un \nbăiat din stele”, cum se spune în popor, a venit să ne spună astăzi că \npoate fi cel mai mare lansator de fake news din Parlamentul României. \nSă vii să faci acuzații mizerabile spunând că o autoritate de \nreglementare  independentă  trebuie  ținută  sub  sfera  intereselor \noperatorilor de pe piață înseamnă bolșevism, domnule Năsui. \nEu  credeam  că  cine  a  stat 5  ani  la  ruși  nu  poate  gândi  ca \nBush, dar am văzut că sunteți mai socialist și mai bolșevic decât foarte \nmulți dintre cei care sunt reprezentanți ai acestui sistem. \nCum  puteți  dumneavoastră,  vă  întreb,  să  spuneți  asemenea \nminciuni, împreună cu Vlad Voiculescu? Cum puteți? \nDumneavoastră știți că în Legea de funcționare a ASF existau \naceste prevederi? \nÎncercați să mințiți poporul spunând că liberalii dau privilegii. \nSă vă fie rușine, domnule Năsui! \nDacă pentru dumneavoastră un reprezentant al unei autorități \nde reglementare, din Franța, din Germania, din Italia, de unde doriți \ndumneavoastră,  are  dreptul  să-i fie decontată  diurna dacă  nu  stă  în \nBucurești și dacă domiciliază în altă parte, cum puteți să mințiți în \nhalul ăsta? Chiar nu mai aveți rușine? \n                                                                                             13                                                                                          \n     \nCum  puteți  dumneavoastră  să  nu  înțelegeți  că  pe  piața \nasigurărilor cei care controlează societățile de asigurări nu pot fi ca \nnivel  de  salarizare  sub  cei  pe  care  îi  controlează...?  Dacă  nu  vrem \ncorupție, domnule Năsui. \nSau vreți corupție? \nCe vreți? Ca să înțelegem. \nAveți o teorie bolșevică, îmi pare foarte rău să vă spun. \nAveți o teorie socialistă, aveți o teorie stângistă. \nȘi faceți asta doar din disperare. Pentru că la recentele alegeri \nprocentul dumneavoastră este la limită pentru intrarea în Parlament ca \nalianță. \nChiar nu mai aveți rușine? Chiar nu puteți să vă opriți din \ntăvălugul minciunilor pe care le rostogoliți în mediul online? \nAm sperat ca dumneavoastră, ca fiind un parlamentar tânăr, \nsă aveți puterea să recunoașteți ceea ce trebuie și ceea ce nu trebuie. \nVeniți și spuneți, știm noi cum fac, își mută domiciliul. \nPăi, ați făcut dumneavoastră? Sau de unde știți treaba asta? \n(Vociferări.) \nChiar nu mai aveți rușine? Pentru dumneavoastră chiar toate \nautoritățile statului trebuie călcate în picioare? (Vociferări.) \nDomnule Năsui, lăsați populismul deoparte! V-am mai spus \nde vreo două-trei ori și am tăcut, sperând că ați înțeles că nu puteți \ncălca în picioare orice în țara asta. \n                                                                                             14                                                                                          \n     \nLegea  spune  foarte  clar  –  autoritatea  de  reglementare,  cea \ncare controlează piața, trebuie să aibă o salarizare corespunzătoare cu \ncei de pe piață. Știți de ce? Pentru că așa spune legea, domnule Năsui. \nNu vă convine, modificați legea. \nDar asta spune legea, domnule Năsui, nu altceva. \nNu mai faceți populisme și ipocrizie de 2 bani! \nÎmi pare foarte rău că am crezut odată că aveți caracter! Nu \naveți, domnule Năsui! (Aplauze. Vociferări.) \nDomnul Robert-Marius Cazanciuc: \nStimați colegi, \nInvit  membrii  Birourilor  permanente  la  Sala  „Barbu \nCatargiu”. \nDeci membrii Birourilor celor două Camere vă rog, la Sala \n„Barbu Catargiu”. \n(Domnul deputat Claudiu-Iulius-Gavril Năsui solicită să ia \ncuvântul.) \n(În  continuare,  conducerea  ședinței  a  fost  preluată  de \ndoamna  deputat  Carmen-Ileana  Mihălcescu,  vicepreședinte  al \nCamerei Deputaților.) \nDoamna Carmen-Ileana Mihălcescu: \nDrept la replică, domnul Năsui, vă rog. \nDomnul Claudiu-Iulius-Gavril Năsui (de la tribună): \nMulțumesc frumos, doamnă președinte, pentru acest drept la \nreplică. \n                                                                                             15                                                                                          \n     \nÎn primul rând, subiectul era ANCOM, altă instituție căpușată \npolitic, după cum foarte bine știți. \nȘi, domnule Roman, știți foarte bine ce ați făcut. \nDomnul Florin-Claudiu Roman (din sală): \nCe-am făcut? \nDomnul Claudiu-Iulius-Gavril Năsui (de la tribună): \nAți introdus un proiect de lege, acum 3 zile, pe care l-ați pus \npe repede înainte, astăzi, în Comisia pentru buget, finanțe... \nDomnul Florin-Claudiu Roman (din sală): \nEu? \nDomnul Claudiu-Iulius-Gavril Năsui (de la tribună): \nÎn Biroul permanent, a fost pus ieri. Astăzi a fost convocată \nComisia  pentru  buget,  finanțe,  cu  proiectul  dumneavoastră,  semnat \nnumai de dumneavoastră, în care se află noi privilegii, noi beneficii... \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n...noi beneficii pentru membrii Consiliului de administrație al \nASF. \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n                                                                                             16                                                                                          \n     \nAnume? Stați să vă spun. \nNu vă... nu vă impacientați, că toate lucrurile se află și toate \nlucrurile sunt scrise. \nDoamna Carmen-Ileana Mihălcescu: \nAveți la dispoziție... \nDomnul Claudiu-Iulius-Gavril Năsui (de la tribună): \nAm avut speranța... \nDoamna Carmen-Ileana Mihălcescu: \n... două minute. Mai puțin de două minute... \nDomnul Claudiu-Iulius-Gavril Năsui (de la tribună): \n...că ați semnat un lucru fără să-l știți. \nDoamna Carmen-Ileana Mihălcescu: \n...pentru drept la replică. \nDomnul Claudiu-Iulius-Gavril Năsui (de la tribună): \nDar, după vehemența dumneavoastră, văd că chiar susțineți \ncu  aplomb  să  fie  privilegiile...  (Vociferări.)  ...pentru  cei  mai  mari \nbugetari de lux ai României și mai mari. \nȘi mai aveți tupeul, apoi, să spuneți că noi suntem bolșevici?! \n(Vociferări.) \nDumneavoastră  vreți  să  dați  din  banii  poporului,  din  banii \ncontribuabililor,  din  banii  oamenilor  care  plătesc  taxe  și  impozite, \nprivilegii mai mari! Și cei care sunt socialiști sunt USR? (Vociferări.) \nFals! \n                                                                                             17                                                                                          \n     \nSocialiștii sunt cei care iau de la toată lumea, de la cei care \nmuncesc  în  economia  reală,  prin  taxe  și  impozite  și  dau  unei \nnomenclaturi. Unei nomenclaturi politice ca aceea pe care o salvați \ndumneavoastră. \nPuteți  să  spuneți  ce  calomnii  doriți  dumneavoastră  și \nminciuni de Antena 3! Nu vă fac cinste, așa cum nici acest proiect de \nlege nu vă face cinste! \nDacă  aveți  pic  de  respect  pentru  poporul  român,  pentru \ncontribuabil, pentru liberalism și pentru orice ce-ar putea să însemne \nPNL  sau  de  dreapta  în  România,  veți  susține  eliminarea  acelui \namendament rușinos. \nUn amendament prin care – ca să fie clar pentru toată lumea \n– membrii Consiliului de administrație al ASF câștigă diurne în plus, \ndrepturi în plus, în cazul în care nu-și pun domiciliul în București. \nMă întrebați pe mine cine nu-și pune domiciliul în București? \nFaceți o mică investigație... (Vociferări.) \nPăi, nu. Nici eu. \nDoamna Carmen-Ileana Mihălcescu: \nAți  depășit  cele  două  minute,  domnule  Năsui,  vă  rog  să \nîncheiați. \nDomnul Claudiu-Iulius-Gavril Năsui (de la tribună): \nDar, ce, dreptul la replică e de doar două minute? \nDoamna Carmen-Ileana Mihălcescu: \nDreptul la replică e de două minute. \n                                                                                             18                                                                                          \n     \nMulțumesc. \nDomnul Claudiu-Iulius-Gavril Năsui (de la tribună): \nDar atacul poate să fie mai mult decât replica?! (Râsete.) \nDoamna Carmen-Ileana Mihălcescu: \nAcesta este regulamentul. \nDomnul Claudiu-Iulius-Gavril Năsui (de la tribună): \nAdică trebuie să existe o proporționalitate. \nDoamna Carmen-Ileana Mihălcescu: \nVreți să-l ignorați, înțeleg. \nVă rog, continuați. \nDomnul Claudiu-Iulius-Gavril Năsui (de la tribună): \nBun. Doar voiam să  menționez faptul că acest proiect este \nunul rușinos, care trece de data asta și cu susținerea PSD și a PNL. O \nfrăție pe care am mai văzut-o și care aș spera că se va termina sau că \ns-a terminat. \nȘi, da, socialism înseamnă să iei de la cei care produc, să iei \nprin taxe și impozite, și să dai unei minorități care se întâmplă să fie \nvremelnic la putere și să aibă influență politică. \nOr, proiectul acesta de lege exact asta face. \nȘi nu face doar asta, face chiar mai mult de atât. Mai reduce \nși  răspunderea  penală  și  civilă  pentru  membrii  Consiliului  de \nadministrație al ASF. \nToate lucrurile acestea sunt negru pe alb. \n                                                                                             19                                                                                          \n     \nDacă mă atacați pe mine, ca persoană, sau partidul din care \nfac parte, și spuneți că asta este socialism, asta nu înseamnă automat \ncă este adevărat și nu înseamnă că aveți dreptate. Dimpotrivă! Dacă vă \ndoriți o societate mai liberă și mai de dreapta trebuie tocmai să nu ne \nmai batem joc de taxele și impozitele oamenilor și să nu mai creăm \nbeneficii speciale pentru câțiva privilegiați care sunt  puși în funcții \npolitice. \nȘi asta este tot ce ne dorim. \nȘi  încă  un  lucru.  Proiectul  dumneavoastră  care  trece  pe \nrepede înainte prin toate comisiile sau, mă rog, comisiile relevante, \nnici măcar n-are avize de la Consiliul Legislativ și de la... nimic. A \nfost pus ieri pe ordinea de zi, cu termen de primire puncte de vedere \nazi. De ieri până azi. Pentru o chestiune pe care, haideți să fim serioși, \nnu  ajută  decât  minoritatea  care  se  află  vremelnic  în  Consiliul  de \nadministrație al ASF. \nȘi pentru lucrurile acestea nu doar că nu mi-e rușine... \nDoamna Carmen-Ileana Mihălcescu: \nMulțumesc. \nDomnul Claudiu-Iulius-Gavril Năsui (de la tribună): \n...sunt mândru. \nDoamna Carmen-Ileana Mihălcescu: \nMulțumesc frumos. \nDomnul Claudiu-Iulius-Gavril Năsui (de la tribună): \nȘi o să fac asta și în viitoarea legislatură... \n                                                                                             20                                                                                          \n     \nDoamna Carmen-Ileana Mihălcescu: \nDomnule Roman... \nDomnul Claudiu-Iulius-Gavril Năsui (de la tribună): \n...și în oricare legislatură mă voi afla aici... \nDoamna Carmen-Ileana Mihălcescu: \n...vă rog să interveniți cu un drept la replică. \nDomnul Claudiu-Iulius-Gavril Năsui (de la tribună): \n...să combat aceste privilegii pe care le faceți pentru prietenii \ndumneavoastră politici. \nMulțumesc. (Aplauze.) \nDoamna Carmen-Ileana Mihălcescu: \nDar vă rog să nu generați un alt drept la replică, vă rog foarte \nmult. \nMulțumesc. \nDomnul Florin-Claudiu Roman (de la tribună): \nNu, doamnă președinte, nu voi vorbi despre Troțki, că tocmai \nl-am auzit pe noul Troțki din USR. (Râsete.) \nMi-am amintit de discursurile lui Troțki, bolșevicul, care sunt \ncopie la indigo cu ceea ce a spus antevorbitorul meu. \nAm să încerc să-i explic domnului, tovarășului deputat Năsui, \nceea  ce  nu  va  pricepe  niciodată  și  ceea  ce  el  prezintă  ca  fiind \nprivilegii. \n                                                                                             21                                                                                          \n     \nDacă n-ați fi un – haideți, să nu folosesc un termen dur – un \nom care... \nPuneți mâna pe carte și citiți legea! \nVeți observa, veți observa, domnule deputat, că întotdeauna, \ncu  o  scurtă  perioadă,  de  2  ani  de  zile,  membrii...  Consiliului  de \nsupraveghere  se  numește,  nu  consiliu  de  administrație.  Nu  e  o \nsocietate comercială, e o autoritate de reglementare. \nDeci prima lecție pe care v-o dau astăzi de la tribună este să \nfaceți  diferența  între  o  societate  comercială,  cu  un  consiliu  de \nadministrație, și o autoritate de reglementare condusă de un consiliu \nde supraveghere. (Vociferări.) \nÎn altă ordine de idei, până acum 4 ani de zile, tot ceea ce \nînsemna autoritate de pe piața bancară – ASF, CNVM, chiar și BNR – \ndacă vă uitați în lege veți observa că nu erau trași la răspundere penală \npentru vot, domnule Năsui. Pentru votul pe care îl exprimă. \nȘi este peste tot în lume așa. Și am să vă explic și de ce, ca să \npricepeți și dumneavoastră, că văd că pricepeți mai greu. (Vociferări.) \nNu poți să te duci să aplici o sancțiune care înseamnă 1% din \ncapitalul social, unei firme de asigurări care are un capital social de \nsute de milioane de euro, fără să stai cu sabia deasupra capului că \ncineva din piață are suficienți bani să plătească tot ceea ce înseamnă \nparte de atac public. \nTrebuie să iei decizii corecte, și atunci trebuie să fii protejat \nde lege, pentru vot! \n                                                                                             22                                                                                          \n     \nEste  a  doua  lecție  pe  care  v-o  dau,  pentru  că  nu  faceți \ndiferența între una și alta. \nA treia chestiune pe care am să v-o spun, domnule Năsui. \nÎmi asum integral acest proiect de lege. Și știu exact ce-am \nscris acolo. \nDe exemplu, am trecut un articol în care am spus că paza \ntrebuie  asigurată  de  jandarmerie.  Știți  de  ce?  Știți  de  ce?  Vreți  să \nrămână aceeași firmă privată care a căpușat ASF? Asta vreți? Asta vă \nderanjează? \nV-ați băgat pe un teren pe care dumneavoastră vreți să păreți \ncă-l cunoașteți. \nNu-l cunoașteți, domnule Năsui, îmi pare foarte rău. \nDar nu doar că nu-l cunoașteți, atât timp cât faceți o confuzie \ngravă între o autoritate de reglementare independentă și o societate \ncomercială,  între  un  consiliu  de  supraveghere  și  un  consiliu  de \nadministrație, înțeleg foarte clar că habar nu aveți pe ce lume trăiți. \nVă  mai  rog,  pentru  ultima  dată,  terminați  cu  populismele. \nDacă vreți să fiți în conducerea acestei țări, dumneavoastră trebuie să \nfaceți dovada că sunteți pregătit! Or, atâta timp cât, vă repet, nu faceți \ndiferența între o societate comercială și o autoritate de reglementare, \ncare  trebuie  să  fie  independentă,  domnule  Năsui,  și  unde \ndumneavoastră v-ați trimis reprezentant, atâta timp cât nu înțelegeți, \natâta  timp  cât  nu  înțelegeți  care  e  diferența  între  consiliul  de \nadministrație al unei societăți comerciale și consiliul de supraveghere, \natâta timp cât nu înțelegeți că într-o democrație puternică autoritățile \n                                                                                             23                                                                                          \n     \nde  reglementare  trebuie  susținute  prin  lege,  tocmai  ca  să  nu  fie \ncoruptibile,  înseamnă  că  de  fapt  principiul  dumneavoastră  de  viață \neste: „Cine a stat 5 ani la ruși nu poate gândi ca Bush!”. \nÎmi pare foarte rău pentru dumneavoastră, chiar vă credeam \nun om pregătit. Mi-am dat seama că sunteți praf și pulbere! \nDoamna Carmen-Ileana Mihălcescu: \nMulțumesc. \n \nDupă exercitarea votului \n(În continuare, conducerea ședinței a fost preluată de domnul \nsenator Robert-Marius Cazanciuc, vicepreședinte al Senatului.) \nDomnul Robert-Marius Cazanciuc: \nStimați colegi, \nSala, aproape plină. Așa că reluăm lucrările. \nAvem procesul-verbal? \nDomnul Mario-Ovidiu Oprea (din sală): \nDa. \nDomnul Robert-Marius Cazanciuc: \nDa? \nVă rog, domnul senator Mario Oprea. \nRezultatul votului. \nDomnul Mario-Ovidiu Oprea (de la tribună): \nBună ziua, tuturor! \n                                                                                             24                                                                                          \n     \nDau  citire  procesului-verbal  referitor  la  rezultatul  votului \nexprimat  de  către  deputați  și  senatori  cu  privire  la  numirea \npreședintelui  Autorității  Naționale  pentru  Administrare  și \nReglementare în Comunicații. \nBirourile  permanente  ale  celor  două  Camere  ale \nParlamentului,  în  temeiul  art.  44  alin.  (4)  din  Regulamentul \nactivităților comune ale Camerei Deputaților și Senatului, republicat, \nau procedat la verificarea și numărarea voturilor exprimate prin vot \nsecret cu buletine, de către deputați și senatori, asupra propunerii de \nnumire  în  funcția  de  președinte  al  Autorității  Naționale  pentru \nAdministrare  și  Reglementare  în  Comunicații,  și  au  constatat \nurmătoarele: \n- Numărul total al deputaților și senatorilor: 464; \n- Numărul deputaților și senatorilor prezenți: 322; \n- Numărul total de voturi exprimate: 322; \n- Numărul de voturi anulate: 3; \n- Numărul total de voturi valabil exprimate: 319. \nDupă  verificarea  și  numărarea  voturilor  au  rezultat \nurmătoarele: \nDomnul Stoica Vlad Ștefan:  \n- voturi pentru: 283; \n- voturi contra: 36. \nDoamna Catrina Maria-Manuela: \n- voturi pentru: 12; \n- voturi contra: 307. \n                                                                                             25                                                                                          \n     \nDomnul Smeeianu Ion: \n- voturi pentru: 1; \n- voturi contra: 318. \nDomnul Rozolea Mircea Valentin: \n- voturi pentru: 23; \n- voturi contra: 296. \nCa urmare, Birourile permanente au constatat că este întrunită \nmajoritatea de voturi necesară pentru numirea domnului Stoica Vlad \nȘtefan  în  funcția  de  președinte  al  Autorității  Naționale  pentru \nAdministrare și Reglementare în Comunicații, pentru perioada rămasă \na mandatului de 6 ani început în data de 11 mai 2017. \nMulțumesc. \nDomnul Robert-Marius Cazanciuc: \nDa. \nMulțumesc domnului senator Mario Oprea. \nStimați colegi, \nAșa cum am fost deja informați, potrivit rezultatului votului, \nParlamentul  României  a  hotărât  numirea  domnului  Vlad  Stoica  în \nfuncția de președinte al ANCOM. \nÎi dorim succes și înțelepciune într-o misiune complicată în \naceste vremuri! \nStimați colegi, \nOrdinea de zi a fost epuizată. \nDeclar  închisă  ședința  comună  a  Camerei  Deputaților  și \nSenatului. \n                                                                                             26                                                                                          \n     \nSă ne revedem sănătoși! \n \nȘedința s-a încheiat la ora 15,16. \n \n \n "
    },
    "30": {
        "start_text": "Domnul Claudiu-Iulius-Gavril Năsui :",
        "start_index": -1,
        "end_text": "Doamna Carmen-Ileana Mihălcescu:",
        "end_index": -1,
        "text": "                                                       1                                                                                          \n     \n13 octombrie 2020 – ședință comună \n \n \nS U M A R \n \n1.  Numirea  președintelui  Autorității  Naționale  3. \npentru Administrare și Reglementare în Comunicații \n(ANCOM). \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n \nS T E N O G R A M A \nȘedinței comune  \na Camerei Deputaților și Senatului \ndin ziua de 13 octombrie 2020 \n \nȘedința a început la ora 13,03. \nLucrările ședinței au fost conduse de domnul senator Robert-\nMarius Cazanciuc, vicepreședinte al Senatului, și de doamna deputat \nCarmen-Ileana  Mihălcescu,  vicepreședinte  al  Camerei  Deputaților, \nasistați  de  domnul  deputat  Iulian  Iancu,  secretar  al  Camerei \nDeputaților, și de domnul senator Mario-Ovidiu Oprea, secretar al \nSenatului. \nDomnul Robert-Marius Cazanciuc: \nBucuria  acestei  revederi  nu  va  dura  foarte  mult  în  sala  de \nplen, după cum știți deja. \nDoamnelor și domnilor deputați și senatori, \nDeclar  deschisă  ședința  comună  de  astăzi  a  Senatului  și \nCamerei Deputaților. \nStimați colegi, \nOrdinea  de  zi,  programul  de  lucru,  precum  și  formula  de \ndesfășurare  pentru  ședința  comună  au  fost  stabilite  de  Birourile \npermanente ale celor două Camere, cu participarea liderilor grupurilor \nparlamentare și sunt afișate pe site-urile celor două Camere. \n                                                                                             3                                                                                          \n     \nProgramul de lucru va dura până la finalizarea ordinii de zi. \nPe ordinea de zi astăzi avem numirea președintelui Autorității \nNaționale pentru Administrare și Reglementare în Comunicații. \nStimați colegi, \nCu privire la desfășurarea votului secret cu buletine, Birourile \npermanente reunite, cu participarea liderilor grupurilor parlamentare, \npropun următoarea procedură. \nExercitarea votului secret cu buletine de vot se va face pe \ngrupuri  parlamentare,  în  sala  Biroului  permanent  al  Camerei \nDeputaților, Sala „Barbu Catargiu”, de la nivelul P1, după următorul \nprogram: \n13,30-14,05  –  Grupurile  parlamentare  ale  PSD,  precum  și \nsenatorii și deputații neafiliați; \n14,05-14,15 – Grupul parlamentar al minorităților naționale \ndin Camera Deputaților; \n14,15-14,35 – Grupurile parlamentare ale PNL; \n14,35-14,50 – Grupurile parlamentare ale USR; \n14,50-15,05 – Grupurile parlamentare ale UDMR; \n15,05-15,15 – Grupul parlamentar PRO România din Camera \nDeputaților; \n15,15-15,25  –  Grupul  parlamentar  al  PMP  din  Camera \nDeputaților. \nStimați colegi, \n                                                                                             4                                                                                          \n     \nÎn  sala  de  vot  „Barbu  Catargiu”  vor  fi  prezenți  permanent \nchestorii  care  înmânează  buletinele  de  vot  și  secretarul  care \nconsemnează prezența parlamentarilor la vot. \nCum spuneam, avem pe ordinea de zi numirea în funcția de \npreședinte  al  Autorității  Naționale  pentru  Administrare  și \nReglementare în Comunicații. \nRaportul  comun  al  Comisiilor  pentru  comunicații  și \ntehnologia  informației,  ale  celor  două  Camere  ale  Parlamentului,  a \nfost afișat pe paginile de Internet ale celor două Camere. \nDin  partea  celor  două  comisii  de  specialitate,  o  rog  pe \ndoamna deputat Ionela Dobrică să ne prezinte raportul. \nDoamna Ionela Viorela Dobrică (de la tribună): \nRaport comun cu privire la numirea în funcția de președinte \nal  Autorității  Naționale  pentru  Administrare  și  Reglementare  în \nComunicații – ANCOM. \nÎn urma procedurii de selecție, membrii celor două comisii au \nconstatat că următorii candidați îndeplinesc condițiile prevăzute la art. \n11 alin. (3) și (4) din Ordonanța de urgență a Guvernului nr. 22/2009 \nprivind  înființarea  Autorității  Naționale  pentru  Administrare  și \nReglementare în Comunicații, aprobată prin Legea nr. 113/2010, cu \nmodificările și completările ulterioare, astfel: \n- Stoica Vlad Ștefan; \n- Catrina Manuela-Maria; \n- Smeeianu Ion  \n- Rozolea Mircea Valentin. \n                                                                                             5                                                                                          \n     \nAnexa nr. 1 cuprinde dosarele candidaților care îndeplinesc \ncondițiile prevăzute la art. 11 alin. (3) și (4) din Ordonanța de urgență \na  Guvernului  nr.  22/2009  privind  înființarea  Autorității  Naționale \npentru  Administrare  și  Reglementare  în  Comunicații,  aprobată  prin \nLegea nr. 113/2010, cu modificările și completările ulterioare. \nAnexa  nr.  2  cuprinde  dosarele  candidaților  care  nu \nîndeplinesc condițiile prevăzute în ordonanța anterior menționată. \nVă mulțumesc. \nDomnul Robert-Marius Cazanciuc: \nDa. \nStimați colegi, \nDacă sunt intervenții? \nVă rog, Grupul USR. \nDomnul Cătălin Drulă (de la tribună): \nDa. \nMulțumesc, domnule președinte. \nIată  o  sală  plină  de  parlamentari,  voie  bună,  pumnii  se \nciocnesc. E ca o reuniune, așa, după vacanță. \nCare  e  motivul  important  al  acestei  reuniuni?  (Vociferări.) \nArde  undeva?  E  urgență?  Măsuri  pe  timp  de  pandemie,  sociale, \neconomice? Nu. (Vociferări.) \nMotivul este același care domină clasa politică de 30 de ani – \ntrocul cu funcții. (Vociferări.) \n                                                                                             6                                                                                          \n     \nLa  ANCOM  și-a  dat  demisia  domnul  Grindeanu,  care  e \nnumărul 2 în PSD, acum. \nBineînțeles, 3 ani de zile a respectat legea și a fost apolitic, \nnu-i așa? \nCă toți știm că legile, de fapt, sunt un pic la mișto și toate \ncriteriile astea. \nDar  și-a  dat  demisia  într-un  final  pentru  că  era  în \nincompatibilitate deja de două luni. \nCare e urgența? \nAvem 2 vicepreședinți care pot prelua cu puteri depline acest \nmandat, iar noul Parlament, legitim, mandatat și ales de români – și \nda, voi, de la PSD, v-ați pierdut legitimitatea în acest Parlament – ar fi \nputut să aleagă un președinte, o persoană care să nu fie politică, care \nsă fie un profesionist în domeniu. \nAșa a fost creată această autoritate, ANCOM. Dacă, iarăși, nu \ntratăm lucrurile la mișto, da? \nÎn 2009, Comisia Europeană ne-a spus că trebuie reglementat \nacest domeniu, o piață de miliarde, acum este și miza 5G pe masă, de \ncătre o autoritate autonomă. \nGrabă,  toți  parlamentarii  vin  să  alegem  pe  cineva  care  e \ndinainte determinat. Știm cu toții că va ieși de aici fostul șef de cabinet \nal domnului Ponta. (Vociferări.) \nPe partea PNL – că tot am vorbit mai devreme despre PSD și \nPNL – nu văd niciun fel de opoziție la această mișcare. N-am văzut să \n                                                                                             7                                                                                          \n     \nfie  vreun  candidat.  Înțeleg  că  sunt  de  acord.  Înțeleg  că  și  domnul \nOrban e de acord. \nDe altfel, și cu Legea care punea un consiliu de 7 oameni, ca \nsă fie mai multe poziții, că sunt mai multe funduri de oameni care cad \npe lângă Parlament și nu mai vin aici pe aceste scaune, era de acord \nPNL. (Vociferări.) \nNu și-a obținut acordul de la președintele Iohannis, al cărui \ngest îl salut, că a atacat la CCR acea lege. \nDar, între timp, mergem înainte cu această numire - pe repede \nînainte - care n-are absolut niciun sens în acest moment, în contextul \nîn  care  ne  aflăm.  Avem  doi  oameni  profesioniști  pe  funcțiile  de \nvicepreședinte, au zeci de ani vechime în instituție. \nÎn aceste condiții, noi, cei de la USR, îl vom vota pe singurul \ncandidat care a reușit să treacă de furcile caudine ale comisiei și să \najungă la plen, care nu e un candidat al PSD, că v-ați pus acolo 3 \ncandidați, dar numai unul e cel ales – fostul șef de cabinet al domnului \nPonta. (Vociferări.) \nVom vota un om care are experiență în domeniul privat, a \nlucrat la o companie mare de telecomunicații și are un CV solid. \nDin păcate, aici s-a făcut o mascaradă. Văd că și colegii de la \nPNL... (Vociferări.) \nUnde e liderul dumneavoastră de grup? Poate are o poziție pe \ntema  asta.  Ce  părere  aveți  despre  faptul  că  PSD  își  pune  omul  la \nANCOM? Ce îndemn de vot aveți astăzi? Îl votați pe Vlad Stoica? \n                                                                                             8                                                                                          \n     \n(Vociferări.)  E  OK,  nu?  Sunteți  în  opoziție  față  de  PSD.  Nu  vă \nînțelegeți. Am înțeles. \nEi,  românii  văd  lucrurile  astea...  (Vociferări.)  ...oricât \nîncercați, oricâți bani pompați în presă – câte 200 de milioane – și așa \nmai departe. \nȘi o să vedeți asta și la votul din 6 decembrie. \nVă mulțumesc. \nDomnul Robert-Marius Cazanciuc: \nDa. \nMulțumesc. \nNoi, de la PSD, vă salutăm cu respect pe dumneavoastră, de \nla USR, prin domnul Simonis. \nVă rog. \nDomnul Alfred-Robert Simonis (de la tribună): \nMulțumesc, domnule președinte, doamnă președinte. \nÎn  primul  rând,  aș  spune  că  legitimitatea  Partidului  Social \nDemocrat n-o stabiliți dumneavoastră, stimați colegi de la USR. Mai \nales că au stabilit românii, în urmă cu două săptămâni, legitimitatea \nfiecăruia dintre noi. \nOr,  în  dreptul  nostru  scrie  1.450  de  primari;  la \ndumneavoastră, vreo 35. \nDe acolo vă luați legitimitatea! (Aplauze.) Din voturi, nu din \nstrigat la Parlament! (Aplauze.) \n                                                                                             9                                                                                          \n     \nPe de altă parte, dumneavoastră ați dat argumente suficiente \npentru care e nevoie urgentă de această numire – „piață de miliarde”, \n„5G”. Citez din dumneavoastră. \nPăi, nu e important ca pe lângă cei doi profesioniști, pe care \ntot Partidul Social Democrat i-a desemnat – uite, asta uitați să spuneți \n–  să  mai  punem  unul,  al  treilea,  să  se  ocupe  de  această  piață  de \nmiliarde, de implementarea 5G și de alte chestiuni importante? \nCât despre necesitatea în grabă de a vota, păi, am și o eu o \nîntrebare,  stimați  colegi  de  la  USR.  Tocmai  s-a  încheiat  plenul \nCamerei Deputaților. Plen al Camerei Deputaților, unde un deputat al \nUSR și-a dat demisia. (Vociferări.) \nAstăzi  ați  trimis  înlocuirea  acelui  deputat  cu  un  alt  coleg \ndeputat și mâine vreți să-l validați. \nCare  e  graba?  De  ce  nu  lăsăm  ca  Parlamentul  viitor  să \nhotărască, eventual? (Vociferări.) \nCând e vorba de colegii dumneavoastră e grabă. \nEventual, sperați că veți câștiga alegerile și că veți putea să \nnumiți dumneavoastră pentru un rest de mandat. \nEu  vreau  să  vă  reamintesc  așa.  Mandatul  președintelui \nANCOM a început în urmă cu 2 ani și jumătate, în acest Parlament. \nExistă un rest de mandat, de 2 ani și jumătate, și este atributul acestui \nParlament să dea restul de mandat, să pună omul pe restul de mandat. \nE simplu. (Aplauze.) \nDomnul Robert-Marius Cazanciuc: \nDa. \n                                                                                             10                                                                                          \n     \nMulțumesc. \nDin partea Grupului minorităților, domnul deputat Grosaru, \nvă rog. \nDomnul Andi-Gabriel Grosaru (de la tribună): \nDomnule președinte, \nStimați colegi, \nTrebuie  să  facem  o  mențiune.  În  primul  rând,  pentru \ncorectitudine. \nPoate unii dintre colegii noștri sunt în continuare în vacanță, \ndar Camera Deputaților... Parlamentul României a lucrat și în sesiune \nextraordinară. \nDeci nu am fost în vacanță. \nVă mulțumesc. \nDomnul Robert-Marius Cazanciuc: \nMulțumesc. \nDacă nu mai sunt alte intervenții, stimați colegi, luăm act de \nraportul comun întocmit de cele două comisii de specialitate. \nȘi vă reamintesc, conform art. 99 din Regulamentul comun al \nCamerei  și  Senatului,  pentru  numirea  președintelui  Autorității \nNaționale pentru Administrare și Reglementare în Comunicații, votul \neste secret și se exprimă prin buletine de vot care vor fi completate \nconform propunerilor din raportul comisiilor. \n                                                                                             11                                                                                          \n     \nPentru  a  fi  aprobată  numirea  președintelui  Autorității \nNaționale  pentru  Administrare  și  Reglementare  în  Comunicații  este \nnecesar votul majorității senatorilor și deputaților prezenți. \nStimați colegi, \nAm finalizat dezbaterile. \nVă reamintesc modalitatea de vot în cazul votului secret cu \nbuletine de vot. \nÎn Sala „Barbu Catargiu” este amplasată urna de vot. \nFiecare deputat și senator va primi buletinul de vot. \nSenatorul și deputatul votează pentru numire lăsând neatinse \nnumele și prenumele persoanei propuse pentru a fi numită și votează \ncontra numirii tăind numele persoanei propuse. \nSunt nule buletinele de vot care nu poartă ștampila de control \nși cele pe care numărul candidaților, ale căror nume nu au fost tăiate, \ndepășește numărul funcțiilor pentru care se face alegerea. \nCu  aceste  precizări,  stimați  colegi,  urmează  exprimarea \nvotului. \nÎi  invit  pe  domnii  chestori  în  sala  Biroului  permanent  al \nCamerei, „Barbu Catargiu”. \nGrupurile  parlamentare  vor  vota  conform  programului \nanunțat anterior. \nVă rog, chestorii. \n(Domnul  deputat  Florin-Claudiu  Roman  solicită  să  ia \ncuvântul.) \nO chestiune de procedură, domnul Roman, vă rog. \n                                                                                             12                                                                                          \n     \nDomnul Florin-Claudiu Roman (de la tribună): \nMulțumesc, domnule președinte. \nDoamnelor și domnilor colegi, \nBolșevismul  are  o  nouă  culoare  politică  în  Parlamentul \nRomâniei prin Uniunea Salvați România. (Râsete.) \nDomnul  deputat  sau  tovarășul  deputat  Claudiu  Năsui,  „un \nbăiat din stele”, cum se spune în popor, a venit să ne spună astăzi că \npoate fi cel mai mare lansator de fake news din Parlamentul României. \nSă vii să faci acuzații mizerabile spunând că o autoritate de \nreglementare  independentă  trebuie  ținută  sub  sfera  intereselor \noperatorilor de pe piață înseamnă bolșevism, domnule Năsui. \nEu  credeam  că  cine  a  stat 5  ani  la  ruși  nu  poate  gândi  ca \nBush, dar am văzut că sunteți mai socialist și mai bolșevic decât foarte \nmulți dintre cei care sunt reprezentanți ai acestui sistem. \nCum  puteți  dumneavoastră,  vă  întreb,  să  spuneți  asemenea \nminciuni, împreună cu Vlad Voiculescu? Cum puteți? \nDumneavoastră știți că în Legea de funcționare a ASF existau \naceste prevederi? \nÎncercați să mințiți poporul spunând că liberalii dau privilegii. \nSă vă fie rușine, domnule Năsui! \nDacă pentru dumneavoastră un reprezentant al unei autorități \nde reglementare, din Franța, din Germania, din Italia, de unde doriți \ndumneavoastră,  are  dreptul  să-i fie decontată  diurna dacă  nu  stă  în \nBucurești și dacă domiciliază în altă parte, cum puteți să mințiți în \nhalul ăsta? Chiar nu mai aveți rușine? \n                                                                                             13                                                                                          \n     \nCum  puteți  dumneavoastră  să  nu  înțelegeți  că  pe  piața \nasigurărilor cei care controlează societățile de asigurări nu pot fi ca \nnivel  de  salarizare  sub  cei  pe  care  îi  controlează...?  Dacă  nu  vrem \ncorupție, domnule Năsui. \nSau vreți corupție? \nCe vreți? Ca să înțelegem. \nAveți o teorie bolșevică, îmi pare foarte rău să vă spun. \nAveți o teorie socialistă, aveți o teorie stângistă. \nȘi faceți asta doar din disperare. Pentru că la recentele alegeri \nprocentul dumneavoastră este la limită pentru intrarea în Parlament ca \nalianță. \nChiar nu mai aveți rușine? Chiar nu puteți să vă opriți din \ntăvălugul minciunilor pe care le rostogoliți în mediul online? \nAm sperat ca dumneavoastră, ca fiind un parlamentar tânăr, \nsă aveți puterea să recunoașteți ceea ce trebuie și ceea ce nu trebuie. \nVeniți și spuneți, știm noi cum fac, își mută domiciliul. \nPăi, ați făcut dumneavoastră? Sau de unde știți treaba asta? \n(Vociferări.) \nChiar nu mai aveți rușine? Pentru dumneavoastră chiar toate \nautoritățile statului trebuie călcate în picioare? (Vociferări.) \nDomnule Năsui, lăsați populismul deoparte! V-am mai spus \nde vreo două-trei ori și am tăcut, sperând că ați înțeles că nu puteți \ncălca în picioare orice în țara asta. \n                                                                                             14                                                                                          \n     \nLegea  spune  foarte  clar  –  autoritatea  de  reglementare,  cea \ncare controlează piața, trebuie să aibă o salarizare corespunzătoare cu \ncei de pe piață. Știți de ce? Pentru că așa spune legea, domnule Năsui. \nNu vă convine, modificați legea. \nDar asta spune legea, domnule Năsui, nu altceva. \nNu mai faceți populisme și ipocrizie de 2 bani! \nÎmi pare foarte rău că am crezut odată că aveți caracter! Nu \naveți, domnule Năsui! (Aplauze. Vociferări.) \nDomnul Robert-Marius Cazanciuc: \nStimați colegi, \nInvit  membrii  Birourilor  permanente  la  Sala  „Barbu \nCatargiu”. \nDeci membrii Birourilor celor două Camere vă rog, la Sala \n„Barbu Catargiu”. \n(Domnul deputat Claudiu-Iulius-Gavril Năsui solicită să ia \ncuvântul.) \n(În  continuare,  conducerea  ședinței  a  fost  preluată  de \ndoamna  deputat  Carmen-Ileana  Mihălcescu,  vicepreședinte  al \nCamerei Deputaților.) \nDoamna Carmen-Ileana Mihălcescu: \nDrept la replică, domnul Năsui, vă rog. \nDomnul Claudiu-Iulius-Gavril Năsui (de la tribună): \nMulțumesc frumos, doamnă președinte, pentru acest drept la \nreplică. \n                                                                                             15                                                                                          \n     \nÎn primul rând, subiectul era ANCOM, altă instituție căpușată \npolitic, după cum foarte bine știți. \nȘi, domnule Roman, știți foarte bine ce ați făcut. \nDomnul Florin-Claudiu Roman (din sală): \nCe-am făcut? \nDomnul Claudiu-Iulius-Gavril Năsui (de la tribună): \nAți introdus un proiect de lege, acum 3 zile, pe care l-ați pus \npe repede înainte, astăzi, în Comisia pentru buget, finanțe... \nDomnul Florin-Claudiu Roman (din sală): \nEu? \nDomnul Claudiu-Iulius-Gavril Năsui (de la tribună): \nÎn Biroul permanent, a fost pus ieri. Astăzi a fost convocată \nComisia  pentru  buget,  finanțe,  cu  proiectul  dumneavoastră,  semnat \nnumai de dumneavoastră, în care se află noi privilegii, noi beneficii... \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n...noi beneficii pentru membrii Consiliului de administrație al \nASF. \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n                                                                                             16                                                                                          \n     \nAnume? Stați să vă spun. \nNu vă... nu vă impacientați, că toate lucrurile se află și toate \nlucrurile sunt scrise. \nDoamna Carmen-Ileana Mihălcescu: \nAveți la dispoziție... \nDomnul Claudiu-Iulius-Gavril Năsui (de la tribună): \nAm avut speranța... \nDoamna Carmen-Ileana Mihălcescu: \n... două minute. Mai puțin de două minute... \nDomnul Claudiu-Iulius-Gavril Năsui (de la tribună): \n...că ați semnat un lucru fără să-l știți. \nDoamna Carmen-Ileana Mihălcescu: \n...pentru drept la replică. \nDomnul Claudiu-Iulius-Gavril Năsui (de la tribună): \nDar, după vehemența dumneavoastră, văd că chiar susțineți \ncu  aplomb  să  fie  privilegiile...  (Vociferări.)  ...pentru  cei  mai  mari \nbugetari de lux ai României și mai mari. \nȘi mai aveți tupeul, apoi, să spuneți că noi suntem bolșevici?! \n(Vociferări.) \nDumneavoastră  vreți  să  dați  din  banii  poporului,  din  banii \ncontribuabililor,  din  banii  oamenilor  care  plătesc  taxe  și  impozite, \nprivilegii mai mari! Și cei care sunt socialiști sunt USR? (Vociferări.) \nFals! \n                                                                                             17                                                                                          \n     \nSocialiștii sunt cei care iau de la toată lumea, de la cei care \nmuncesc  în  economia  reală,  prin  taxe  și  impozite  și  dau  unei \nnomenclaturi. Unei nomenclaturi politice ca aceea pe care o salvați \ndumneavoastră. \nPuteți  să  spuneți  ce  calomnii  doriți  dumneavoastră  și \nminciuni de Antena 3! Nu vă fac cinste, așa cum nici acest proiect de \nlege nu vă face cinste! \nDacă  aveți  pic  de  respect  pentru  poporul  român,  pentru \ncontribuabil, pentru liberalism și pentru orice ce-ar putea să însemne \nPNL  sau  de  dreapta  în  România,  veți  susține  eliminarea  acelui \namendament rușinos. \nUn amendament prin care – ca să fie clar pentru toată lumea \n– membrii Consiliului de administrație al ASF câștigă diurne în plus, \ndrepturi în plus, în cazul în care nu-și pun domiciliul în București. \nMă întrebați pe mine cine nu-și pune domiciliul în București? \nFaceți o mică investigație... (Vociferări.) \nPăi, nu. Nici eu. \nDoamna Carmen-Ileana Mihălcescu: \nAți  depășit  cele  două  minute,  domnule  Năsui,  vă  rog  să \nîncheiați. \nDomnul Claudiu-Iulius-Gavril Năsui (de la tribună): \nDar, ce, dreptul la replică e de doar două minute? \nDoamna Carmen-Ileana Mihălcescu: \nDreptul la replică e de două minute. \n                                                                                             18                                                                                          \n     \nMulțumesc. \nDomnul Claudiu-Iulius-Gavril Năsui (de la tribună): \nDar atacul poate să fie mai mult decât replica?! (Râsete.) \nDoamna Carmen-Ileana Mihălcescu: \nAcesta este regulamentul. \nDomnul Claudiu-Iulius-Gavril Năsui (de la tribună): \nAdică trebuie să existe o proporționalitate. \nDoamna Carmen-Ileana Mihălcescu: \nVreți să-l ignorați, înțeleg. \nVă rog, continuați. \nDomnul Claudiu-Iulius-Gavril Năsui (de la tribună): \nBun. Doar voiam să  menționez faptul că acest proiect este \nunul rușinos, care trece de data asta și cu susținerea PSD și a PNL. O \nfrăție pe care am mai văzut-o și care aș spera că se va termina sau că \ns-a terminat. \nȘi, da, socialism înseamnă să iei de la cei care produc, să iei \nprin taxe și impozite, și să dai unei minorități care se întâmplă să fie \nvremelnic la putere și să aibă influență politică. \nOr, proiectul acesta de lege exact asta face. \nȘi nu face doar asta, face chiar mai mult de atât. Mai reduce \nși  răspunderea  penală  și  civilă  pentru  membrii  Consiliului  de \nadministrație al ASF. \nToate lucrurile acestea sunt negru pe alb. \n                                                                                             19                                                                                          \n     \nDacă mă atacați pe mine, ca persoană, sau partidul din care \nfac parte, și spuneți că asta este socialism, asta nu înseamnă automat \ncă este adevărat și nu înseamnă că aveți dreptate. Dimpotrivă! Dacă vă \ndoriți o societate mai liberă și mai de dreapta trebuie tocmai să nu ne \nmai batem joc de taxele și impozitele oamenilor și să nu mai creăm \nbeneficii speciale pentru câțiva privilegiați care sunt  puși în funcții \npolitice. \nȘi asta este tot ce ne dorim. \nȘi  încă  un  lucru.  Proiectul  dumneavoastră  care  trece  pe \nrepede înainte prin toate comisiile sau, mă rog, comisiile relevante, \nnici măcar n-are avize de la Consiliul Legislativ și de la... nimic. A \nfost pus ieri pe ordinea de zi, cu termen de primire puncte de vedere \nazi. De ieri până azi. Pentru o chestiune pe care, haideți să fim serioși, \nnu  ajută  decât  minoritatea  care  se  află  vremelnic  în  Consiliul  de \nadministrație al ASF. \nȘi pentru lucrurile acestea nu doar că nu mi-e rușine... \nDoamna Carmen-Ileana Mihălcescu: \nMulțumesc. \nDomnul Claudiu-Iulius-Gavril Năsui (de la tribună): \n...sunt mândru. \nDoamna Carmen-Ileana Mihălcescu: \nMulțumesc frumos. \nDomnul Claudiu-Iulius-Gavril Năsui (de la tribună): \nȘi o să fac asta și în viitoarea legislatură... \n                                                                                             20                                                                                          \n     \nDoamna Carmen-Ileana Mihălcescu: \nDomnule Roman... \nDomnul Claudiu-Iulius-Gavril Năsui (de la tribună): \n...și în oricare legislatură mă voi afla aici... \nDoamna Carmen-Ileana Mihălcescu: \n...vă rog să interveniți cu un drept la replică. \nDomnul Claudiu-Iulius-Gavril Năsui (de la tribună): \n...să combat aceste privilegii pe care le faceți pentru prietenii \ndumneavoastră politici. \nMulțumesc. (Aplauze.) \nDoamna Carmen-Ileana Mihălcescu: \nDar vă rog să nu generați un alt drept la replică, vă rog foarte \nmult. \nMulțumesc. \nDomnul Florin-Claudiu Roman (de la tribună): \nNu, doamnă președinte, nu voi vorbi despre Troțki, că tocmai \nl-am auzit pe noul Troțki din USR. (Râsete.) \nMi-am amintit de discursurile lui Troțki, bolșevicul, care sunt \ncopie la indigo cu ceea ce a spus antevorbitorul meu. \nAm să încerc să-i explic domnului, tovarășului deputat Năsui, \nceea  ce  nu  va  pricepe  niciodată  și  ceea  ce  el  prezintă  ca  fiind \nprivilegii. \n                                                                                             21                                                                                          \n     \nDacă n-ați fi un – haideți, să nu folosesc un termen dur – un \nom care... \nPuneți mâna pe carte și citiți legea! \nVeți observa, veți observa, domnule deputat, că întotdeauna, \ncu  o  scurtă  perioadă,  de  2  ani  de  zile,  membrii...  Consiliului  de \nsupraveghere  se  numește,  nu  consiliu  de  administrație.  Nu  e  o \nsocietate comercială, e o autoritate de reglementare. \nDeci prima lecție pe care v-o dau astăzi de la tribună este să \nfaceți  diferența  între  o  societate  comercială,  cu  un  consiliu  de \nadministrație, și o autoritate de reglementare condusă de un consiliu \nde supraveghere. (Vociferări.) \nÎn altă ordine de idei, până acum 4 ani de zile, tot ceea ce \nînsemna autoritate de pe piața bancară – ASF, CNVM, chiar și BNR – \ndacă vă uitați în lege veți observa că nu erau trași la răspundere penală \npentru vot, domnule Năsui. Pentru votul pe care îl exprimă. \nȘi este peste tot în lume așa. Și am să vă explic și de ce, ca să \npricepeți și dumneavoastră, că văd că pricepeți mai greu. (Vociferări.) \nNu poți să te duci să aplici o sancțiune care înseamnă 1% din \ncapitalul social, unei firme de asigurări care are un capital social de \nsute de milioane de euro, fără să stai cu sabia deasupra capului că \ncineva din piață are suficienți bani să plătească tot ceea ce înseamnă \nparte de atac public. \nTrebuie să iei decizii corecte, și atunci trebuie să fii protejat \nde lege, pentru vot! \n                                                                                             22                                                                                          \n     \nEste  a  doua  lecție  pe  care  v-o  dau,  pentru  că  nu  faceți \ndiferența între una și alta. \nA treia chestiune pe care am să v-o spun, domnule Năsui. \nÎmi asum integral acest proiect de lege. Și știu exact ce-am \nscris acolo. \nDe exemplu, am trecut un articol în care am spus că paza \ntrebuie  asigurată  de  jandarmerie.  Știți  de  ce?  Știți  de  ce?  Vreți  să \nrămână aceeași firmă privată care a căpușat ASF? Asta vreți? Asta vă \nderanjează? \nV-ați băgat pe un teren pe care dumneavoastră vreți să păreți \ncă-l cunoașteți. \nNu-l cunoașteți, domnule Năsui, îmi pare foarte rău. \nDar nu doar că nu-l cunoașteți, atât timp cât faceți o confuzie \ngravă între o autoritate de reglementare independentă și o societate \ncomercială,  între  un  consiliu  de  supraveghere  și  un  consiliu  de \nadministrație, înțeleg foarte clar că habar nu aveți pe ce lume trăiți. \nVă  mai  rog,  pentru  ultima  dată,  terminați  cu  populismele. \nDacă vreți să fiți în conducerea acestei țări, dumneavoastră trebuie să \nfaceți dovada că sunteți pregătit! Or, atâta timp cât, vă repet, nu faceți \ndiferența între o societate comercială și o autoritate de reglementare, \ncare  trebuie  să  fie  independentă,  domnule  Năsui,  și  unde \ndumneavoastră v-ați trimis reprezentant, atâta timp cât nu înțelegeți, \natâta  timp  cât  nu  înțelegeți  care  e  diferența  între  consiliul  de \nadministrație al unei societăți comerciale și consiliul de supraveghere, \natâta timp cât nu înțelegeți că într-o democrație puternică autoritățile \n                                                                                             23                                                                                          \n     \nde  reglementare  trebuie  susținute  prin  lege,  tocmai  ca  să  nu  fie \ncoruptibile,  înseamnă  că  de  fapt  principiul  dumneavoastră  de  viață \neste: „Cine a stat 5 ani la ruși nu poate gândi ca Bush!”. \nÎmi pare foarte rău pentru dumneavoastră, chiar vă credeam \nun om pregătit. Mi-am dat seama că sunteți praf și pulbere! \nDoamna Carmen-Ileana Mihălcescu: \nMulțumesc. \n \nDupă exercitarea votului \n(În continuare, conducerea ședinței a fost preluată de domnul \nsenator Robert-Marius Cazanciuc, vicepreședinte al Senatului.) \nDomnul Robert-Marius Cazanciuc: \nStimați colegi, \nSala, aproape plină. Așa că reluăm lucrările. \nAvem procesul-verbal? \nDomnul Mario-Ovidiu Oprea (din sală): \nDa. \nDomnul Robert-Marius Cazanciuc: \nDa? \nVă rog, domnul senator Mario Oprea. \nRezultatul votului. \nDomnul Mario-Ovidiu Oprea (de la tribună): \nBună ziua, tuturor! \n                                                                                             24                                                                                          \n     \nDau  citire  procesului-verbal  referitor  la  rezultatul  votului \nexprimat  de  către  deputați  și  senatori  cu  privire  la  numirea \npreședintelui  Autorității  Naționale  pentru  Administrare  și \nReglementare în Comunicații. \nBirourile  permanente  ale  celor  două  Camere  ale \nParlamentului,  în  temeiul  art.  44  alin.  (4)  din  Regulamentul \nactivităților comune ale Camerei Deputaților și Senatului, republicat, \nau procedat la verificarea și numărarea voturilor exprimate prin vot \nsecret cu buletine, de către deputați și senatori, asupra propunerii de \nnumire  în  funcția  de  președinte  al  Autorității  Naționale  pentru \nAdministrare  și  Reglementare  în  Comunicații,  și  au  constatat \nurmătoarele: \n- Numărul total al deputaților și senatorilor: 464; \n- Numărul deputaților și senatorilor prezenți: 322; \n- Numărul total de voturi exprimate: 322; \n- Numărul de voturi anulate: 3; \n- Numărul total de voturi valabil exprimate: 319. \nDupă  verificarea  și  numărarea  voturilor  au  rezultat \nurmătoarele: \nDomnul Stoica Vlad Ștefan:  \n- voturi pentru: 283; \n- voturi contra: 36. \nDoamna Catrina Maria-Manuela: \n- voturi pentru: 12; \n- voturi contra: 307. \n                                                                                             25                                                                                          \n     \nDomnul Smeeianu Ion: \n- voturi pentru: 1; \n- voturi contra: 318. \nDomnul Rozolea Mircea Valentin: \n- voturi pentru: 23; \n- voturi contra: 296. \nCa urmare, Birourile permanente au constatat că este întrunită \nmajoritatea de voturi necesară pentru numirea domnului Stoica Vlad \nȘtefan  în  funcția  de  președinte  al  Autorității  Naționale  pentru \nAdministrare și Reglementare în Comunicații, pentru perioada rămasă \na mandatului de 6 ani început în data de 11 mai 2017. \nMulțumesc. \nDomnul Robert-Marius Cazanciuc: \nDa. \nMulțumesc domnului senator Mario Oprea. \nStimați colegi, \nAșa cum am fost deja informați, potrivit rezultatului votului, \nParlamentul  României  a  hotărât  numirea  domnului  Vlad  Stoica  în \nfuncția de președinte al ANCOM. \nÎi dorim succes și înțelepciune într-o misiune complicată în \naceste vremuri! \nStimați colegi, \nOrdinea de zi a fost epuizată. \nDeclar  închisă  ședința  comună  a  Camerei  Deputaților  și \nSenatului. \n                                                                                             26                                                                                          \n     \nSă ne revedem sănătoși! \n \nȘedința s-a încheiat la ora 15,16. \n \n \n "
    },
    "31": {
        "start_text": "Doamna Carmen-Ileana Mihălcescu:",
        "start_index": -1,
        "end_text": "Domnul Claudiu-Iulius-Gavril Năsui :",
        "end_index": -1,
        "text": "                                                           1                                                                                          \n     \n13 octombrie 2020 – ședință comună \n \n \nS U M A R \n \n1.  Numirea  președintelui  Autorității  Naționale  3. \npentru Administrare și Reglementare în Comunicații \n(ANCOM). \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n \nS T E N O G R A M A \nȘedinței comune  \na Camerei Deputaților și Senatului \ndin ziua de 13 octombrie 2020 \n \nȘedința a început la ora 13,03. \nLucrările ședinței au fost conduse de domnul senator Robert-\nMarius Cazanciuc, vicepreședinte al Senatului, și de doamna deputat \nCarmen-Ileana  Mihălcescu,  vicepreședinte  al  Camerei  Deputaților, \nasistați  de  domnul  deputat  Iulian  Iancu,  secretar  al  Camerei \nDeputaților, și de domnul senator Mario-Ovidiu Oprea, secretar al \nSenatului. \nDomnul Robert-Marius Cazanciuc: \nBucuria  acestei  revederi  nu  va  dura  foarte  mult  în  sala  de \nplen, după cum știți deja. \nDoamnelor și domnilor deputați și senatori, \nDeclar  deschisă  ședința  comună  de  astăzi  a  Senatului  și \nCamerei Deputaților. \nStimați colegi, \nOrdinea  de  zi,  programul  de  lucru,  precum  și  formula  de \ndesfășurare  pentru  ședința  comună  au  fost  stabilite  de  Birourile \npermanente ale celor două Camere, cu participarea liderilor grupurilor \nparlamentare și sunt afișate pe site-urile celor două Camere. \n                                                                                             3                                                                                          \n     \nProgramul de lucru va dura până la finalizarea ordinii de zi. \nPe ordinea de zi astăzi avem numirea președintelui Autorității \nNaționale pentru Administrare și Reglementare în Comunicații. \nStimați colegi, \nCu privire la desfășurarea votului secret cu buletine, Birourile \npermanente reunite, cu participarea liderilor grupurilor parlamentare, \npropun următoarea procedură. \nExercitarea votului secret cu buletine de vot se va face pe \ngrupuri  parlamentare,  în  sala  Biroului  permanent  al  Camerei \nDeputaților, Sala „Barbu Catargiu”, de la nivelul P1, după următorul \nprogram: \n13,30-14,05  –  Grupurile  parlamentare  ale  PSD,  precum  și \nsenatorii și deputații neafiliați; \n14,05-14,15 – Grupul parlamentar al minorităților naționale \ndin Camera Deputaților; \n14,15-14,35 – Grupurile parlamentare ale PNL; \n14,35-14,50 – Grupurile parlamentare ale USR; \n14,50-15,05 – Grupurile parlamentare ale UDMR; \n15,05-15,15 – Grupul parlamentar PRO România din Camera \nDeputaților; \n15,15-15,25  –  Grupul  parlamentar  al  PMP  din  Camera \nDeputaților. \nStimați colegi, \n                                                                                             4                                                                                          \n     \nÎn  sala  de  vot  „Barbu  Catargiu”  vor  fi  prezenți  permanent \nchestorii  care  înmânează  buletinele  de  vot  și  secretarul  care \nconsemnează prezența parlamentarilor la vot. \nCum spuneam, avem pe ordinea de zi numirea în funcția de \npreședinte  al  Autorității  Naționale  pentru  Administrare  și \nReglementare în Comunicații. \nRaportul  comun  al  Comisiilor  pentru  comunicații  și \ntehnologia  informației,  ale  celor  două  Camere  ale  Parlamentului,  a \nfost afișat pe paginile de Internet ale celor două Camere. \nDin  partea  celor  două  comisii  de  specialitate,  o  rog  pe \ndoamna deputat Ionela Dobrică să ne prezinte raportul. \nDoamna Ionela Viorela Dobrică (de la tribună): \nRaport comun cu privire la numirea în funcția de președinte \nal  Autorității  Naționale  pentru  Administrare  și  Reglementare  în \nComunicații – ANCOM. \nÎn urma procedurii de selecție, membrii celor două comisii au \nconstatat că următorii candidați îndeplinesc condițiile prevăzute la art. \n11 alin. (3) și (4) din Ordonanța de urgență a Guvernului nr. 22/2009 \nprivind  înființarea  Autorității  Naționale  pentru  Administrare  și \nReglementare în Comunicații, aprobată prin Legea nr. 113/2010, cu \nmodificările și completările ulterioare, astfel: \n- Stoica Vlad Ștefan; \n- Catrina Manuela-Maria; \n- Smeeianu Ion  \n- Rozolea Mircea Valentin. \n                                                                                             5                                                                                          \n     \nAnexa nr. 1 cuprinde dosarele candidaților care îndeplinesc \ncondițiile prevăzute la art. 11 alin. (3) și (4) din Ordonanța de urgență \na  Guvernului  nr.  22/2009  privind  înființarea  Autorității  Naționale \npentru  Administrare  și  Reglementare  în  Comunicații,  aprobată  prin \nLegea nr. 113/2010, cu modificările și completările ulterioare. \nAnexa  nr.  2  cuprinde  dosarele  candidaților  care  nu \nîndeplinesc condițiile prevăzute în ordonanța anterior menționată. \nVă mulțumesc. \nDomnul Robert-Marius Cazanciuc: \nDa. \nStimați colegi, \nDacă sunt intervenții? \nVă rog, Grupul USR. \nDomnul Cătălin Drulă (de la tribună): \nDa. \nMulțumesc, domnule președinte. \nIată  o  sală  plină  de  parlamentari,  voie  bună,  pumnii  se \nciocnesc. E ca o reuniune, așa, după vacanță. \nCare  e  motivul  important  al  acestei  reuniuni?  (Vociferări.) \nArde  undeva?  E  urgență?  Măsuri  pe  timp  de  pandemie,  sociale, \neconomice? Nu. (Vociferări.) \nMotivul este același care domină clasa politică de 30 de ani – \ntrocul cu funcții. (Vociferări.) \n                                                                                             6                                                                                          \n     \nLa  ANCOM  și-a  dat  demisia  domnul  Grindeanu,  care  e \nnumărul 2 în PSD, acum. \nBineînțeles, 3 ani de zile a respectat legea și a fost apolitic, \nnu-i așa? \nCă toți știm că legile, de fapt, sunt un pic la mișto și toate \ncriteriile astea. \nDar  și-a  dat  demisia  într-un  final  pentru  că  era  în \nincompatibilitate deja de două luni. \nCare e urgența? \nAvem 2 vicepreședinți care pot prelua cu puteri depline acest \nmandat, iar noul Parlament, legitim, mandatat și ales de români – și \nda, voi, de la PSD, v-ați pierdut legitimitatea în acest Parlament – ar fi \nputut să aleagă un președinte, o persoană care să nu fie politică, care \nsă fie un profesionist în domeniu. \nAșa a fost creată această autoritate, ANCOM. Dacă, iarăși, nu \ntratăm lucrurile la mișto, da? \nÎn 2009, Comisia Europeană ne-a spus că trebuie reglementat \nacest domeniu, o piață de miliarde, acum este și miza 5G pe masă, de \ncătre o autoritate autonomă. \nGrabă,  toți  parlamentarii  vin  să  alegem  pe  cineva  care  e \ndinainte determinat. Știm cu toții că va ieși de aici fostul șef de cabinet \nal domnului Ponta. (Vociferări.) \nPe partea PNL – că tot am vorbit mai devreme despre PSD și \nPNL – nu văd niciun fel de opoziție la această mișcare. N-am văzut să \n                                                                                             7                                                                                          \n     \nfie  vreun  candidat.  Înțeleg  că  sunt  de  acord.  Înțeleg  că  și  domnul \nOrban e de acord. \nDe altfel, și cu Legea care punea un consiliu de 7 oameni, ca \nsă fie mai multe poziții, că sunt mai multe funduri de oameni care cad \npe lângă Parlament și nu mai vin aici pe aceste scaune, era de acord \nPNL. (Vociferări.) \nNu și-a obținut acordul de la președintele Iohannis, al cărui \ngest îl salut, că a atacat la CCR acea lege. \nDar, între timp, mergem înainte cu această numire - pe repede \nînainte - care n-are absolut niciun sens în acest moment, în contextul \nîn  care  ne  aflăm.  Avem  doi  oameni  profesioniști  pe  funcțiile  de \nvicepreședinte, au zeci de ani vechime în instituție. \nÎn aceste condiții, noi, cei de la USR, îl vom vota pe singurul \ncandidat care a reușit să treacă de furcile caudine ale comisiei și să \najungă la plen, care nu e un candidat al PSD, că v-ați pus acolo 3 \ncandidați, dar numai unul e cel ales – fostul șef de cabinet al domnului \nPonta. (Vociferări.) \nVom vota un om care are experiență în domeniul privat, a \nlucrat la o companie mare de telecomunicații și are un CV solid. \nDin păcate, aici s-a făcut o mascaradă. Văd că și colegii de la \nPNL... (Vociferări.) \nUnde e liderul dumneavoastră de grup? Poate are o poziție pe \ntema  asta.  Ce  părere  aveți  despre  faptul  că  PSD  își  pune  omul  la \nANCOM? Ce îndemn de vot aveți astăzi? Îl votați pe Vlad Stoica? \n                                                                                             8                                                                                          \n     \n(Vociferări.)  E  OK,  nu?  Sunteți  în  opoziție  față  de  PSD.  Nu  vă \nînțelegeți. Am înțeles. \nEi,  românii  văd  lucrurile  astea...  (Vociferări.)  ...oricât \nîncercați, oricâți bani pompați în presă – câte 200 de milioane – și așa \nmai departe. \nȘi o să vedeți asta și la votul din 6 decembrie. \nVă mulțumesc. \nDomnul Robert-Marius Cazanciuc: \nDa. \nMulțumesc. \nNoi, de la PSD, vă salutăm cu respect pe dumneavoastră, de \nla USR, prin domnul Simonis. \nVă rog. \nDomnul Alfred-Robert Simonis (de la tribună): \nMulțumesc, domnule președinte, doamnă președinte. \nÎn  primul  rând,  aș  spune  că  legitimitatea  Partidului  Social \nDemocrat n-o stabiliți dumneavoastră, stimați colegi de la USR. Mai \nales că au stabilit românii, în urmă cu două săptămâni, legitimitatea \nfiecăruia dintre noi. \nOr,  în  dreptul  nostru  scrie  1.450  de  primari;  la \ndumneavoastră, vreo 35. \nDe acolo vă luați legitimitatea! (Aplauze.) Din voturi, nu din \nstrigat la Parlament! (Aplauze.) \n                                                                                             9                                                                                          \n     \nPe de altă parte, dumneavoastră ați dat argumente suficiente \npentru care e nevoie urgentă de această numire – „piață de miliarde”, \n„5G”. Citez din dumneavoastră. \nPăi, nu e important ca pe lângă cei doi profesioniști, pe care \ntot Partidul Social Democrat i-a desemnat – uite, asta uitați să spuneți \n–  să  mai  punem  unul,  al  treilea,  să  se  ocupe  de  această  piață  de \nmiliarde, de implementarea 5G și de alte chestiuni importante? \nCât despre necesitatea în grabă de a vota, păi, am și o eu o \nîntrebare,  stimați  colegi  de  la  USR.  Tocmai  s-a  încheiat  plenul \nCamerei Deputaților. Plen al Camerei Deputaților, unde un deputat al \nUSR și-a dat demisia. (Vociferări.) \nAstăzi  ați  trimis  înlocuirea  acelui  deputat  cu  un  alt  coleg \ndeputat și mâine vreți să-l validați. \nCare  e  graba?  De  ce  nu  lăsăm  ca  Parlamentul  viitor  să \nhotărască, eventual? (Vociferări.) \nCând e vorba de colegii dumneavoastră e grabă. \nEventual, sperați că veți câștiga alegerile și că veți putea să \nnumiți dumneavoastră pentru un rest de mandat. \nEu  vreau  să  vă  reamintesc  așa.  Mandatul  președintelui \nANCOM a început în urmă cu 2 ani și jumătate, în acest Parlament. \nExistă un rest de mandat, de 2 ani și jumătate, și este atributul acestui \nParlament să dea restul de mandat, să pună omul pe restul de mandat. \nE simplu. (Aplauze.) \nDomnul Robert-Marius Cazanciuc: \nDa. \n                                                                                             10                                                                                          \n     \nMulțumesc. \nDin partea Grupului minorităților, domnul deputat Grosaru, \nvă rog. \nDomnul Andi-Gabriel Grosaru (de la tribună): \nDomnule președinte, \nStimați colegi, \nTrebuie  să  facem  o  mențiune.  În  primul  rând,  pentru \ncorectitudine. \nPoate unii dintre colegii noștri sunt în continuare în vacanță, \ndar Camera Deputaților... Parlamentul României a lucrat și în sesiune \nextraordinară. \nDeci nu am fost în vacanță. \nVă mulțumesc. \nDomnul Robert-Marius Cazanciuc: \nMulțumesc. \nDacă nu mai sunt alte intervenții, stimați colegi, luăm act de \nraportul comun întocmit de cele două comisii de specialitate. \nȘi vă reamintesc, conform art. 99 din Regulamentul comun al \nCamerei  și  Senatului,  pentru  numirea  președintelui  Autorității \nNaționale pentru Administrare și Reglementare în Comunicații, votul \neste secret și se exprimă prin buletine de vot care vor fi completate \nconform propunerilor din raportul comisiilor. \n                                                                                             11                                                                                          \n     \nPentru  a  fi  aprobată  numirea  președintelui  Autorității \nNaționale  pentru  Administrare  și  Reglementare  în  Comunicații  este \nnecesar votul majorității senatorilor și deputaților prezenți. \nStimați colegi, \nAm finalizat dezbaterile. \nVă reamintesc modalitatea de vot în cazul votului secret cu \nbuletine de vot. \nÎn Sala „Barbu Catargiu” este amplasată urna de vot. \nFiecare deputat și senator va primi buletinul de vot. \nSenatorul și deputatul votează pentru numire lăsând neatinse \nnumele și prenumele persoanei propuse pentru a fi numită și votează \ncontra numirii tăind numele persoanei propuse. \nSunt nule buletinele de vot care nu poartă ștampila de control \nși cele pe care numărul candidaților, ale căror nume nu au fost tăiate, \ndepășește numărul funcțiilor pentru care se face alegerea. \nCu  aceste  precizări,  stimați  colegi,  urmează  exprimarea \nvotului. \nÎi  invit  pe  domnii  chestori  în  sala  Biroului  permanent  al \nCamerei, „Barbu Catargiu”. \nGrupurile  parlamentare  vor  vota  conform  programului \nanunțat anterior. \nVă rog, chestorii. \n(Domnul  deputat  Florin-Claudiu  Roman  solicită  să  ia \ncuvântul.) \nO chestiune de procedură, domnul Roman, vă rog. \n                                                                                             12                                                                                          \n     \nDomnul Florin-Claudiu Roman (de la tribună): \nMulțumesc, domnule președinte. \nDoamnelor și domnilor colegi, \nBolșevismul  are  o  nouă  culoare  politică  în  Parlamentul \nRomâniei prin Uniunea Salvați România. (Râsete.) \nDomnul  deputat  sau  tovarășul  deputat  Claudiu  Năsui,  „un \nbăiat din stele”, cum se spune în popor, a venit să ne spună astăzi că \npoate fi cel mai mare lansator de fake news din Parlamentul României. \nSă vii să faci acuzații mizerabile spunând că o autoritate de \nreglementare  independentă  trebuie  ținută  sub  sfera  intereselor \noperatorilor de pe piață înseamnă bolșevism, domnule Năsui. \nEu  credeam  că  cine  a  stat 5  ani  la  ruși  nu  poate  gândi  ca \nBush, dar am văzut că sunteți mai socialist și mai bolșevic decât foarte \nmulți dintre cei care sunt reprezentanți ai acestui sistem. \nCum  puteți  dumneavoastră,  vă  întreb,  să  spuneți  asemenea \nminciuni, împreună cu Vlad Voiculescu? Cum puteți? \nDumneavoastră știți că în Legea de funcționare a ASF existau \naceste prevederi? \nÎncercați să mințiți poporul spunând că liberalii dau privilegii. \nSă vă fie rușine, domnule Năsui! \nDacă pentru dumneavoastră un reprezentant al unei autorități \nde reglementare, din Franța, din Germania, din Italia, de unde doriți \ndumneavoastră,  are  dreptul  să-i fie decontată  diurna dacă  nu  stă  în \nBucurești și dacă domiciliază în altă parte, cum puteți să mințiți în \nhalul ăsta? Chiar nu mai aveți rușine? \n                                                                                             13                                                                                          \n     \nCum  puteți  dumneavoastră  să  nu  înțelegeți  că  pe  piața \nasigurărilor cei care controlează societățile de asigurări nu pot fi ca \nnivel  de  salarizare  sub  cei  pe  care  îi  controlează...?  Dacă  nu  vrem \ncorupție, domnule Năsui. \nSau vreți corupție? \nCe vreți? Ca să înțelegem. \nAveți o teorie bolșevică, îmi pare foarte rău să vă spun. \nAveți o teorie socialistă, aveți o teorie stângistă. \nȘi faceți asta doar din disperare. Pentru că la recentele alegeri \nprocentul dumneavoastră este la limită pentru intrarea în Parlament ca \nalianță. \nChiar nu mai aveți rușine? Chiar nu puteți să vă opriți din \ntăvălugul minciunilor pe care le rostogoliți în mediul online? \nAm sperat ca dumneavoastră, ca fiind un parlamentar tânăr, \nsă aveți puterea să recunoașteți ceea ce trebuie și ceea ce nu trebuie. \nVeniți și spuneți, știm noi cum fac, își mută domiciliul. \nPăi, ați făcut dumneavoastră? Sau de unde știți treaba asta? \n(Vociferări.) \nChiar nu mai aveți rușine? Pentru dumneavoastră chiar toate \nautoritățile statului trebuie călcate în picioare? (Vociferări.) \nDomnule Năsui, lăsați populismul deoparte! V-am mai spus \nde vreo două-trei ori și am tăcut, sperând că ați înțeles că nu puteți \ncălca în picioare orice în țara asta. \n                                                                                             14                                                                                          \n     \nLegea  spune  foarte  clar  –  autoritatea  de  reglementare,  cea \ncare controlează piața, trebuie să aibă o salarizare corespunzătoare cu \ncei de pe piață. Știți de ce? Pentru că așa spune legea, domnule Năsui. \nNu vă convine, modificați legea. \nDar asta spune legea, domnule Năsui, nu altceva. \nNu mai faceți populisme și ipocrizie de 2 bani! \nÎmi pare foarte rău că am crezut odată că aveți caracter! Nu \naveți, domnule Năsui! (Aplauze. Vociferări.) \nDomnul Robert-Marius Cazanciuc: \nStimați colegi, \nInvit  membrii  Birourilor  permanente  la  Sala  „Barbu \nCatargiu”. \nDeci membrii Birourilor celor două Camere vă rog, la Sala \n„Barbu Catargiu”. \n(Domnul deputat Claudiu-Iulius-Gavril Năsui solicită să ia \ncuvântul.) \n(În  continuare,  conducerea  ședinței  a  fost  preluată  de \ndoamna  deputat  Carmen-Ileana  Mihălcescu,  vicepreședinte  al \nCamerei Deputaților.) \nDoamna Carmen-Ileana Mihălcescu: \nDrept la replică, domnul Năsui, vă rog. \nDomnul Claudiu-Iulius-Gavril Năsui (de la tribună): \nMulțumesc frumos, doamnă președinte, pentru acest drept la \nreplică. \n                                                                                             15                                                                                          \n     \nÎn primul rând, subiectul era ANCOM, altă instituție căpușată \npolitic, după cum foarte bine știți. \nȘi, domnule Roman, știți foarte bine ce ați făcut. \nDomnul Florin-Claudiu Roman (din sală): \nCe-am făcut? \nDomnul Claudiu-Iulius-Gavril Năsui (de la tribună): \nAți introdus un proiect de lege, acum 3 zile, pe care l-ați pus \npe repede înainte, astăzi, în Comisia pentru buget, finanțe... \nDomnul Florin-Claudiu Roman (din sală): \nEu? \nDomnul Claudiu-Iulius-Gavril Năsui (de la tribună): \nÎn Biroul permanent, a fost pus ieri. Astăzi a fost convocată \nComisia  pentru  buget,  finanțe,  cu  proiectul  dumneavoastră,  semnat \nnumai de dumneavoastră, în care se află noi privilegii, noi beneficii... \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n...noi beneficii pentru membrii Consiliului de administrație al \nASF. \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n                                                                                             16                                                                                          \n     \nAnume? Stați să vă spun. \nNu vă... nu vă impacientați, că toate lucrurile se află și toate \nlucrurile sunt scrise. \nDoamna Carmen-Ileana Mihălcescu: \nAveți la dispoziție... \nDomnul Claudiu-Iulius-Gavril Năsui (de la tribună): \nAm avut speranța... \nDoamna Carmen-Ileana Mihălcescu: \n... două minute. Mai puțin de două minute... \nDomnul Claudiu-Iulius-Gavril Năsui (de la tribună): \n...că ați semnat un lucru fără să-l știți. \nDoamna Carmen-Ileana Mihălcescu: \n...pentru drept la replică. \nDomnul Claudiu-Iulius-Gavril Năsui (de la tribună): \nDar, după vehemența dumneavoastră, văd că chiar susțineți \ncu  aplomb  să  fie  privilegiile...  (Vociferări.)  ...pentru  cei  mai  mari \nbugetari de lux ai României și mai mari. \nȘi mai aveți tupeul, apoi, să spuneți că noi suntem bolșevici?! \n(Vociferări.) \nDumneavoastră  vreți  să  dați  din  banii  poporului,  din  banii \ncontribuabililor,  din  banii  oamenilor  care  plătesc  taxe  și  impozite, \nprivilegii mai mari! Și cei care sunt socialiști sunt USR? (Vociferări.) \nFals! \n                                                                                             17                                                                                          \n     \nSocialiștii sunt cei care iau de la toată lumea, de la cei care \nmuncesc  în  economia  reală,  prin  taxe  și  impozite  și  dau  unei \nnomenclaturi. Unei nomenclaturi politice ca aceea pe care o salvați \ndumneavoastră. \nPuteți  să  spuneți  ce  calomnii  doriți  dumneavoastră  și \nminciuni de Antena 3! Nu vă fac cinste, așa cum nici acest proiect de \nlege nu vă face cinste! \nDacă  aveți  pic  de  respect  pentru  poporul  român,  pentru \ncontribuabil, pentru liberalism și pentru orice ce-ar putea să însemne \nPNL  sau  de  dreapta  în  România,  veți  susține  eliminarea  acelui \namendament rușinos. \nUn amendament prin care – ca să fie clar pentru toată lumea \n– membrii Consiliului de administrație al ASF câștigă diurne în plus, \ndrepturi în plus, în cazul în care nu-și pun domiciliul în București. \nMă întrebați pe mine cine nu-și pune domiciliul în București? \nFaceți o mică investigație... (Vociferări.) \nPăi, nu. Nici eu. \nDoamna Carmen-Ileana Mihălcescu: \nAți  depășit  cele  două  minute,  domnule  Năsui,  vă  rog  să \nîncheiați. \nDomnul Claudiu-Iulius-Gavril Năsui (de la tribună): \nDar, ce, dreptul la replică e de doar două minute? \nDoamna Carmen-Ileana Mihălcescu: \nDreptul la replică e de două minute. \n                                                                                             18                                                                                          \n     \nMulțumesc. \nDomnul Claudiu-Iulius-Gavril Năsui (de la tribună): \nDar atacul poate să fie mai mult decât replica?! (Râsete.) \nDoamna Carmen-Ileana Mihălcescu: \nAcesta este regulamentul. \nDomnul Claudiu-Iulius-Gavril Năsui (de la tribună): \nAdică trebuie să existe o proporționalitate. \nDoamna Carmen-Ileana Mihălcescu: \nVreți să-l ignorați, înțeleg. \nVă rog, continuați. \nDomnul Claudiu-Iulius-Gavril Năsui (de la tribună): \nBun. Doar voiam să  menționez faptul că acest proiect este \nunul rușinos, care trece de data asta și cu susținerea PSD și a PNL. O \nfrăție pe care am mai văzut-o și care aș spera că se va termina sau că \ns-a terminat. \nȘi, da, socialism înseamnă să iei de la cei care produc, să iei \nprin taxe și impozite, și să dai unei minorități care se întâmplă să fie \nvremelnic la putere și să aibă influență politică. \nOr, proiectul acesta de lege exact asta face. \nȘi nu face doar asta, face chiar mai mult de atât. Mai reduce \nși  răspunderea  penală  și  civilă  pentru  membrii  Consiliului  de \nadministrație al ASF. \nToate lucrurile acestea sunt negru pe alb. \n                                                                                             19                                                                                          \n     \nDacă mă atacați pe mine, ca persoană, sau partidul din care \nfac parte, și spuneți că asta este socialism, asta nu înseamnă automat \ncă este adevărat și nu înseamnă că aveți dreptate. Dimpotrivă! Dacă vă \ndoriți o societate mai liberă și mai de dreapta trebuie tocmai să nu ne \nmai batem joc de taxele și impozitele oamenilor și să nu mai creăm \nbeneficii speciale pentru câțiva privilegiați care sunt  puși în funcții \npolitice. \nȘi asta este tot ce ne dorim. \nȘi  încă  un  lucru.  Proiectul  dumneavoastră  care  trece  pe \nrepede înainte prin toate comisiile sau, mă rog, comisiile relevante, \nnici măcar n-are avize de la Consiliul Legislativ și de la... nimic. A \nfost pus ieri pe ordinea de zi, cu termen de primire puncte de vedere \nazi. De ieri până azi. Pentru o chestiune pe care, haideți să fim serioși, \nnu  ajută  decât  minoritatea  care  se  află  vremelnic  în  Consiliul  de \nadministrație al ASF. \nȘi pentru lucrurile acestea nu doar că nu mi-e rușine... \nDoamna Carmen-Ileana Mihălcescu: \nMulțumesc. \nDomnul Claudiu-Iulius-Gavril Năsui (de la tribună): \n...sunt mândru. \nDoamna Carmen-Ileana Mihălcescu: \nMulțumesc frumos. \nDomnul Claudiu-Iulius-Gavril Năsui (de la tribună): \nȘi o să fac asta și în viitoarea legislatură... \n                                                                                             20                                                                                          \n     \nDoamna Carmen-Ileana Mihălcescu: \nDomnule Roman... \nDomnul Claudiu-Iulius-Gavril Năsui (de la tribună): \n...și în oricare legislatură mă voi afla aici... \nDoamna Carmen-Ileana Mihălcescu: \n...vă rog să interveniți cu un drept la replică. \nDomnul Claudiu-Iulius-Gavril Năsui (de la tribună): \n...să combat aceste privilegii pe care le faceți pentru prietenii \ndumneavoastră politici. \nMulțumesc. (Aplauze.) \nDoamna Carmen-Ileana Mihălcescu: \nDar vă rog să nu generați un alt drept la replică, vă rog foarte \nmult. \nMulțumesc. \nDomnul Florin-Claudiu Roman (de la tribună): \nNu, doamnă președinte, nu voi vorbi despre Troțki, că tocmai \nl-am auzit pe noul Troțki din USR. (Râsete.) \nMi-am amintit de discursurile lui Troțki, bolșevicul, care sunt \ncopie la indigo cu ceea ce a spus antevorbitorul meu. \nAm să încerc să-i explic domnului, tovarășului deputat Năsui, \nceea  ce  nu  va  pricepe  niciodată  și  ceea  ce  el  prezintă  ca  fiind \nprivilegii. \n                                                                                             21                                                                                          \n     \nDacă n-ați fi un – haideți, să nu folosesc un termen dur – un \nom care... \nPuneți mâna pe carte și citiți legea! \nVeți observa, veți observa, domnule deputat, că întotdeauna, \ncu  o  scurtă  perioadă,  de  2  ani  de  zile,  membrii...  Consiliului  de \nsupraveghere  se  numește,  nu  consiliu  de  administrație.  Nu  e  o \nsocietate comercială, e o autoritate de reglementare. \nDeci prima lecție pe care v-o dau astăzi de la tribună este să \nfaceți  diferența  între  o  societate  comercială,  cu  un  consiliu  de \nadministrație, și o autoritate de reglementare condusă de un consiliu \nde supraveghere. (Vociferări.) \nÎn altă ordine de idei, până acum 4 ani de zile, tot ceea ce \nînsemna autoritate de pe piața bancară – ASF, CNVM, chiar și BNR – \ndacă vă uitați în lege veți observa că nu erau trași la răspundere penală \npentru vot, domnule Năsui. Pentru votul pe care îl exprimă. \nȘi este peste tot în lume așa. Și am să vă explic și de ce, ca să \npricepeți și dumneavoastră, că văd că pricepeți mai greu. (Vociferări.) \nNu poți să te duci să aplici o sancțiune care înseamnă 1% din \ncapitalul social, unei firme de asigurări care are un capital social de \nsute de milioane de euro, fără să stai cu sabia deasupra capului că \ncineva din piață are suficienți bani să plătească tot ceea ce înseamnă \nparte de atac public. \nTrebuie să iei decizii corecte, și atunci trebuie să fii protejat \nde lege, pentru vot! \n                                                                                             22                                                                                          \n     \nEste  a  doua  lecție  pe  care  v-o  dau,  pentru  că  nu  faceți \ndiferența între una și alta. \nA treia chestiune pe care am să v-o spun, domnule Năsui. \nÎmi asum integral acest proiect de lege. Și știu exact ce-am \nscris acolo. \nDe exemplu, am trecut un articol în care am spus că paza \ntrebuie  asigurată  de  jandarmerie.  Știți  de  ce?  Știți  de  ce?  Vreți  să \nrămână aceeași firmă privată care a căpușat ASF? Asta vreți? Asta vă \nderanjează? \nV-ați băgat pe un teren pe care dumneavoastră vreți să păreți \ncă-l cunoașteți. \nNu-l cunoașteți, domnule Năsui, îmi pare foarte rău. \nDar nu doar că nu-l cunoașteți, atât timp cât faceți o confuzie \ngravă între o autoritate de reglementare independentă și o societate \ncomercială,  între  un  consiliu  de  supraveghere  și  un  consiliu  de \nadministrație, înțeleg foarte clar că habar nu aveți pe ce lume trăiți. \nVă  mai  rog,  pentru  ultima  dată,  terminați  cu  populismele. \nDacă vreți să fiți în conducerea acestei țări, dumneavoastră trebuie să \nfaceți dovada că sunteți pregătit! Or, atâta timp cât, vă repet, nu faceți \ndiferența între o societate comercială și o autoritate de reglementare, \ncare  trebuie  să  fie  independentă,  domnule  Năsui,  și  unde \ndumneavoastră v-ați trimis reprezentant, atâta timp cât nu înțelegeți, \natâta  timp  cât  nu  înțelegeți  care  e  diferența  între  consiliul  de \nadministrație al unei societăți comerciale și consiliul de supraveghere, \natâta timp cât nu înțelegeți că într-o democrație puternică autoritățile \n                                                                                             23                                                                                          \n     \nde  reglementare  trebuie  susținute  prin  lege,  tocmai  ca  să  nu  fie \ncoruptibile,  înseamnă  că  de  fapt  principiul  dumneavoastră  de  viață \neste: „Cine a stat 5 ani la ruși nu poate gândi ca Bush!”. \nÎmi pare foarte rău pentru dumneavoastră, chiar vă credeam \nun om pregătit. Mi-am dat seama că sunteți praf și pulbere! \nDoamna Carmen-Ileana Mihălcescu: \nMulțumesc. \n \nDupă exercitarea votului \n(În continuare, conducerea ședinței a fost preluată de domnul \nsenator Robert-Marius Cazanciuc, vicepreședinte al Senatului.) \nDomnul Robert-Marius Cazanciuc: \nStimați colegi, \nSala, aproape plină. Așa că reluăm lucrările. \nAvem procesul-verbal? \nDomnul Mario-Ovidiu Oprea (din sală): \nDa. \nDomnul Robert-Marius Cazanciuc: \nDa? \nVă rog, domnul senator Mario Oprea. \nRezultatul votului. \nDomnul Mario-Ovidiu Oprea (de la tribună): \nBună ziua, tuturor! \n                                                                                             24                                                                                          \n     \nDau  citire  procesului-verbal  referitor  la  rezultatul  votului \nexprimat  de  către  deputați  și  senatori  cu  privire  la  numirea \npreședintelui  Autorității  Naționale  pentru  Administrare  și \nReglementare în Comunicații. \nBirourile  permanente  ale  celor  două  Camere  ale \nParlamentului,  în  temeiul  art.  44  alin.  (4)  din  Regulamentul \nactivităților comune ale Camerei Deputaților și Senatului, republicat, \nau procedat la verificarea și numărarea voturilor exprimate prin vot \nsecret cu buletine, de către deputați și senatori, asupra propunerii de \nnumire  în  funcția  de  președinte  al  Autorității  Naționale  pentru \nAdministrare  și  Reglementare  în  Comunicații,  și  au  constatat \nurmătoarele: \n- Numărul total al deputaților și senatorilor: 464; \n- Numărul deputaților și senatorilor prezenți: 322; \n- Numărul total de voturi exprimate: 322; \n- Numărul de voturi anulate: 3; \n- Numărul total de voturi valabil exprimate: 319. \nDupă  verificarea  și  numărarea  voturilor  au  rezultat \nurmătoarele: \nDomnul Stoica Vlad Ștefan:  \n- voturi pentru: 283; \n- voturi contra: 36. \nDoamna Catrina Maria-Manuela: \n- voturi pentru: 12; \n- voturi contra: 307. \n                                                                                             25                                                                                          \n     \nDomnul Smeeianu Ion: \n- voturi pentru: 1; \n- voturi contra: 318. \nDomnul Rozolea Mircea Valentin: \n- voturi pentru: 23; \n- voturi contra: 296. \nCa urmare, Birourile permanente au constatat că este întrunită \nmajoritatea de voturi necesară pentru numirea domnului Stoica Vlad \nȘtefan  în  funcția  de  președinte  al  Autorității  Naționale  pentru \nAdministrare și Reglementare în Comunicații, pentru perioada rămasă \na mandatului de 6 ani început în data de 11 mai 2017. \nMulțumesc. \nDomnul Robert-Marius Cazanciuc: \nDa. \nMulțumesc domnului senator Mario Oprea. \nStimați colegi, \nAșa cum am fost deja informați, potrivit rezultatului votului, \nParlamentul  României  a  hotărât  numirea  domnului  Vlad  Stoica  în \nfuncția de președinte al ANCOM. \nÎi dorim succes și înțelepciune într-o misiune complicată în \naceste vremuri! \nStimați colegi, \nOrdinea de zi a fost epuizată. \nDeclar  închisă  ședința  comună  a  Camerei  Deputaților  și \nSenatului. \n                                                                                             26                                                                                          \n     \nSă ne revedem sănătoși! \n \nȘedința s-a încheiat la ora 15,16. \n \n \n "
    },
    "32": {
        "start_text": "Domnul Claudiu-Iulius-Gavril Năsui :",
        "start_index": -1,
        "end_text": "Doamna Carmen-Ileana Mihălcescu:",
        "end_index": -1,
        "text": "                                                       1                                                                                          \n     \n13 octombrie 2020 – ședință comună \n \n \nS U M A R \n \n1.  Numirea  președintelui  Autorității  Naționale  3. \npentru Administrare și Reglementare în Comunicații \n(ANCOM). \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n \nS T E N O G R A M A \nȘedinței comune  \na Camerei Deputaților și Senatului \ndin ziua de 13 octombrie 2020 \n \nȘedința a început la ora 13,03. \nLucrările ședinței au fost conduse de domnul senator Robert-\nMarius Cazanciuc, vicepreședinte al Senatului, și de doamna deputat \nCarmen-Ileana  Mihălcescu,  vicepreședinte  al  Camerei  Deputaților, \nasistați  de  domnul  deputat  Iulian  Iancu,  secretar  al  Camerei \nDeputaților, și de domnul senator Mario-Ovidiu Oprea, secretar al \nSenatului. \nDomnul Robert-Marius Cazanciuc: \nBucuria  acestei  revederi  nu  va  dura  foarte  mult  în  sala  de \nplen, după cum știți deja. \nDoamnelor și domnilor deputați și senatori, \nDeclar  deschisă  ședința  comună  de  astăzi  a  Senatului  și \nCamerei Deputaților. \nStimați colegi, \nOrdinea  de  zi,  programul  de  lucru,  precum  și  formula  de \ndesfășurare  pentru  ședința  comună  au  fost  stabilite  de  Birourile \npermanente ale celor două Camere, cu participarea liderilor grupurilor \nparlamentare și sunt afișate pe site-urile celor două Camere. \n                                                                                             3                                                                                          \n     \nProgramul de lucru va dura până la finalizarea ordinii de zi. \nPe ordinea de zi astăzi avem numirea președintelui Autorității \nNaționale pentru Administrare și Reglementare în Comunicații. \nStimați colegi, \nCu privire la desfășurarea votului secret cu buletine, Birourile \npermanente reunite, cu participarea liderilor grupurilor parlamentare, \npropun următoarea procedură. \nExercitarea votului secret cu buletine de vot se va face pe \ngrupuri  parlamentare,  în  sala  Biroului  permanent  al  Camerei \nDeputaților, Sala „Barbu Catargiu”, de la nivelul P1, după următorul \nprogram: \n13,30-14,05  –  Grupurile  parlamentare  ale  PSD,  precum  și \nsenatorii și deputații neafiliați; \n14,05-14,15 – Grupul parlamentar al minorităților naționale \ndin Camera Deputaților; \n14,15-14,35 – Grupurile parlamentare ale PNL; \n14,35-14,50 – Grupurile parlamentare ale USR; \n14,50-15,05 – Grupurile parlamentare ale UDMR; \n15,05-15,15 – Grupul parlamentar PRO România din Camera \nDeputaților; \n15,15-15,25  –  Grupul  parlamentar  al  PMP  din  Camera \nDeputaților. \nStimați colegi, \n                                                                                             4                                                                                          \n     \nÎn  sala  de  vot  „Barbu  Catargiu”  vor  fi  prezenți  permanent \nchestorii  care  înmânează  buletinele  de  vot  și  secretarul  care \nconsemnează prezența parlamentarilor la vot. \nCum spuneam, avem pe ordinea de zi numirea în funcția de \npreședinte  al  Autorității  Naționale  pentru  Administrare  și \nReglementare în Comunicații. \nRaportul  comun  al  Comisiilor  pentru  comunicații  și \ntehnologia  informației,  ale  celor  două  Camere  ale  Parlamentului,  a \nfost afișat pe paginile de Internet ale celor două Camere. \nDin  partea  celor  două  comisii  de  specialitate,  o  rog  pe \ndoamna deputat Ionela Dobrică să ne prezinte raportul. \nDoamna Ionela Viorela Dobrică (de la tribună): \nRaport comun cu privire la numirea în funcția de președinte \nal  Autorității  Naționale  pentru  Administrare  și  Reglementare  în \nComunicații – ANCOM. \nÎn urma procedurii de selecție, membrii celor două comisii au \nconstatat că următorii candidați îndeplinesc condițiile prevăzute la art. \n11 alin. (3) și (4) din Ordonanța de urgență a Guvernului nr. 22/2009 \nprivind  înființarea  Autorității  Naționale  pentru  Administrare  și \nReglementare în Comunicații, aprobată prin Legea nr. 113/2010, cu \nmodificările și completările ulterioare, astfel: \n- Stoica Vlad Ștefan; \n- Catrina Manuela-Maria; \n- Smeeianu Ion  \n- Rozolea Mircea Valentin. \n                                                                                             5                                                                                          \n     \nAnexa nr. 1 cuprinde dosarele candidaților care îndeplinesc \ncondițiile prevăzute la art. 11 alin. (3) și (4) din Ordonanța de urgență \na  Guvernului  nr.  22/2009  privind  înființarea  Autorității  Naționale \npentru  Administrare  și  Reglementare  în  Comunicații,  aprobată  prin \nLegea nr. 113/2010, cu modificările și completările ulterioare. \nAnexa  nr.  2  cuprinde  dosarele  candidaților  care  nu \nîndeplinesc condițiile prevăzute în ordonanța anterior menționată. \nVă mulțumesc. \nDomnul Robert-Marius Cazanciuc: \nDa. \nStimați colegi, \nDacă sunt intervenții? \nVă rog, Grupul USR. \nDomnul Cătălin Drulă (de la tribună): \nDa. \nMulțumesc, domnule președinte. \nIată  o  sală  plină  de  parlamentari,  voie  bună,  pumnii  se \nciocnesc. E ca o reuniune, așa, după vacanță. \nCare  e  motivul  important  al  acestei  reuniuni?  (Vociferări.) \nArde  undeva?  E  urgență?  Măsuri  pe  timp  de  pandemie,  sociale, \neconomice? Nu. (Vociferări.) \nMotivul este același care domină clasa politică de 30 de ani – \ntrocul cu funcții. (Vociferări.) \n                                                                                             6                                                                                          \n     \nLa  ANCOM  și-a  dat  demisia  domnul  Grindeanu,  care  e \nnumărul 2 în PSD, acum. \nBineînțeles, 3 ani de zile a respectat legea și a fost apolitic, \nnu-i așa? \nCă toți știm că legile, de fapt, sunt un pic la mișto și toate \ncriteriile astea. \nDar  și-a  dat  demisia  într-un  final  pentru  că  era  în \nincompatibilitate deja de două luni. \nCare e urgența? \nAvem 2 vicepreședinți care pot prelua cu puteri depline acest \nmandat, iar noul Parlament, legitim, mandatat și ales de români – și \nda, voi, de la PSD, v-ați pierdut legitimitatea în acest Parlament – ar fi \nputut să aleagă un președinte, o persoană care să nu fie politică, care \nsă fie un profesionist în domeniu. \nAșa a fost creată această autoritate, ANCOM. Dacă, iarăși, nu \ntratăm lucrurile la mișto, da? \nÎn 2009, Comisia Europeană ne-a spus că trebuie reglementat \nacest domeniu, o piață de miliarde, acum este și miza 5G pe masă, de \ncătre o autoritate autonomă. \nGrabă,  toți  parlamentarii  vin  să  alegem  pe  cineva  care  e \ndinainte determinat. Știm cu toții că va ieși de aici fostul șef de cabinet \nal domnului Ponta. (Vociferări.) \nPe partea PNL – că tot am vorbit mai devreme despre PSD și \nPNL – nu văd niciun fel de opoziție la această mișcare. N-am văzut să \n                                                                                             7                                                                                          \n     \nfie  vreun  candidat.  Înțeleg  că  sunt  de  acord.  Înțeleg  că  și  domnul \nOrban e de acord. \nDe altfel, și cu Legea care punea un consiliu de 7 oameni, ca \nsă fie mai multe poziții, că sunt mai multe funduri de oameni care cad \npe lângă Parlament și nu mai vin aici pe aceste scaune, era de acord \nPNL. (Vociferări.) \nNu și-a obținut acordul de la președintele Iohannis, al cărui \ngest îl salut, că a atacat la CCR acea lege. \nDar, între timp, mergem înainte cu această numire - pe repede \nînainte - care n-are absolut niciun sens în acest moment, în contextul \nîn  care  ne  aflăm.  Avem  doi  oameni  profesioniști  pe  funcțiile  de \nvicepreședinte, au zeci de ani vechime în instituție. \nÎn aceste condiții, noi, cei de la USR, îl vom vota pe singurul \ncandidat care a reușit să treacă de furcile caudine ale comisiei și să \najungă la plen, care nu e un candidat al PSD, că v-ați pus acolo 3 \ncandidați, dar numai unul e cel ales – fostul șef de cabinet al domnului \nPonta. (Vociferări.) \nVom vota un om care are experiență în domeniul privat, a \nlucrat la o companie mare de telecomunicații și are un CV solid. \nDin păcate, aici s-a făcut o mascaradă. Văd că și colegii de la \nPNL... (Vociferări.) \nUnde e liderul dumneavoastră de grup? Poate are o poziție pe \ntema  asta.  Ce  părere  aveți  despre  faptul  că  PSD  își  pune  omul  la \nANCOM? Ce îndemn de vot aveți astăzi? Îl votați pe Vlad Stoica? \n                                                                                             8                                                                                          \n     \n(Vociferări.)  E  OK,  nu?  Sunteți  în  opoziție  față  de  PSD.  Nu  vă \nînțelegeți. Am înțeles. \nEi,  românii  văd  lucrurile  astea...  (Vociferări.)  ...oricât \nîncercați, oricâți bani pompați în presă – câte 200 de milioane – și așa \nmai departe. \nȘi o să vedeți asta și la votul din 6 decembrie. \nVă mulțumesc. \nDomnul Robert-Marius Cazanciuc: \nDa. \nMulțumesc. \nNoi, de la PSD, vă salutăm cu respect pe dumneavoastră, de \nla USR, prin domnul Simonis. \nVă rog. \nDomnul Alfred-Robert Simonis (de la tribună): \nMulțumesc, domnule președinte, doamnă președinte. \nÎn  primul  rând,  aș  spune  că  legitimitatea  Partidului  Social \nDemocrat n-o stabiliți dumneavoastră, stimați colegi de la USR. Mai \nales că au stabilit românii, în urmă cu două săptămâni, legitimitatea \nfiecăruia dintre noi. \nOr,  în  dreptul  nostru  scrie  1.450  de  primari;  la \ndumneavoastră, vreo 35. \nDe acolo vă luați legitimitatea! (Aplauze.) Din voturi, nu din \nstrigat la Parlament! (Aplauze.) \n                                                                                             9                                                                                          \n     \nPe de altă parte, dumneavoastră ați dat argumente suficiente \npentru care e nevoie urgentă de această numire – „piață de miliarde”, \n„5G”. Citez din dumneavoastră. \nPăi, nu e important ca pe lângă cei doi profesioniști, pe care \ntot Partidul Social Democrat i-a desemnat – uite, asta uitați să spuneți \n–  să  mai  punem  unul,  al  treilea,  să  se  ocupe  de  această  piață  de \nmiliarde, de implementarea 5G și de alte chestiuni importante? \nCât despre necesitatea în grabă de a vota, păi, am și o eu o \nîntrebare,  stimați  colegi  de  la  USR.  Tocmai  s-a  încheiat  plenul \nCamerei Deputaților. Plen al Camerei Deputaților, unde un deputat al \nUSR și-a dat demisia. (Vociferări.) \nAstăzi  ați  trimis  înlocuirea  acelui  deputat  cu  un  alt  coleg \ndeputat și mâine vreți să-l validați. \nCare  e  graba?  De  ce  nu  lăsăm  ca  Parlamentul  viitor  să \nhotărască, eventual? (Vociferări.) \nCând e vorba de colegii dumneavoastră e grabă. \nEventual, sperați că veți câștiga alegerile și că veți putea să \nnumiți dumneavoastră pentru un rest de mandat. \nEu  vreau  să  vă  reamintesc  așa.  Mandatul  președintelui \nANCOM a început în urmă cu 2 ani și jumătate, în acest Parlament. \nExistă un rest de mandat, de 2 ani și jumătate, și este atributul acestui \nParlament să dea restul de mandat, să pună omul pe restul de mandat. \nE simplu. (Aplauze.) \nDomnul Robert-Marius Cazanciuc: \nDa. \n                                                                                             10                                                                                          \n     \nMulțumesc. \nDin partea Grupului minorităților, domnul deputat Grosaru, \nvă rog. \nDomnul Andi-Gabriel Grosaru (de la tribună): \nDomnule președinte, \nStimați colegi, \nTrebuie  să  facem  o  mențiune.  În  primul  rând,  pentru \ncorectitudine. \nPoate unii dintre colegii noștri sunt în continuare în vacanță, \ndar Camera Deputaților... Parlamentul României a lucrat și în sesiune \nextraordinară. \nDeci nu am fost în vacanță. \nVă mulțumesc. \nDomnul Robert-Marius Cazanciuc: \nMulțumesc. \nDacă nu mai sunt alte intervenții, stimați colegi, luăm act de \nraportul comun întocmit de cele două comisii de specialitate. \nȘi vă reamintesc, conform art. 99 din Regulamentul comun al \nCamerei  și  Senatului,  pentru  numirea  președintelui  Autorității \nNaționale pentru Administrare și Reglementare în Comunicații, votul \neste secret și se exprimă prin buletine de vot care vor fi completate \nconform propunerilor din raportul comisiilor. \n                                                                                             11                                                                                          \n     \nPentru  a  fi  aprobată  numirea  președintelui  Autorității \nNaționale  pentru  Administrare  și  Reglementare  în  Comunicații  este \nnecesar votul majorității senatorilor și deputaților prezenți. \nStimați colegi, \nAm finalizat dezbaterile. \nVă reamintesc modalitatea de vot în cazul votului secret cu \nbuletine de vot. \nÎn Sala „Barbu Catargiu” este amplasată urna de vot. \nFiecare deputat și senator va primi buletinul de vot. \nSenatorul și deputatul votează pentru numire lăsând neatinse \nnumele și prenumele persoanei propuse pentru a fi numită și votează \ncontra numirii tăind numele persoanei propuse. \nSunt nule buletinele de vot care nu poartă ștampila de control \nși cele pe care numărul candidaților, ale căror nume nu au fost tăiate, \ndepășește numărul funcțiilor pentru care se face alegerea. \nCu  aceste  precizări,  stimați  colegi,  urmează  exprimarea \nvotului. \nÎi  invit  pe  domnii  chestori  în  sala  Biroului  permanent  al \nCamerei, „Barbu Catargiu”. \nGrupurile  parlamentare  vor  vota  conform  programului \nanunțat anterior. \nVă rog, chestorii. \n(Domnul  deputat  Florin-Claudiu  Roman  solicită  să  ia \ncuvântul.) \nO chestiune de procedură, domnul Roman, vă rog. \n                                                                                             12                                                                                          \n     \nDomnul Florin-Claudiu Roman (de la tribună): \nMulțumesc, domnule președinte. \nDoamnelor și domnilor colegi, \nBolșevismul  are  o  nouă  culoare  politică  în  Parlamentul \nRomâniei prin Uniunea Salvați România. (Râsete.) \nDomnul  deputat  sau  tovarășul  deputat  Claudiu  Năsui,  „un \nbăiat din stele”, cum se spune în popor, a venit să ne spună astăzi că \npoate fi cel mai mare lansator de fake news din Parlamentul României. \nSă vii să faci acuzații mizerabile spunând că o autoritate de \nreglementare  independentă  trebuie  ținută  sub  sfera  intereselor \noperatorilor de pe piață înseamnă bolșevism, domnule Năsui. \nEu  credeam  că  cine  a  stat 5  ani  la  ruși  nu  poate  gândi  ca \nBush, dar am văzut că sunteți mai socialist și mai bolșevic decât foarte \nmulți dintre cei care sunt reprezentanți ai acestui sistem. \nCum  puteți  dumneavoastră,  vă  întreb,  să  spuneți  asemenea \nminciuni, împreună cu Vlad Voiculescu? Cum puteți? \nDumneavoastră știți că în Legea de funcționare a ASF existau \naceste prevederi? \nÎncercați să mințiți poporul spunând că liberalii dau privilegii. \nSă vă fie rușine, domnule Năsui! \nDacă pentru dumneavoastră un reprezentant al unei autorități \nde reglementare, din Franța, din Germania, din Italia, de unde doriți \ndumneavoastră,  are  dreptul  să-i fie decontată  diurna dacă  nu  stă  în \nBucurești și dacă domiciliază în altă parte, cum puteți să mințiți în \nhalul ăsta? Chiar nu mai aveți rușine? \n                                                                                             13                                                                                          \n     \nCum  puteți  dumneavoastră  să  nu  înțelegeți  că  pe  piața \nasigurărilor cei care controlează societățile de asigurări nu pot fi ca \nnivel  de  salarizare  sub  cei  pe  care  îi  controlează...?  Dacă  nu  vrem \ncorupție, domnule Năsui. \nSau vreți corupție? \nCe vreți? Ca să înțelegem. \nAveți o teorie bolșevică, îmi pare foarte rău să vă spun. \nAveți o teorie socialistă, aveți o teorie stângistă. \nȘi faceți asta doar din disperare. Pentru că la recentele alegeri \nprocentul dumneavoastră este la limită pentru intrarea în Parlament ca \nalianță. \nChiar nu mai aveți rușine? Chiar nu puteți să vă opriți din \ntăvălugul minciunilor pe care le rostogoliți în mediul online? \nAm sperat ca dumneavoastră, ca fiind un parlamentar tânăr, \nsă aveți puterea să recunoașteți ceea ce trebuie și ceea ce nu trebuie. \nVeniți și spuneți, știm noi cum fac, își mută domiciliul. \nPăi, ați făcut dumneavoastră? Sau de unde știți treaba asta? \n(Vociferări.) \nChiar nu mai aveți rușine? Pentru dumneavoastră chiar toate \nautoritățile statului trebuie călcate în picioare? (Vociferări.) \nDomnule Năsui, lăsați populismul deoparte! V-am mai spus \nde vreo două-trei ori și am tăcut, sperând că ați înțeles că nu puteți \ncălca în picioare orice în țara asta. \n                                                                                             14                                                                                          \n     \nLegea  spune  foarte  clar  –  autoritatea  de  reglementare,  cea \ncare controlează piața, trebuie să aibă o salarizare corespunzătoare cu \ncei de pe piață. Știți de ce? Pentru că așa spune legea, domnule Năsui. \nNu vă convine, modificați legea. \nDar asta spune legea, domnule Năsui, nu altceva. \nNu mai faceți populisme și ipocrizie de 2 bani! \nÎmi pare foarte rău că am crezut odată că aveți caracter! Nu \naveți, domnule Năsui! (Aplauze. Vociferări.) \nDomnul Robert-Marius Cazanciuc: \nStimați colegi, \nInvit  membrii  Birourilor  permanente  la  Sala  „Barbu \nCatargiu”. \nDeci membrii Birourilor celor două Camere vă rog, la Sala \n„Barbu Catargiu”. \n(Domnul deputat Claudiu-Iulius-Gavril Năsui solicită să ia \ncuvântul.) \n(În  continuare,  conducerea  ședinței  a  fost  preluată  de \ndoamna  deputat  Carmen-Ileana  Mihălcescu,  vicepreședinte  al \nCamerei Deputaților.) \nDoamna Carmen-Ileana Mihălcescu: \nDrept la replică, domnul Năsui, vă rog. \nDomnul Claudiu-Iulius-Gavril Năsui (de la tribună): \nMulțumesc frumos, doamnă președinte, pentru acest drept la \nreplică. \n                                                                                             15                                                                                          \n     \nÎn primul rând, subiectul era ANCOM, altă instituție căpușată \npolitic, după cum foarte bine știți. \nȘi, domnule Roman, știți foarte bine ce ați făcut. \nDomnul Florin-Claudiu Roman (din sală): \nCe-am făcut? \nDomnul Claudiu-Iulius-Gavril Năsui (de la tribună): \nAți introdus un proiect de lege, acum 3 zile, pe care l-ați pus \npe repede înainte, astăzi, în Comisia pentru buget, finanțe... \nDomnul Florin-Claudiu Roman (din sală): \nEu? \nDomnul Claudiu-Iulius-Gavril Năsui (de la tribună): \nÎn Biroul permanent, a fost pus ieri. Astăzi a fost convocată \nComisia  pentru  buget,  finanțe,  cu  proiectul  dumneavoastră,  semnat \nnumai de dumneavoastră, în care se află noi privilegii, noi beneficii... \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n...noi beneficii pentru membrii Consiliului de administrație al \nASF. \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n                                                                                             16                                                                                          \n     \nAnume? Stați să vă spun. \nNu vă... nu vă impacientați, că toate lucrurile se află și toate \nlucrurile sunt scrise. \nDoamna Carmen-Ileana Mihălcescu: \nAveți la dispoziție... \nDomnul Claudiu-Iulius-Gavril Năsui (de la tribună): \nAm avut speranța... \nDoamna Carmen-Ileana Mihălcescu: \n... două minute. Mai puțin de două minute... \nDomnul Claudiu-Iulius-Gavril Năsui (de la tribună): \n...că ați semnat un lucru fără să-l știți. \nDoamna Carmen-Ileana Mihălcescu: \n...pentru drept la replică. \nDomnul Claudiu-Iulius-Gavril Năsui (de la tribună): \nDar, după vehemența dumneavoastră, văd că chiar susțineți \ncu  aplomb  să  fie  privilegiile...  (Vociferări.)  ...pentru  cei  mai  mari \nbugetari de lux ai României și mai mari. \nȘi mai aveți tupeul, apoi, să spuneți că noi suntem bolșevici?! \n(Vociferări.) \nDumneavoastră  vreți  să  dați  din  banii  poporului,  din  banii \ncontribuabililor,  din  banii  oamenilor  care  plătesc  taxe  și  impozite, \nprivilegii mai mari! Și cei care sunt socialiști sunt USR? (Vociferări.) \nFals! \n                                                                                             17                                                                                          \n     \nSocialiștii sunt cei care iau de la toată lumea, de la cei care \nmuncesc  în  economia  reală,  prin  taxe  și  impozite  și  dau  unei \nnomenclaturi. Unei nomenclaturi politice ca aceea pe care o salvați \ndumneavoastră. \nPuteți  să  spuneți  ce  calomnii  doriți  dumneavoastră  și \nminciuni de Antena 3! Nu vă fac cinste, așa cum nici acest proiect de \nlege nu vă face cinste! \nDacă  aveți  pic  de  respect  pentru  poporul  român,  pentru \ncontribuabil, pentru liberalism și pentru orice ce-ar putea să însemne \nPNL  sau  de  dreapta  în  România,  veți  susține  eliminarea  acelui \namendament rușinos. \nUn amendament prin care – ca să fie clar pentru toată lumea \n– membrii Consiliului de administrație al ASF câștigă diurne în plus, \ndrepturi în plus, în cazul în care nu-și pun domiciliul în București. \nMă întrebați pe mine cine nu-și pune domiciliul în București? \nFaceți o mică investigație... (Vociferări.) \nPăi, nu. Nici eu. \nDoamna Carmen-Ileana Mihălcescu: \nAți  depășit  cele  două  minute,  domnule  Năsui,  vă  rog  să \nîncheiați. \nDomnul Claudiu-Iulius-Gavril Năsui (de la tribună): \nDar, ce, dreptul la replică e de doar două minute? \nDoamna Carmen-Ileana Mihălcescu: \nDreptul la replică e de două minute. \n                                                                                             18                                                                                          \n     \nMulțumesc. \nDomnul Claudiu-Iulius-Gavril Năsui (de la tribună): \nDar atacul poate să fie mai mult decât replica?! (Râsete.) \nDoamna Carmen-Ileana Mihălcescu: \nAcesta este regulamentul. \nDomnul Claudiu-Iulius-Gavril Năsui (de la tribună): \nAdică trebuie să existe o proporționalitate. \nDoamna Carmen-Ileana Mihălcescu: \nVreți să-l ignorați, înțeleg. \nVă rog, continuați. \nDomnul Claudiu-Iulius-Gavril Năsui (de la tribună): \nBun. Doar voiam să  menționez faptul că acest proiect este \nunul rușinos, care trece de data asta și cu susținerea PSD și a PNL. O \nfrăție pe care am mai văzut-o și care aș spera că se va termina sau că \ns-a terminat. \nȘi, da, socialism înseamnă să iei de la cei care produc, să iei \nprin taxe și impozite, și să dai unei minorități care se întâmplă să fie \nvremelnic la putere și să aibă influență politică. \nOr, proiectul acesta de lege exact asta face. \nȘi nu face doar asta, face chiar mai mult de atât. Mai reduce \nși  răspunderea  penală  și  civilă  pentru  membrii  Consiliului  de \nadministrație al ASF. \nToate lucrurile acestea sunt negru pe alb. \n                                                                                             19                                                                                          \n     \nDacă mă atacați pe mine, ca persoană, sau partidul din care \nfac parte, și spuneți că asta este socialism, asta nu înseamnă automat \ncă este adevărat și nu înseamnă că aveți dreptate. Dimpotrivă! Dacă vă \ndoriți o societate mai liberă și mai de dreapta trebuie tocmai să nu ne \nmai batem joc de taxele și impozitele oamenilor și să nu mai creăm \nbeneficii speciale pentru câțiva privilegiați care sunt  puși în funcții \npolitice. \nȘi asta este tot ce ne dorim. \nȘi  încă  un  lucru.  Proiectul  dumneavoastră  care  trece  pe \nrepede înainte prin toate comisiile sau, mă rog, comisiile relevante, \nnici măcar n-are avize de la Consiliul Legislativ și de la... nimic. A \nfost pus ieri pe ordinea de zi, cu termen de primire puncte de vedere \nazi. De ieri până azi. Pentru o chestiune pe care, haideți să fim serioși, \nnu  ajută  decât  minoritatea  care  se  află  vremelnic  în  Consiliul  de \nadministrație al ASF. \nȘi pentru lucrurile acestea nu doar că nu mi-e rușine... \nDoamna Carmen-Ileana Mihălcescu: \nMulțumesc. \nDomnul Claudiu-Iulius-Gavril Năsui (de la tribună): \n...sunt mândru. \nDoamna Carmen-Ileana Mihălcescu: \nMulțumesc frumos. \nDomnul Claudiu-Iulius-Gavril Năsui (de la tribună): \nȘi o să fac asta și în viitoarea legislatură... \n                                                                                             20                                                                                          \n     \nDoamna Carmen-Ileana Mihălcescu: \nDomnule Roman... \nDomnul Claudiu-Iulius-Gavril Năsui (de la tribună): \n...și în oricare legislatură mă voi afla aici... \nDoamna Carmen-Ileana Mihălcescu: \n...vă rog să interveniți cu un drept la replică. \nDomnul Claudiu-Iulius-Gavril Năsui (de la tribună): \n...să combat aceste privilegii pe care le faceți pentru prietenii \ndumneavoastră politici. \nMulțumesc. (Aplauze.) \nDoamna Carmen-Ileana Mihălcescu: \nDar vă rog să nu generați un alt drept la replică, vă rog foarte \nmult. \nMulțumesc. \nDomnul Florin-Claudiu Roman (de la tribună): \nNu, doamnă președinte, nu voi vorbi despre Troțki, că tocmai \nl-am auzit pe noul Troțki din USR. (Râsete.) \nMi-am amintit de discursurile lui Troțki, bolșevicul, care sunt \ncopie la indigo cu ceea ce a spus antevorbitorul meu. \nAm să încerc să-i explic domnului, tovarășului deputat Năsui, \nceea  ce  nu  va  pricepe  niciodată  și  ceea  ce  el  prezintă  ca  fiind \nprivilegii. \n                                                                                             21                                                                                          \n     \nDacă n-ați fi un – haideți, să nu folosesc un termen dur – un \nom care... \nPuneți mâna pe carte și citiți legea! \nVeți observa, veți observa, domnule deputat, că întotdeauna, \ncu  o  scurtă  perioadă,  de  2  ani  de  zile,  membrii...  Consiliului  de \nsupraveghere  se  numește,  nu  consiliu  de  administrație.  Nu  e  o \nsocietate comercială, e o autoritate de reglementare. \nDeci prima lecție pe care v-o dau astăzi de la tribună este să \nfaceți  diferența  între  o  societate  comercială,  cu  un  consiliu  de \nadministrație, și o autoritate de reglementare condusă de un consiliu \nde supraveghere. (Vociferări.) \nÎn altă ordine de idei, până acum 4 ani de zile, tot ceea ce \nînsemna autoritate de pe piața bancară – ASF, CNVM, chiar și BNR – \ndacă vă uitați în lege veți observa că nu erau trași la răspundere penală \npentru vot, domnule Năsui. Pentru votul pe care îl exprimă. \nȘi este peste tot în lume așa. Și am să vă explic și de ce, ca să \npricepeți și dumneavoastră, că văd că pricepeți mai greu. (Vociferări.) \nNu poți să te duci să aplici o sancțiune care înseamnă 1% din \ncapitalul social, unei firme de asigurări care are un capital social de \nsute de milioane de euro, fără să stai cu sabia deasupra capului că \ncineva din piață are suficienți bani să plătească tot ceea ce înseamnă \nparte de atac public. \nTrebuie să iei decizii corecte, și atunci trebuie să fii protejat \nde lege, pentru vot! \n                                                                                             22                                                                                          \n     \nEste  a  doua  lecție  pe  care  v-o  dau,  pentru  că  nu  faceți \ndiferența între una și alta. \nA treia chestiune pe care am să v-o spun, domnule Năsui. \nÎmi asum integral acest proiect de lege. Și știu exact ce-am \nscris acolo. \nDe exemplu, am trecut un articol în care am spus că paza \ntrebuie  asigurată  de  jandarmerie.  Știți  de  ce?  Știți  de  ce?  Vreți  să \nrămână aceeași firmă privată care a căpușat ASF? Asta vreți? Asta vă \nderanjează? \nV-ați băgat pe un teren pe care dumneavoastră vreți să păreți \ncă-l cunoașteți. \nNu-l cunoașteți, domnule Năsui, îmi pare foarte rău. \nDar nu doar că nu-l cunoașteți, atât timp cât faceți o confuzie \ngravă între o autoritate de reglementare independentă și o societate \ncomercială,  între  un  consiliu  de  supraveghere  și  un  consiliu  de \nadministrație, înțeleg foarte clar că habar nu aveți pe ce lume trăiți. \nVă  mai  rog,  pentru  ultima  dată,  terminați  cu  populismele. \nDacă vreți să fiți în conducerea acestei țări, dumneavoastră trebuie să \nfaceți dovada că sunteți pregătit! Or, atâta timp cât, vă repet, nu faceți \ndiferența între o societate comercială și o autoritate de reglementare, \ncare  trebuie  să  fie  independentă,  domnule  Năsui,  și  unde \ndumneavoastră v-ați trimis reprezentant, atâta timp cât nu înțelegeți, \natâta  timp  cât  nu  înțelegeți  care  e  diferența  între  consiliul  de \nadministrație al unei societăți comerciale și consiliul de supraveghere, \natâta timp cât nu înțelegeți că într-o democrație puternică autoritățile \n                                                                                             23                                                                                          \n     \nde  reglementare  trebuie  susținute  prin  lege,  tocmai  ca  să  nu  fie \ncoruptibile,  înseamnă  că  de  fapt  principiul  dumneavoastră  de  viață \neste: „Cine a stat 5 ani la ruși nu poate gândi ca Bush!”. \nÎmi pare foarte rău pentru dumneavoastră, chiar vă credeam \nun om pregătit. Mi-am dat seama că sunteți praf și pulbere! \nDoamna Carmen-Ileana Mihălcescu: \nMulțumesc. \n \nDupă exercitarea votului \n(În continuare, conducerea ședinței a fost preluată de domnul \nsenator Robert-Marius Cazanciuc, vicepreședinte al Senatului.) \nDomnul Robert-Marius Cazanciuc: \nStimați colegi, \nSala, aproape plină. Așa că reluăm lucrările. \nAvem procesul-verbal? \nDomnul Mario-Ovidiu Oprea (din sală): \nDa. \nDomnul Robert-Marius Cazanciuc: \nDa? \nVă rog, domnul senator Mario Oprea. \nRezultatul votului. \nDomnul Mario-Ovidiu Oprea (de la tribună): \nBună ziua, tuturor! \n                                                                                             24                                                                                          \n     \nDau  citire  procesului-verbal  referitor  la  rezultatul  votului \nexprimat  de  către  deputați  și  senatori  cu  privire  la  numirea \npreședintelui  Autorității  Naționale  pentru  Administrare  și \nReglementare în Comunicații. \nBirourile  permanente  ale  celor  două  Camere  ale \nParlamentului,  în  temeiul  art.  44  alin.  (4)  din  Regulamentul \nactivităților comune ale Camerei Deputaților și Senatului, republicat, \nau procedat la verificarea și numărarea voturilor exprimate prin vot \nsecret cu buletine, de către deputați și senatori, asupra propunerii de \nnumire  în  funcția  de  președinte  al  Autorității  Naționale  pentru \nAdministrare  și  Reglementare  în  Comunicații,  și  au  constatat \nurmătoarele: \n- Numărul total al deputaților și senatorilor: 464; \n- Numărul deputaților și senatorilor prezenți: 322; \n- Numărul total de voturi exprimate: 322; \n- Numărul de voturi anulate: 3; \n- Numărul total de voturi valabil exprimate: 319. \nDupă  verificarea  și  numărarea  voturilor  au  rezultat \nurmătoarele: \nDomnul Stoica Vlad Ștefan:  \n- voturi pentru: 283; \n- voturi contra: 36. \nDoamna Catrina Maria-Manuela: \n- voturi pentru: 12; \n- voturi contra: 307. \n                                                                                             25                                                                                          \n     \nDomnul Smeeianu Ion: \n- voturi pentru: 1; \n- voturi contra: 318. \nDomnul Rozolea Mircea Valentin: \n- voturi pentru: 23; \n- voturi contra: 296. \nCa urmare, Birourile permanente au constatat că este întrunită \nmajoritatea de voturi necesară pentru numirea domnului Stoica Vlad \nȘtefan  în  funcția  de  președinte  al  Autorității  Naționale  pentru \nAdministrare și Reglementare în Comunicații, pentru perioada rămasă \na mandatului de 6 ani început în data de 11 mai 2017. \nMulțumesc. \nDomnul Robert-Marius Cazanciuc: \nDa. \nMulțumesc domnului senator Mario Oprea. \nStimați colegi, \nAșa cum am fost deja informați, potrivit rezultatului votului, \nParlamentul  României  a  hotărât  numirea  domnului  Vlad  Stoica  în \nfuncția de președinte al ANCOM. \nÎi dorim succes și înțelepciune într-o misiune complicată în \naceste vremuri! \nStimați colegi, \nOrdinea de zi a fost epuizată. \nDeclar  închisă  ședința  comună  a  Camerei  Deputaților  și \nSenatului. \n                                                                                             26                                                                                          \n     \nSă ne revedem sănătoși! \n \nȘedința s-a încheiat la ora 15,16. \n \n \n "
    },
    "33": {
        "start_text": "Doamna Carmen-Ileana Mihălcescu:",
        "start_index": -1,
        "end_text": "Domnul Claudiu-Iulius-Gavril Năsui :",
        "end_index": -1,
        "text": "                                                           1                                                                                          \n     \n13 octombrie 2020 – ședință comună \n \n \nS U M A R \n \n1.  Numirea  președintelui  Autorității  Naționale  3. \npentru Administrare și Reglementare în Comunicații \n(ANCOM). \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n \nS T E N O G R A M A \nȘedinței comune  \na Camerei Deputaților și Senatului \ndin ziua de 13 octombrie 2020 \n \nȘedința a început la ora 13,03. \nLucrările ședinței au fost conduse de domnul senator Robert-\nMarius Cazanciuc, vicepreședinte al Senatului, și de doamna deputat \nCarmen-Ileana  Mihălcescu,  vicepreședinte  al  Camerei  Deputaților, \nasistați  de  domnul  deputat  Iulian  Iancu,  secretar  al  Camerei \nDeputaților, și de domnul senator Mario-Ovidiu Oprea, secretar al \nSenatului. \nDomnul Robert-Marius Cazanciuc: \nBucuria  acestei  revederi  nu  va  dura  foarte  mult  în  sala  de \nplen, după cum știți deja. \nDoamnelor și domnilor deputați și senatori, \nDeclar  deschisă  ședința  comună  de  astăzi  a  Senatului  și \nCamerei Deputaților. \nStimați colegi, \nOrdinea  de  zi,  programul  de  lucru,  precum  și  formula  de \ndesfășurare  pentru  ședința  comună  au  fost  stabilite  de  Birourile \npermanente ale celor două Camere, cu participarea liderilor grupurilor \nparlamentare și sunt afișate pe site-urile celor două Camere. \n                                                                                             3                                                                                          \n     \nProgramul de lucru va dura până la finalizarea ordinii de zi. \nPe ordinea de zi astăzi avem numirea președintelui Autorității \nNaționale pentru Administrare și Reglementare în Comunicații. \nStimați colegi, \nCu privire la desfășurarea votului secret cu buletine, Birourile \npermanente reunite, cu participarea liderilor grupurilor parlamentare, \npropun următoarea procedură. \nExercitarea votului secret cu buletine de vot se va face pe \ngrupuri  parlamentare,  în  sala  Biroului  permanent  al  Camerei \nDeputaților, Sala „Barbu Catargiu”, de la nivelul P1, după următorul \nprogram: \n13,30-14,05  –  Grupurile  parlamentare  ale  PSD,  precum  și \nsenatorii și deputații neafiliați; \n14,05-14,15 – Grupul parlamentar al minorităților naționale \ndin Camera Deputaților; \n14,15-14,35 – Grupurile parlamentare ale PNL; \n14,35-14,50 – Grupurile parlamentare ale USR; \n14,50-15,05 – Grupurile parlamentare ale UDMR; \n15,05-15,15 – Grupul parlamentar PRO România din Camera \nDeputaților; \n15,15-15,25  –  Grupul  parlamentar  al  PMP  din  Camera \nDeputaților. \nStimați colegi, \n                                                                                             4                                                                                          \n     \nÎn  sala  de  vot  „Barbu  Catargiu”  vor  fi  prezenți  permanent \nchestorii  care  înmânează  buletinele  de  vot  și  secretarul  care \nconsemnează prezența parlamentarilor la vot. \nCum spuneam, avem pe ordinea de zi numirea în funcția de \npreședinte  al  Autorității  Naționale  pentru  Administrare  și \nReglementare în Comunicații. \nRaportul  comun  al  Comisiilor  pentru  comunicații  și \ntehnologia  informației,  ale  celor  două  Camere  ale  Parlamentului,  a \nfost afișat pe paginile de Internet ale celor două Camere. \nDin  partea  celor  două  comisii  de  specialitate,  o  rog  pe \ndoamna deputat Ionela Dobrică să ne prezinte raportul. \nDoamna Ionela Viorela Dobrică (de la tribună): \nRaport comun cu privire la numirea în funcția de președinte \nal  Autorității  Naționale  pentru  Administrare  și  Reglementare  în \nComunicații – ANCOM. \nÎn urma procedurii de selecție, membrii celor două comisii au \nconstatat că următorii candidați îndeplinesc condițiile prevăzute la art. \n11 alin. (3) și (4) din Ordonanța de urgență a Guvernului nr. 22/2009 \nprivind  înființarea  Autorității  Naționale  pentru  Administrare  și \nReglementare în Comunicații, aprobată prin Legea nr. 113/2010, cu \nmodificările și completările ulterioare, astfel: \n- Stoica Vlad Ștefan; \n- Catrina Manuela-Maria; \n- Smeeianu Ion  \n- Rozolea Mircea Valentin. \n                                                                                             5                                                                                          \n     \nAnexa nr. 1 cuprinde dosarele candidaților care îndeplinesc \ncondițiile prevăzute la art. 11 alin. (3) și (4) din Ordonanța de urgență \na  Guvernului  nr.  22/2009  privind  înființarea  Autorității  Naționale \npentru  Administrare  și  Reglementare  în  Comunicații,  aprobată  prin \nLegea nr. 113/2010, cu modificările și completările ulterioare. \nAnexa  nr.  2  cuprinde  dosarele  candidaților  care  nu \nîndeplinesc condițiile prevăzute în ordonanța anterior menționată. \nVă mulțumesc. \nDomnul Robert-Marius Cazanciuc: \nDa. \nStimați colegi, \nDacă sunt intervenții? \nVă rog, Grupul USR. \nDomnul Cătălin Drulă (de la tribună): \nDa. \nMulțumesc, domnule președinte. \nIată  o  sală  plină  de  parlamentari,  voie  bună,  pumnii  se \nciocnesc. E ca o reuniune, așa, după vacanță. \nCare  e  motivul  important  al  acestei  reuniuni?  (Vociferări.) \nArde  undeva?  E  urgență?  Măsuri  pe  timp  de  pandemie,  sociale, \neconomice? Nu. (Vociferări.) \nMotivul este același care domină clasa politică de 30 de ani – \ntrocul cu funcții. (Vociferări.) \n                                                                                             6                                                                                          \n     \nLa  ANCOM  și-a  dat  demisia  domnul  Grindeanu,  care  e \nnumărul 2 în PSD, acum. \nBineînțeles, 3 ani de zile a respectat legea și a fost apolitic, \nnu-i așa? \nCă toți știm că legile, de fapt, sunt un pic la mișto și toate \ncriteriile astea. \nDar  și-a  dat  demisia  într-un  final  pentru  că  era  în \nincompatibilitate deja de două luni. \nCare e urgența? \nAvem 2 vicepreședinți care pot prelua cu puteri depline acest \nmandat, iar noul Parlament, legitim, mandatat și ales de români – și \nda, voi, de la PSD, v-ați pierdut legitimitatea în acest Parlament – ar fi \nputut să aleagă un președinte, o persoană care să nu fie politică, care \nsă fie un profesionist în domeniu. \nAșa a fost creată această autoritate, ANCOM. Dacă, iarăși, nu \ntratăm lucrurile la mișto, da? \nÎn 2009, Comisia Europeană ne-a spus că trebuie reglementat \nacest domeniu, o piață de miliarde, acum este și miza 5G pe masă, de \ncătre o autoritate autonomă. \nGrabă,  toți  parlamentarii  vin  să  alegem  pe  cineva  care  e \ndinainte determinat. Știm cu toții că va ieși de aici fostul șef de cabinet \nal domnului Ponta. (Vociferări.) \nPe partea PNL – că tot am vorbit mai devreme despre PSD și \nPNL – nu văd niciun fel de opoziție la această mișcare. N-am văzut să \n                                                                                             7                                                                                          \n     \nfie  vreun  candidat.  Înțeleg  că  sunt  de  acord.  Înțeleg  că  și  domnul \nOrban e de acord. \nDe altfel, și cu Legea care punea un consiliu de 7 oameni, ca \nsă fie mai multe poziții, că sunt mai multe funduri de oameni care cad \npe lângă Parlament și nu mai vin aici pe aceste scaune, era de acord \nPNL. (Vociferări.) \nNu și-a obținut acordul de la președintele Iohannis, al cărui \ngest îl salut, că a atacat la CCR acea lege. \nDar, între timp, mergem înainte cu această numire - pe repede \nînainte - care n-are absolut niciun sens în acest moment, în contextul \nîn  care  ne  aflăm.  Avem  doi  oameni  profesioniști  pe  funcțiile  de \nvicepreședinte, au zeci de ani vechime în instituție. \nÎn aceste condiții, noi, cei de la USR, îl vom vota pe singurul \ncandidat care a reușit să treacă de furcile caudine ale comisiei și să \najungă la plen, care nu e un candidat al PSD, că v-ați pus acolo 3 \ncandidați, dar numai unul e cel ales – fostul șef de cabinet al domnului \nPonta. (Vociferări.) \nVom vota un om care are experiență în domeniul privat, a \nlucrat la o companie mare de telecomunicații și are un CV solid. \nDin păcate, aici s-a făcut o mascaradă. Văd că și colegii de la \nPNL... (Vociferări.) \nUnde e liderul dumneavoastră de grup? Poate are o poziție pe \ntema  asta.  Ce  părere  aveți  despre  faptul  că  PSD  își  pune  omul  la \nANCOM? Ce îndemn de vot aveți astăzi? Îl votați pe Vlad Stoica? \n                                                                                             8                                                                                          \n     \n(Vociferări.)  E  OK,  nu?  Sunteți  în  opoziție  față  de  PSD.  Nu  vă \nînțelegeți. Am înțeles. \nEi,  românii  văd  lucrurile  astea...  (Vociferări.)  ...oricât \nîncercați, oricâți bani pompați în presă – câte 200 de milioane – și așa \nmai departe. \nȘi o să vedeți asta și la votul din 6 decembrie. \nVă mulțumesc. \nDomnul Robert-Marius Cazanciuc: \nDa. \nMulțumesc. \nNoi, de la PSD, vă salutăm cu respect pe dumneavoastră, de \nla USR, prin domnul Simonis. \nVă rog. \nDomnul Alfred-Robert Simonis (de la tribună): \nMulțumesc, domnule președinte, doamnă președinte. \nÎn  primul  rând,  aș  spune  că  legitimitatea  Partidului  Social \nDemocrat n-o stabiliți dumneavoastră, stimați colegi de la USR. Mai \nales că au stabilit românii, în urmă cu două săptămâni, legitimitatea \nfiecăruia dintre noi. \nOr,  în  dreptul  nostru  scrie  1.450  de  primari;  la \ndumneavoastră, vreo 35. \nDe acolo vă luați legitimitatea! (Aplauze.) Din voturi, nu din \nstrigat la Parlament! (Aplauze.) \n                                                                                             9                                                                                          \n     \nPe de altă parte, dumneavoastră ați dat argumente suficiente \npentru care e nevoie urgentă de această numire – „piață de miliarde”, \n„5G”. Citez din dumneavoastră. \nPăi, nu e important ca pe lângă cei doi profesioniști, pe care \ntot Partidul Social Democrat i-a desemnat – uite, asta uitați să spuneți \n–  să  mai  punem  unul,  al  treilea,  să  se  ocupe  de  această  piață  de \nmiliarde, de implementarea 5G și de alte chestiuni importante? \nCât despre necesitatea în grabă de a vota, păi, am și o eu o \nîntrebare,  stimați  colegi  de  la  USR.  Tocmai  s-a  încheiat  plenul \nCamerei Deputaților. Plen al Camerei Deputaților, unde un deputat al \nUSR și-a dat demisia. (Vociferări.) \nAstăzi  ați  trimis  înlocuirea  acelui  deputat  cu  un  alt  coleg \ndeputat și mâine vreți să-l validați. \nCare  e  graba?  De  ce  nu  lăsăm  ca  Parlamentul  viitor  să \nhotărască, eventual? (Vociferări.) \nCând e vorba de colegii dumneavoastră e grabă. \nEventual, sperați că veți câștiga alegerile și că veți putea să \nnumiți dumneavoastră pentru un rest de mandat. \nEu  vreau  să  vă  reamintesc  așa.  Mandatul  președintelui \nANCOM a început în urmă cu 2 ani și jumătate, în acest Parlament. \nExistă un rest de mandat, de 2 ani și jumătate, și este atributul acestui \nParlament să dea restul de mandat, să pună omul pe restul de mandat. \nE simplu. (Aplauze.) \nDomnul Robert-Marius Cazanciuc: \nDa. \n                                                                                             10                                                                                          \n     \nMulțumesc. \nDin partea Grupului minorităților, domnul deputat Grosaru, \nvă rog. \nDomnul Andi-Gabriel Grosaru (de la tribună): \nDomnule președinte, \nStimați colegi, \nTrebuie  să  facem  o  mențiune.  În  primul  rând,  pentru \ncorectitudine. \nPoate unii dintre colegii noștri sunt în continuare în vacanță, \ndar Camera Deputaților... Parlamentul României a lucrat și în sesiune \nextraordinară. \nDeci nu am fost în vacanță. \nVă mulțumesc. \nDomnul Robert-Marius Cazanciuc: \nMulțumesc. \nDacă nu mai sunt alte intervenții, stimați colegi, luăm act de \nraportul comun întocmit de cele două comisii de specialitate. \nȘi vă reamintesc, conform art. 99 din Regulamentul comun al \nCamerei  și  Senatului,  pentru  numirea  președintelui  Autorității \nNaționale pentru Administrare și Reglementare în Comunicații, votul \neste secret și se exprimă prin buletine de vot care vor fi completate \nconform propunerilor din raportul comisiilor. \n                                                                                             11                                                                                          \n     \nPentru  a  fi  aprobată  numirea  președintelui  Autorității \nNaționale  pentru  Administrare  și  Reglementare  în  Comunicații  este \nnecesar votul majorității senatorilor și deputaților prezenți. \nStimați colegi, \nAm finalizat dezbaterile. \nVă reamintesc modalitatea de vot în cazul votului secret cu \nbuletine de vot. \nÎn Sala „Barbu Catargiu” este amplasată urna de vot. \nFiecare deputat și senator va primi buletinul de vot. \nSenatorul și deputatul votează pentru numire lăsând neatinse \nnumele și prenumele persoanei propuse pentru a fi numită și votează \ncontra numirii tăind numele persoanei propuse. \nSunt nule buletinele de vot care nu poartă ștampila de control \nși cele pe care numărul candidaților, ale căror nume nu au fost tăiate, \ndepășește numărul funcțiilor pentru care se face alegerea. \nCu  aceste  precizări,  stimați  colegi,  urmează  exprimarea \nvotului. \nÎi  invit  pe  domnii  chestori  în  sala  Biroului  permanent  al \nCamerei, „Barbu Catargiu”. \nGrupurile  parlamentare  vor  vota  conform  programului \nanunțat anterior. \nVă rog, chestorii. \n(Domnul  deputat  Florin-Claudiu  Roman  solicită  să  ia \ncuvântul.) \nO chestiune de procedură, domnul Roman, vă rog. \n                                                                                             12                                                                                          \n     \nDomnul Florin-Claudiu Roman (de la tribună): \nMulțumesc, domnule președinte. \nDoamnelor și domnilor colegi, \nBolșevismul  are  o  nouă  culoare  politică  în  Parlamentul \nRomâniei prin Uniunea Salvați România. (Râsete.) \nDomnul  deputat  sau  tovarășul  deputat  Claudiu  Năsui,  „un \nbăiat din stele”, cum se spune în popor, a venit să ne spună astăzi că \npoate fi cel mai mare lansator de fake news din Parlamentul României. \nSă vii să faci acuzații mizerabile spunând că o autoritate de \nreglementare  independentă  trebuie  ținută  sub  sfera  intereselor \noperatorilor de pe piață înseamnă bolșevism, domnule Năsui. \nEu  credeam  că  cine  a  stat 5  ani  la  ruși  nu  poate  gândi  ca \nBush, dar am văzut că sunteți mai socialist și mai bolșevic decât foarte \nmulți dintre cei care sunt reprezentanți ai acestui sistem. \nCum  puteți  dumneavoastră,  vă  întreb,  să  spuneți  asemenea \nminciuni, împreună cu Vlad Voiculescu? Cum puteți? \nDumneavoastră știți că în Legea de funcționare a ASF existau \naceste prevederi? \nÎncercați să mințiți poporul spunând că liberalii dau privilegii. \nSă vă fie rușine, domnule Năsui! \nDacă pentru dumneavoastră un reprezentant al unei autorități \nde reglementare, din Franța, din Germania, din Italia, de unde doriți \ndumneavoastră,  are  dreptul  să-i fie decontată  diurna dacă  nu  stă  în \nBucurești și dacă domiciliază în altă parte, cum puteți să mințiți în \nhalul ăsta? Chiar nu mai aveți rușine? \n                                                                                             13                                                                                          \n     \nCum  puteți  dumneavoastră  să  nu  înțelegeți  că  pe  piața \nasigurărilor cei care controlează societățile de asigurări nu pot fi ca \nnivel  de  salarizare  sub  cei  pe  care  îi  controlează...?  Dacă  nu  vrem \ncorupție, domnule Năsui. \nSau vreți corupție? \nCe vreți? Ca să înțelegem. \nAveți o teorie bolșevică, îmi pare foarte rău să vă spun. \nAveți o teorie socialistă, aveți o teorie stângistă. \nȘi faceți asta doar din disperare. Pentru că la recentele alegeri \nprocentul dumneavoastră este la limită pentru intrarea în Parlament ca \nalianță. \nChiar nu mai aveți rușine? Chiar nu puteți să vă opriți din \ntăvălugul minciunilor pe care le rostogoliți în mediul online? \nAm sperat ca dumneavoastră, ca fiind un parlamentar tânăr, \nsă aveți puterea să recunoașteți ceea ce trebuie și ceea ce nu trebuie. \nVeniți și spuneți, știm noi cum fac, își mută domiciliul. \nPăi, ați făcut dumneavoastră? Sau de unde știți treaba asta? \n(Vociferări.) \nChiar nu mai aveți rușine? Pentru dumneavoastră chiar toate \nautoritățile statului trebuie călcate în picioare? (Vociferări.) \nDomnule Năsui, lăsați populismul deoparte! V-am mai spus \nde vreo două-trei ori și am tăcut, sperând că ați înțeles că nu puteți \ncălca în picioare orice în țara asta. \n                                                                                             14                                                                                          \n     \nLegea  spune  foarte  clar  –  autoritatea  de  reglementare,  cea \ncare controlează piața, trebuie să aibă o salarizare corespunzătoare cu \ncei de pe piață. Știți de ce? Pentru că așa spune legea, domnule Năsui. \nNu vă convine, modificați legea. \nDar asta spune legea, domnule Năsui, nu altceva. \nNu mai faceți populisme și ipocrizie de 2 bani! \nÎmi pare foarte rău că am crezut odată că aveți caracter! Nu \naveți, domnule Năsui! (Aplauze. Vociferări.) \nDomnul Robert-Marius Cazanciuc: \nStimați colegi, \nInvit  membrii  Birourilor  permanente  la  Sala  „Barbu \nCatargiu”. \nDeci membrii Birourilor celor două Camere vă rog, la Sala \n„Barbu Catargiu”. \n(Domnul deputat Claudiu-Iulius-Gavril Năsui solicită să ia \ncuvântul.) \n(În  continuare,  conducerea  ședinței  a  fost  preluată  de \ndoamna  deputat  Carmen-Ileana  Mihălcescu,  vicepreședinte  al \nCamerei Deputaților.) \nDoamna Carmen-Ileana Mihălcescu: \nDrept la replică, domnul Năsui, vă rog. \nDomnul Claudiu-Iulius-Gavril Năsui (de la tribună): \nMulțumesc frumos, doamnă președinte, pentru acest drept la \nreplică. \n                                                                                             15                                                                                          \n     \nÎn primul rând, subiectul era ANCOM, altă instituție căpușată \npolitic, după cum foarte bine știți. \nȘi, domnule Roman, știți foarte bine ce ați făcut. \nDomnul Florin-Claudiu Roman (din sală): \nCe-am făcut? \nDomnul Claudiu-Iulius-Gavril Năsui (de la tribună): \nAți introdus un proiect de lege, acum 3 zile, pe care l-ați pus \npe repede înainte, astăzi, în Comisia pentru buget, finanțe... \nDomnul Florin-Claudiu Roman (din sală): \nEu? \nDomnul Claudiu-Iulius-Gavril Năsui (de la tribună): \nÎn Biroul permanent, a fost pus ieri. Astăzi a fost convocată \nComisia  pentru  buget,  finanțe,  cu  proiectul  dumneavoastră,  semnat \nnumai de dumneavoastră, în care se află noi privilegii, noi beneficii... \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n...noi beneficii pentru membrii Consiliului de administrație al \nASF. \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n                                                                                             16                                                                                          \n     \nAnume? Stați să vă spun. \nNu vă... nu vă impacientați, că toate lucrurile se află și toate \nlucrurile sunt scrise. \nDoamna Carmen-Ileana Mihălcescu: \nAveți la dispoziție... \nDomnul Claudiu-Iulius-Gavril Năsui (de la tribună): \nAm avut speranța... \nDoamna Carmen-Ileana Mihălcescu: \n... două minute. Mai puțin de două minute... \nDomnul Claudiu-Iulius-Gavril Năsui (de la tribună): \n...că ați semnat un lucru fără să-l știți. \nDoamna Carmen-Ileana Mihălcescu: \n...pentru drept la replică. \nDomnul Claudiu-Iulius-Gavril Năsui (de la tribună): \nDar, după vehemența dumneavoastră, văd că chiar susțineți \ncu  aplomb  să  fie  privilegiile...  (Vociferări.)  ...pentru  cei  mai  mari \nbugetari de lux ai României și mai mari. \nȘi mai aveți tupeul, apoi, să spuneți că noi suntem bolșevici?! \n(Vociferări.) \nDumneavoastră  vreți  să  dați  din  banii  poporului,  din  banii \ncontribuabililor,  din  banii  oamenilor  care  plătesc  taxe  și  impozite, \nprivilegii mai mari! Și cei care sunt socialiști sunt USR? (Vociferări.) \nFals! \n                                                                                             17                                                                                          \n     \nSocialiștii sunt cei care iau de la toată lumea, de la cei care \nmuncesc  în  economia  reală,  prin  taxe  și  impozite  și  dau  unei \nnomenclaturi. Unei nomenclaturi politice ca aceea pe care o salvați \ndumneavoastră. \nPuteți  să  spuneți  ce  calomnii  doriți  dumneavoastră  și \nminciuni de Antena 3! Nu vă fac cinste, așa cum nici acest proiect de \nlege nu vă face cinste! \nDacă  aveți  pic  de  respect  pentru  poporul  român,  pentru \ncontribuabil, pentru liberalism și pentru orice ce-ar putea să însemne \nPNL  sau  de  dreapta  în  România,  veți  susține  eliminarea  acelui \namendament rușinos. \nUn amendament prin care – ca să fie clar pentru toată lumea \n– membrii Consiliului de administrație al ASF câștigă diurne în plus, \ndrepturi în plus, în cazul în care nu-și pun domiciliul în București. \nMă întrebați pe mine cine nu-și pune domiciliul în București? \nFaceți o mică investigație... (Vociferări.) \nPăi, nu. Nici eu. \nDoamna Carmen-Ileana Mihălcescu: \nAți  depășit  cele  două  minute,  domnule  Năsui,  vă  rog  să \nîncheiați. \nDomnul Claudiu-Iulius-Gavril Năsui (de la tribună): \nDar, ce, dreptul la replică e de doar două minute? \nDoamna Carmen-Ileana Mihălcescu: \nDreptul la replică e de două minute. \n                                                                                             18                                                                                          \n     \nMulțumesc. \nDomnul Claudiu-Iulius-Gavril Năsui (de la tribună): \nDar atacul poate să fie mai mult decât replica?! (Râsete.) \nDoamna Carmen-Ileana Mihălcescu: \nAcesta este regulamentul. \nDomnul Claudiu-Iulius-Gavril Năsui (de la tribună): \nAdică trebuie să existe o proporționalitate. \nDoamna Carmen-Ileana Mihălcescu: \nVreți să-l ignorați, înțeleg. \nVă rog, continuați. \nDomnul Claudiu-Iulius-Gavril Năsui (de la tribună): \nBun. Doar voiam să  menționez faptul că acest proiect este \nunul rușinos, care trece de data asta și cu susținerea PSD și a PNL. O \nfrăție pe care am mai văzut-o și care aș spera că se va termina sau că \ns-a terminat. \nȘi, da, socialism înseamnă să iei de la cei care produc, să iei \nprin taxe și impozite, și să dai unei minorități care se întâmplă să fie \nvremelnic la putere și să aibă influență politică. \nOr, proiectul acesta de lege exact asta face. \nȘi nu face doar asta, face chiar mai mult de atât. Mai reduce \nși  răspunderea  penală  și  civilă  pentru  membrii  Consiliului  de \nadministrație al ASF. \nToate lucrurile acestea sunt negru pe alb. \n                                                                                             19                                                                                          \n     \nDacă mă atacați pe mine, ca persoană, sau partidul din care \nfac parte, și spuneți că asta este socialism, asta nu înseamnă automat \ncă este adevărat și nu înseamnă că aveți dreptate. Dimpotrivă! Dacă vă \ndoriți o societate mai liberă și mai de dreapta trebuie tocmai să nu ne \nmai batem joc de taxele și impozitele oamenilor și să nu mai creăm \nbeneficii speciale pentru câțiva privilegiați care sunt  puși în funcții \npolitice. \nȘi asta este tot ce ne dorim. \nȘi  încă  un  lucru.  Proiectul  dumneavoastră  care  trece  pe \nrepede înainte prin toate comisiile sau, mă rog, comisiile relevante, \nnici măcar n-are avize de la Consiliul Legislativ și de la... nimic. A \nfost pus ieri pe ordinea de zi, cu termen de primire puncte de vedere \nazi. De ieri până azi. Pentru o chestiune pe care, haideți să fim serioși, \nnu  ajută  decât  minoritatea  care  se  află  vremelnic  în  Consiliul  de \nadministrație al ASF. \nȘi pentru lucrurile acestea nu doar că nu mi-e rușine... \nDoamna Carmen-Ileana Mihălcescu: \nMulțumesc. \nDomnul Claudiu-Iulius-Gavril Năsui (de la tribună): \n...sunt mândru. \nDoamna Carmen-Ileana Mihălcescu: \nMulțumesc frumos. \nDomnul Claudiu-Iulius-Gavril Năsui (de la tribună): \nȘi o să fac asta și în viitoarea legislatură... \n                                                                                             20                                                                                          \n     \nDoamna Carmen-Ileana Mihălcescu: \nDomnule Roman... \nDomnul Claudiu-Iulius-Gavril Năsui (de la tribună): \n...și în oricare legislatură mă voi afla aici... \nDoamna Carmen-Ileana Mihălcescu: \n...vă rog să interveniți cu un drept la replică. \nDomnul Claudiu-Iulius-Gavril Năsui (de la tribună): \n...să combat aceste privilegii pe care le faceți pentru prietenii \ndumneavoastră politici. \nMulțumesc. (Aplauze.) \nDoamna Carmen-Ileana Mihălcescu: \nDar vă rog să nu generați un alt drept la replică, vă rog foarte \nmult. \nMulțumesc. \nDomnul Florin-Claudiu Roman (de la tribună): \nNu, doamnă președinte, nu voi vorbi despre Troțki, că tocmai \nl-am auzit pe noul Troțki din USR. (Râsete.) \nMi-am amintit de discursurile lui Troțki, bolșevicul, care sunt \ncopie la indigo cu ceea ce a spus antevorbitorul meu. \nAm să încerc să-i explic domnului, tovarășului deputat Năsui, \nceea  ce  nu  va  pricepe  niciodată  și  ceea  ce  el  prezintă  ca  fiind \nprivilegii. \n                                                                                             21                                                                                          \n     \nDacă n-ați fi un – haideți, să nu folosesc un termen dur – un \nom care... \nPuneți mâna pe carte și citiți legea! \nVeți observa, veți observa, domnule deputat, că întotdeauna, \ncu  o  scurtă  perioadă,  de  2  ani  de  zile,  membrii...  Consiliului  de \nsupraveghere  se  numește,  nu  consiliu  de  administrație.  Nu  e  o \nsocietate comercială, e o autoritate de reglementare. \nDeci prima lecție pe care v-o dau astăzi de la tribună este să \nfaceți  diferența  între  o  societate  comercială,  cu  un  consiliu  de \nadministrație, și o autoritate de reglementare condusă de un consiliu \nde supraveghere. (Vociferări.) \nÎn altă ordine de idei, până acum 4 ani de zile, tot ceea ce \nînsemna autoritate de pe piața bancară – ASF, CNVM, chiar și BNR – \ndacă vă uitați în lege veți observa că nu erau trași la răspundere penală \npentru vot, domnule Năsui. Pentru votul pe care îl exprimă. \nȘi este peste tot în lume așa. Și am să vă explic și de ce, ca să \npricepeți și dumneavoastră, că văd că pricepeți mai greu. (Vociferări.) \nNu poți să te duci să aplici o sancțiune care înseamnă 1% din \ncapitalul social, unei firme de asigurări care are un capital social de \nsute de milioane de euro, fără să stai cu sabia deasupra capului că \ncineva din piață are suficienți bani să plătească tot ceea ce înseamnă \nparte de atac public. \nTrebuie să iei decizii corecte, și atunci trebuie să fii protejat \nde lege, pentru vot! \n                                                                                             22                                                                                          \n     \nEste  a  doua  lecție  pe  care  v-o  dau,  pentru  că  nu  faceți \ndiferența între una și alta. \nA treia chestiune pe care am să v-o spun, domnule Năsui. \nÎmi asum integral acest proiect de lege. Și știu exact ce-am \nscris acolo. \nDe exemplu, am trecut un articol în care am spus că paza \ntrebuie  asigurată  de  jandarmerie.  Știți  de  ce?  Știți  de  ce?  Vreți  să \nrămână aceeași firmă privată care a căpușat ASF? Asta vreți? Asta vă \nderanjează? \nV-ați băgat pe un teren pe care dumneavoastră vreți să păreți \ncă-l cunoașteți. \nNu-l cunoașteți, domnule Năsui, îmi pare foarte rău. \nDar nu doar că nu-l cunoașteți, atât timp cât faceți o confuzie \ngravă între o autoritate de reglementare independentă și o societate \ncomercială,  între  un  consiliu  de  supraveghere  și  un  consiliu  de \nadministrație, înțeleg foarte clar că habar nu aveți pe ce lume trăiți. \nVă  mai  rog,  pentru  ultima  dată,  terminați  cu  populismele. \nDacă vreți să fiți în conducerea acestei țări, dumneavoastră trebuie să \nfaceți dovada că sunteți pregătit! Or, atâta timp cât, vă repet, nu faceți \ndiferența între o societate comercială și o autoritate de reglementare, \ncare  trebuie  să  fie  independentă,  domnule  Năsui,  și  unde \ndumneavoastră v-ați trimis reprezentant, atâta timp cât nu înțelegeți, \natâta  timp  cât  nu  înțelegeți  care  e  diferența  între  consiliul  de \nadministrație al unei societăți comerciale și consiliul de supraveghere, \natâta timp cât nu înțelegeți că într-o democrație puternică autoritățile \n                                                                                             23                                                                                          \n     \nde  reglementare  trebuie  susținute  prin  lege,  tocmai  ca  să  nu  fie \ncoruptibile,  înseamnă  că  de  fapt  principiul  dumneavoastră  de  viață \neste: „Cine a stat 5 ani la ruși nu poate gândi ca Bush!”. \nÎmi pare foarte rău pentru dumneavoastră, chiar vă credeam \nun om pregătit. Mi-am dat seama că sunteți praf și pulbere! \nDoamna Carmen-Ileana Mihălcescu: \nMulțumesc. \n \nDupă exercitarea votului \n(În continuare, conducerea ședinței a fost preluată de domnul \nsenator Robert-Marius Cazanciuc, vicepreședinte al Senatului.) \nDomnul Robert-Marius Cazanciuc: \nStimați colegi, \nSala, aproape plină. Așa că reluăm lucrările. \nAvem procesul-verbal? \nDomnul Mario-Ovidiu Oprea (din sală): \nDa. \nDomnul Robert-Marius Cazanciuc: \nDa? \nVă rog, domnul senator Mario Oprea. \nRezultatul votului. \nDomnul Mario-Ovidiu Oprea (de la tribună): \nBună ziua, tuturor! \n                                                                                             24                                                                                          \n     \nDau  citire  procesului-verbal  referitor  la  rezultatul  votului \nexprimat  de  către  deputați  și  senatori  cu  privire  la  numirea \npreședintelui  Autorității  Naționale  pentru  Administrare  și \nReglementare în Comunicații. \nBirourile  permanente  ale  celor  două  Camere  ale \nParlamentului,  în  temeiul  art.  44  alin.  (4)  din  Regulamentul \nactivităților comune ale Camerei Deputaților și Senatului, republicat, \nau procedat la verificarea și numărarea voturilor exprimate prin vot \nsecret cu buletine, de către deputați și senatori, asupra propunerii de \nnumire  în  funcția  de  președinte  al  Autorității  Naționale  pentru \nAdministrare  și  Reglementare  în  Comunicații,  și  au  constatat \nurmătoarele: \n- Numărul total al deputaților și senatorilor: 464; \n- Numărul deputaților și senatorilor prezenți: 322; \n- Numărul total de voturi exprimate: 322; \n- Numărul de voturi anulate: 3; \n- Numărul total de voturi valabil exprimate: 319. \nDupă  verificarea  și  numărarea  voturilor  au  rezultat \nurmătoarele: \nDomnul Stoica Vlad Ștefan:  \n- voturi pentru: 283; \n- voturi contra: 36. \nDoamna Catrina Maria-Manuela: \n- voturi pentru: 12; \n- voturi contra: 307. \n                                                                                             25                                                                                          \n     \nDomnul Smeeianu Ion: \n- voturi pentru: 1; \n- voturi contra: 318. \nDomnul Rozolea Mircea Valentin: \n- voturi pentru: 23; \n- voturi contra: 296. \nCa urmare, Birourile permanente au constatat că este întrunită \nmajoritatea de voturi necesară pentru numirea domnului Stoica Vlad \nȘtefan  în  funcția  de  președinte  al  Autorității  Naționale  pentru \nAdministrare și Reglementare în Comunicații, pentru perioada rămasă \na mandatului de 6 ani început în data de 11 mai 2017. \nMulțumesc. \nDomnul Robert-Marius Cazanciuc: \nDa. \nMulțumesc domnului senator Mario Oprea. \nStimați colegi, \nAșa cum am fost deja informați, potrivit rezultatului votului, \nParlamentul  României  a  hotărât  numirea  domnului  Vlad  Stoica  în \nfuncția de președinte al ANCOM. \nÎi dorim succes și înțelepciune într-o misiune complicată în \naceste vremuri! \nStimați colegi, \nOrdinea de zi a fost epuizată. \nDeclar  închisă  ședința  comună  a  Camerei  Deputaților  și \nSenatului. \n                                                                                             26                                                                                          \n     \nSă ne revedem sănătoși! \n \nȘedința s-a încheiat la ora 15,16. \n \n \n "
    },
    "34": {
        "start_text": "Domnul Claudiu-Iulius-Gavril Năsui :",
        "start_index": -1,
        "end_text": "Doamna Carmen-Ileana Mihălcescu:",
        "end_index": -1,
        "text": "                                                       1                                                                                          \n     \n13 octombrie 2020 – ședință comună \n \n \nS U M A R \n \n1.  Numirea  președintelui  Autorității  Naționale  3. \npentru Administrare și Reglementare în Comunicații \n(ANCOM). \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n \nS T E N O G R A M A \nȘedinței comune  \na Camerei Deputaților și Senatului \ndin ziua de 13 octombrie 2020 \n \nȘedința a început la ora 13,03. \nLucrările ședinței au fost conduse de domnul senator Robert-\nMarius Cazanciuc, vicepreședinte al Senatului, și de doamna deputat \nCarmen-Ileana  Mihălcescu,  vicepreședinte  al  Camerei  Deputaților, \nasistați  de  domnul  deputat  Iulian  Iancu,  secretar  al  Camerei \nDeputaților, și de domnul senator Mario-Ovidiu Oprea, secretar al \nSenatului. \nDomnul Robert-Marius Cazanciuc: \nBucuria  acestei  revederi  nu  va  dura  foarte  mult  în  sala  de \nplen, după cum știți deja. \nDoamnelor și domnilor deputați și senatori, \nDeclar  deschisă  ședința  comună  de  astăzi  a  Senatului  și \nCamerei Deputaților. \nStimați colegi, \nOrdinea  de  zi,  programul  de  lucru,  precum  și  formula  de \ndesfășurare  pentru  ședința  comună  au  fost  stabilite  de  Birourile \npermanente ale celor două Camere, cu participarea liderilor grupurilor \nparlamentare și sunt afișate pe site-urile celor două Camere. \n                                                                                             3                                                                                          \n     \nProgramul de lucru va dura până la finalizarea ordinii de zi. \nPe ordinea de zi astăzi avem numirea președintelui Autorității \nNaționale pentru Administrare și Reglementare în Comunicații. \nStimați colegi, \nCu privire la desfășurarea votului secret cu buletine, Birourile \npermanente reunite, cu participarea liderilor grupurilor parlamentare, \npropun următoarea procedură. \nExercitarea votului secret cu buletine de vot se va face pe \ngrupuri  parlamentare,  în  sala  Biroului  permanent  al  Camerei \nDeputaților, Sala „Barbu Catargiu”, de la nivelul P1, după următorul \nprogram: \n13,30-14,05  –  Grupurile  parlamentare  ale  PSD,  precum  și \nsenatorii și deputații neafiliați; \n14,05-14,15 – Grupul parlamentar al minorităților naționale \ndin Camera Deputaților; \n14,15-14,35 – Grupurile parlamentare ale PNL; \n14,35-14,50 – Grupurile parlamentare ale USR; \n14,50-15,05 – Grupurile parlamentare ale UDMR; \n15,05-15,15 – Grupul parlamentar PRO România din Camera \nDeputaților; \n15,15-15,25  –  Grupul  parlamentar  al  PMP  din  Camera \nDeputaților. \nStimați colegi, \n                                                                                             4                                                                                          \n     \nÎn  sala  de  vot  „Barbu  Catargiu”  vor  fi  prezenți  permanent \nchestorii  care  înmânează  buletinele  de  vot  și  secretarul  care \nconsemnează prezența parlamentarilor la vot. \nCum spuneam, avem pe ordinea de zi numirea în funcția de \npreședinte  al  Autorității  Naționale  pentru  Administrare  și \nReglementare în Comunicații. \nRaportul  comun  al  Comisiilor  pentru  comunicații  și \ntehnologia  informației,  ale  celor  două  Camere  ale  Parlamentului,  a \nfost afișat pe paginile de Internet ale celor două Camere. \nDin  partea  celor  două  comisii  de  specialitate,  o  rog  pe \ndoamna deputat Ionela Dobrică să ne prezinte raportul. \nDoamna Ionela Viorela Dobrică (de la tribună): \nRaport comun cu privire la numirea în funcția de președinte \nal  Autorității  Naționale  pentru  Administrare  și  Reglementare  în \nComunicații – ANCOM. \nÎn urma procedurii de selecție, membrii celor două comisii au \nconstatat că următorii candidați îndeplinesc condițiile prevăzute la art. \n11 alin. (3) și (4) din Ordonanța de urgență a Guvernului nr. 22/2009 \nprivind  înființarea  Autorității  Naționale  pentru  Administrare  și \nReglementare în Comunicații, aprobată prin Legea nr. 113/2010, cu \nmodificările și completările ulterioare, astfel: \n- Stoica Vlad Ștefan; \n- Catrina Manuela-Maria; \n- Smeeianu Ion  \n- Rozolea Mircea Valentin. \n                                                                                             5                                                                                          \n     \nAnexa nr. 1 cuprinde dosarele candidaților care îndeplinesc \ncondițiile prevăzute la art. 11 alin. (3) și (4) din Ordonanța de urgență \na  Guvernului  nr.  22/2009  privind  înființarea  Autorității  Naționale \npentru  Administrare  și  Reglementare  în  Comunicații,  aprobată  prin \nLegea nr. 113/2010, cu modificările și completările ulterioare. \nAnexa  nr.  2  cuprinde  dosarele  candidaților  care  nu \nîndeplinesc condițiile prevăzute în ordonanța anterior menționată. \nVă mulțumesc. \nDomnul Robert-Marius Cazanciuc: \nDa. \nStimați colegi, \nDacă sunt intervenții? \nVă rog, Grupul USR. \nDomnul Cătălin Drulă (de la tribună): \nDa. \nMulțumesc, domnule președinte. \nIată  o  sală  plină  de  parlamentari,  voie  bună,  pumnii  se \nciocnesc. E ca o reuniune, așa, după vacanță. \nCare  e  motivul  important  al  acestei  reuniuni?  (Vociferări.) \nArde  undeva?  E  urgență?  Măsuri  pe  timp  de  pandemie,  sociale, \neconomice? Nu. (Vociferări.) \nMotivul este același care domină clasa politică de 30 de ani – \ntrocul cu funcții. (Vociferări.) \n                                                                                             6                                                                                          \n     \nLa  ANCOM  și-a  dat  demisia  domnul  Grindeanu,  care  e \nnumărul 2 în PSD, acum. \nBineînțeles, 3 ani de zile a respectat legea și a fost apolitic, \nnu-i așa? \nCă toți știm că legile, de fapt, sunt un pic la mișto și toate \ncriteriile astea. \nDar  și-a  dat  demisia  într-un  final  pentru  că  era  în \nincompatibilitate deja de două luni. \nCare e urgența? \nAvem 2 vicepreședinți care pot prelua cu puteri depline acest \nmandat, iar noul Parlament, legitim, mandatat și ales de români – și \nda, voi, de la PSD, v-ați pierdut legitimitatea în acest Parlament – ar fi \nputut să aleagă un președinte, o persoană care să nu fie politică, care \nsă fie un profesionist în domeniu. \nAșa a fost creată această autoritate, ANCOM. Dacă, iarăși, nu \ntratăm lucrurile la mișto, da? \nÎn 2009, Comisia Europeană ne-a spus că trebuie reglementat \nacest domeniu, o piață de miliarde, acum este și miza 5G pe masă, de \ncătre o autoritate autonomă. \nGrabă,  toți  parlamentarii  vin  să  alegem  pe  cineva  care  e \ndinainte determinat. Știm cu toții că va ieși de aici fostul șef de cabinet \nal domnului Ponta. (Vociferări.) \nPe partea PNL – că tot am vorbit mai devreme despre PSD și \nPNL – nu văd niciun fel de opoziție la această mișcare. N-am văzut să \n                                                                                             7                                                                                          \n     \nfie  vreun  candidat.  Înțeleg  că  sunt  de  acord.  Înțeleg  că  și  domnul \nOrban e de acord. \nDe altfel, și cu Legea care punea un consiliu de 7 oameni, ca \nsă fie mai multe poziții, că sunt mai multe funduri de oameni care cad \npe lângă Parlament și nu mai vin aici pe aceste scaune, era de acord \nPNL. (Vociferări.) \nNu și-a obținut acordul de la președintele Iohannis, al cărui \ngest îl salut, că a atacat la CCR acea lege. \nDar, între timp, mergem înainte cu această numire - pe repede \nînainte - care n-are absolut niciun sens în acest moment, în contextul \nîn  care  ne  aflăm.  Avem  doi  oameni  profesioniști  pe  funcțiile  de \nvicepreședinte, au zeci de ani vechime în instituție. \nÎn aceste condiții, noi, cei de la USR, îl vom vota pe singurul \ncandidat care a reușit să treacă de furcile caudine ale comisiei și să \najungă la plen, care nu e un candidat al PSD, că v-ați pus acolo 3 \ncandidați, dar numai unul e cel ales – fostul șef de cabinet al domnului \nPonta. (Vociferări.) \nVom vota un om care are experiență în domeniul privat, a \nlucrat la o companie mare de telecomunicații și are un CV solid. \nDin păcate, aici s-a făcut o mascaradă. Văd că și colegii de la \nPNL... (Vociferări.) \nUnde e liderul dumneavoastră de grup? Poate are o poziție pe \ntema  asta.  Ce  părere  aveți  despre  faptul  că  PSD  își  pune  omul  la \nANCOM? Ce îndemn de vot aveți astăzi? Îl votați pe Vlad Stoica? \n                                                                                             8                                                                                          \n     \n(Vociferări.)  E  OK,  nu?  Sunteți  în  opoziție  față  de  PSD.  Nu  vă \nînțelegeți. Am înțeles. \nEi,  românii  văd  lucrurile  astea...  (Vociferări.)  ...oricât \nîncercați, oricâți bani pompați în presă – câte 200 de milioane – și așa \nmai departe. \nȘi o să vedeți asta și la votul din 6 decembrie. \nVă mulțumesc. \nDomnul Robert-Marius Cazanciuc: \nDa. \nMulțumesc. \nNoi, de la PSD, vă salutăm cu respect pe dumneavoastră, de \nla USR, prin domnul Simonis. \nVă rog. \nDomnul Alfred-Robert Simonis (de la tribună): \nMulțumesc, domnule președinte, doamnă președinte. \nÎn  primul  rând,  aș  spune  că  legitimitatea  Partidului  Social \nDemocrat n-o stabiliți dumneavoastră, stimați colegi de la USR. Mai \nales că au stabilit românii, în urmă cu două săptămâni, legitimitatea \nfiecăruia dintre noi. \nOr,  în  dreptul  nostru  scrie  1.450  de  primari;  la \ndumneavoastră, vreo 35. \nDe acolo vă luați legitimitatea! (Aplauze.) Din voturi, nu din \nstrigat la Parlament! (Aplauze.) \n                                                                                             9                                                                                          \n     \nPe de altă parte, dumneavoastră ați dat argumente suficiente \npentru care e nevoie urgentă de această numire – „piață de miliarde”, \n„5G”. Citez din dumneavoastră. \nPăi, nu e important ca pe lângă cei doi profesioniști, pe care \ntot Partidul Social Democrat i-a desemnat – uite, asta uitați să spuneți \n–  să  mai  punem  unul,  al  treilea,  să  se  ocupe  de  această  piață  de \nmiliarde, de implementarea 5G și de alte chestiuni importante? \nCât despre necesitatea în grabă de a vota, păi, am și o eu o \nîntrebare,  stimați  colegi  de  la  USR.  Tocmai  s-a  încheiat  plenul \nCamerei Deputaților. Plen al Camerei Deputaților, unde un deputat al \nUSR și-a dat demisia. (Vociferări.) \nAstăzi  ați  trimis  înlocuirea  acelui  deputat  cu  un  alt  coleg \ndeputat și mâine vreți să-l validați. \nCare  e  graba?  De  ce  nu  lăsăm  ca  Parlamentul  viitor  să \nhotărască, eventual? (Vociferări.) \nCând e vorba de colegii dumneavoastră e grabă. \nEventual, sperați că veți câștiga alegerile și că veți putea să \nnumiți dumneavoastră pentru un rest de mandat. \nEu  vreau  să  vă  reamintesc  așa.  Mandatul  președintelui \nANCOM a început în urmă cu 2 ani și jumătate, în acest Parlament. \nExistă un rest de mandat, de 2 ani și jumătate, și este atributul acestui \nParlament să dea restul de mandat, să pună omul pe restul de mandat. \nE simplu. (Aplauze.) \nDomnul Robert-Marius Cazanciuc: \nDa. \n                                                                                             10                                                                                          \n     \nMulțumesc. \nDin partea Grupului minorităților, domnul deputat Grosaru, \nvă rog. \nDomnul Andi-Gabriel Grosaru (de la tribună): \nDomnule președinte, \nStimați colegi, \nTrebuie  să  facem  o  mențiune.  În  primul  rând,  pentru \ncorectitudine. \nPoate unii dintre colegii noștri sunt în continuare în vacanță, \ndar Camera Deputaților... Parlamentul României a lucrat și în sesiune \nextraordinară. \nDeci nu am fost în vacanță. \nVă mulțumesc. \nDomnul Robert-Marius Cazanciuc: \nMulțumesc. \nDacă nu mai sunt alte intervenții, stimați colegi, luăm act de \nraportul comun întocmit de cele două comisii de specialitate. \nȘi vă reamintesc, conform art. 99 din Regulamentul comun al \nCamerei  și  Senatului,  pentru  numirea  președintelui  Autorității \nNaționale pentru Administrare și Reglementare în Comunicații, votul \neste secret și se exprimă prin buletine de vot care vor fi completate \nconform propunerilor din raportul comisiilor. \n                                                                                             11                                                                                          \n     \nPentru  a  fi  aprobată  numirea  președintelui  Autorității \nNaționale  pentru  Administrare  și  Reglementare  în  Comunicații  este \nnecesar votul majorității senatorilor și deputaților prezenți. \nStimați colegi, \nAm finalizat dezbaterile. \nVă reamintesc modalitatea de vot în cazul votului secret cu \nbuletine de vot. \nÎn Sala „Barbu Catargiu” este amplasată urna de vot. \nFiecare deputat și senator va primi buletinul de vot. \nSenatorul și deputatul votează pentru numire lăsând neatinse \nnumele și prenumele persoanei propuse pentru a fi numită și votează \ncontra numirii tăind numele persoanei propuse. \nSunt nule buletinele de vot care nu poartă ștampila de control \nși cele pe care numărul candidaților, ale căror nume nu au fost tăiate, \ndepășește numărul funcțiilor pentru care se face alegerea. \nCu  aceste  precizări,  stimați  colegi,  urmează  exprimarea \nvotului. \nÎi  invit  pe  domnii  chestori  în  sala  Biroului  permanent  al \nCamerei, „Barbu Catargiu”. \nGrupurile  parlamentare  vor  vota  conform  programului \nanunțat anterior. \nVă rog, chestorii. \n(Domnul  deputat  Florin-Claudiu  Roman  solicită  să  ia \ncuvântul.) \nO chestiune de procedură, domnul Roman, vă rog. \n                                                                                             12                                                                                          \n     \nDomnul Florin-Claudiu Roman (de la tribună): \nMulțumesc, domnule președinte. \nDoamnelor și domnilor colegi, \nBolșevismul  are  o  nouă  culoare  politică  în  Parlamentul \nRomâniei prin Uniunea Salvați România. (Râsete.) \nDomnul  deputat  sau  tovarășul  deputat  Claudiu  Năsui,  „un \nbăiat din stele”, cum se spune în popor, a venit să ne spună astăzi că \npoate fi cel mai mare lansator de fake news din Parlamentul României. \nSă vii să faci acuzații mizerabile spunând că o autoritate de \nreglementare  independentă  trebuie  ținută  sub  sfera  intereselor \noperatorilor de pe piață înseamnă bolșevism, domnule Năsui. \nEu  credeam  că  cine  a  stat 5  ani  la  ruși  nu  poate  gândi  ca \nBush, dar am văzut că sunteți mai socialist și mai bolșevic decât foarte \nmulți dintre cei care sunt reprezentanți ai acestui sistem. \nCum  puteți  dumneavoastră,  vă  întreb,  să  spuneți  asemenea \nminciuni, împreună cu Vlad Voiculescu? Cum puteți? \nDumneavoastră știți că în Legea de funcționare a ASF existau \naceste prevederi? \nÎncercați să mințiți poporul spunând că liberalii dau privilegii. \nSă vă fie rușine, domnule Năsui! \nDacă pentru dumneavoastră un reprezentant al unei autorități \nde reglementare, din Franța, din Germania, din Italia, de unde doriți \ndumneavoastră,  are  dreptul  să-i fie decontată  diurna dacă  nu  stă  în \nBucurești și dacă domiciliază în altă parte, cum puteți să mințiți în \nhalul ăsta? Chiar nu mai aveți rușine? \n                                                                                             13                                                                                          \n     \nCum  puteți  dumneavoastră  să  nu  înțelegeți  că  pe  piața \nasigurărilor cei care controlează societățile de asigurări nu pot fi ca \nnivel  de  salarizare  sub  cei  pe  care  îi  controlează...?  Dacă  nu  vrem \ncorupție, domnule Năsui. \nSau vreți corupție? \nCe vreți? Ca să înțelegem. \nAveți o teorie bolșevică, îmi pare foarte rău să vă spun. \nAveți o teorie socialistă, aveți o teorie stângistă. \nȘi faceți asta doar din disperare. Pentru că la recentele alegeri \nprocentul dumneavoastră este la limită pentru intrarea în Parlament ca \nalianță. \nChiar nu mai aveți rușine? Chiar nu puteți să vă opriți din \ntăvălugul minciunilor pe care le rostogoliți în mediul online? \nAm sperat ca dumneavoastră, ca fiind un parlamentar tânăr, \nsă aveți puterea să recunoașteți ceea ce trebuie și ceea ce nu trebuie. \nVeniți și spuneți, știm noi cum fac, își mută domiciliul. \nPăi, ați făcut dumneavoastră? Sau de unde știți treaba asta? \n(Vociferări.) \nChiar nu mai aveți rușine? Pentru dumneavoastră chiar toate \nautoritățile statului trebuie călcate în picioare? (Vociferări.) \nDomnule Năsui, lăsați populismul deoparte! V-am mai spus \nde vreo două-trei ori și am tăcut, sperând că ați înțeles că nu puteți \ncălca în picioare orice în țara asta. \n                                                                                             14                                                                                          \n     \nLegea  spune  foarte  clar  –  autoritatea  de  reglementare,  cea \ncare controlează piața, trebuie să aibă o salarizare corespunzătoare cu \ncei de pe piață. Știți de ce? Pentru că așa spune legea, domnule Năsui. \nNu vă convine, modificați legea. \nDar asta spune legea, domnule Năsui, nu altceva. \nNu mai faceți populisme și ipocrizie de 2 bani! \nÎmi pare foarte rău că am crezut odată că aveți caracter! Nu \naveți, domnule Năsui! (Aplauze. Vociferări.) \nDomnul Robert-Marius Cazanciuc: \nStimați colegi, \nInvit  membrii  Birourilor  permanente  la  Sala  „Barbu \nCatargiu”. \nDeci membrii Birourilor celor două Camere vă rog, la Sala \n„Barbu Catargiu”. \n(Domnul deputat Claudiu-Iulius-Gavril Năsui solicită să ia \ncuvântul.) \n(În  continuare,  conducerea  ședinței  a  fost  preluată  de \ndoamna  deputat  Carmen-Ileana  Mihălcescu,  vicepreședinte  al \nCamerei Deputaților.) \nDoamna Carmen-Ileana Mihălcescu: \nDrept la replică, domnul Năsui, vă rog. \nDomnul Claudiu-Iulius-Gavril Năsui (de la tribună): \nMulțumesc frumos, doamnă președinte, pentru acest drept la \nreplică. \n                                                                                             15                                                                                          \n     \nÎn primul rând, subiectul era ANCOM, altă instituție căpușată \npolitic, după cum foarte bine știți. \nȘi, domnule Roman, știți foarte bine ce ați făcut. \nDomnul Florin-Claudiu Roman (din sală): \nCe-am făcut? \nDomnul Claudiu-Iulius-Gavril Năsui (de la tribună): \nAți introdus un proiect de lege, acum 3 zile, pe care l-ați pus \npe repede înainte, astăzi, în Comisia pentru buget, finanțe... \nDomnul Florin-Claudiu Roman (din sală): \nEu? \nDomnul Claudiu-Iulius-Gavril Năsui (de la tribună): \nÎn Biroul permanent, a fost pus ieri. Astăzi a fost convocată \nComisia  pentru  buget,  finanțe,  cu  proiectul  dumneavoastră,  semnat \nnumai de dumneavoastră, în care se află noi privilegii, noi beneficii... \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n...noi beneficii pentru membrii Consiliului de administrație al \nASF. \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n                                                                                             16                                                                                          \n     \nAnume? Stați să vă spun. \nNu vă... nu vă impacientați, că toate lucrurile se află și toate \nlucrurile sunt scrise. \nDoamna Carmen-Ileana Mihălcescu: \nAveți la dispoziție... \nDomnul Claudiu-Iulius-Gavril Năsui (de la tribună): \nAm avut speranța... \nDoamna Carmen-Ileana Mihălcescu: \n... două minute. Mai puțin de două minute... \nDomnul Claudiu-Iulius-Gavril Năsui (de la tribună): \n...că ați semnat un lucru fără să-l știți. \nDoamna Carmen-Ileana Mihălcescu: \n...pentru drept la replică. \nDomnul Claudiu-Iulius-Gavril Năsui (de la tribună): \nDar, după vehemența dumneavoastră, văd că chiar susțineți \ncu  aplomb  să  fie  privilegiile...  (Vociferări.)  ...pentru  cei  mai  mari \nbugetari de lux ai României și mai mari. \nȘi mai aveți tupeul, apoi, să spuneți că noi suntem bolșevici?! \n(Vociferări.) \nDumneavoastră  vreți  să  dați  din  banii  poporului,  din  banii \ncontribuabililor,  din  banii  oamenilor  care  plătesc  taxe  și  impozite, \nprivilegii mai mari! Și cei care sunt socialiști sunt USR? (Vociferări.) \nFals! \n                                                                                             17                                                                                          \n     \nSocialiștii sunt cei care iau de la toată lumea, de la cei care \nmuncesc  în  economia  reală,  prin  taxe  și  impozite  și  dau  unei \nnomenclaturi. Unei nomenclaturi politice ca aceea pe care o salvați \ndumneavoastră. \nPuteți  să  spuneți  ce  calomnii  doriți  dumneavoastră  și \nminciuni de Antena 3! Nu vă fac cinste, așa cum nici acest proiect de \nlege nu vă face cinste! \nDacă  aveți  pic  de  respect  pentru  poporul  român,  pentru \ncontribuabil, pentru liberalism și pentru orice ce-ar putea să însemne \nPNL  sau  de  dreapta  în  România,  veți  susține  eliminarea  acelui \namendament rușinos. \nUn amendament prin care – ca să fie clar pentru toată lumea \n– membrii Consiliului de administrație al ASF câștigă diurne în plus, \ndrepturi în plus, în cazul în care nu-și pun domiciliul în București. \nMă întrebați pe mine cine nu-și pune domiciliul în București? \nFaceți o mică investigație... (Vociferări.) \nPăi, nu. Nici eu. \nDoamna Carmen-Ileana Mihălcescu: \nAți  depășit  cele  două  minute,  domnule  Năsui,  vă  rog  să \nîncheiați. \nDomnul Claudiu-Iulius-Gavril Năsui (de la tribună): \nDar, ce, dreptul la replică e de doar două minute? \nDoamna Carmen-Ileana Mihălcescu: \nDreptul la replică e de două minute. \n                                                                                             18                                                                                          \n     \nMulțumesc. \nDomnul Claudiu-Iulius-Gavril Năsui (de la tribună): \nDar atacul poate să fie mai mult decât replica?! (Râsete.) \nDoamna Carmen-Ileana Mihălcescu: \nAcesta este regulamentul. \nDomnul Claudiu-Iulius-Gavril Năsui (de la tribună): \nAdică trebuie să existe o proporționalitate. \nDoamna Carmen-Ileana Mihălcescu: \nVreți să-l ignorați, înțeleg. \nVă rog, continuați. \nDomnul Claudiu-Iulius-Gavril Năsui (de la tribună): \nBun. Doar voiam să  menționez faptul că acest proiect este \nunul rușinos, care trece de data asta și cu susținerea PSD și a PNL. O \nfrăție pe care am mai văzut-o și care aș spera că se va termina sau că \ns-a terminat. \nȘi, da, socialism înseamnă să iei de la cei care produc, să iei \nprin taxe și impozite, și să dai unei minorități care se întâmplă să fie \nvremelnic la putere și să aibă influență politică. \nOr, proiectul acesta de lege exact asta face. \nȘi nu face doar asta, face chiar mai mult de atât. Mai reduce \nși  răspunderea  penală  și  civilă  pentru  membrii  Consiliului  de \nadministrație al ASF. \nToate lucrurile acestea sunt negru pe alb. \n                                                                                             19                                                                                          \n     \nDacă mă atacați pe mine, ca persoană, sau partidul din care \nfac parte, și spuneți că asta este socialism, asta nu înseamnă automat \ncă este adevărat și nu înseamnă că aveți dreptate. Dimpotrivă! Dacă vă \ndoriți o societate mai liberă și mai de dreapta trebuie tocmai să nu ne \nmai batem joc de taxele și impozitele oamenilor și să nu mai creăm \nbeneficii speciale pentru câțiva privilegiați care sunt  puși în funcții \npolitice. \nȘi asta este tot ce ne dorim. \nȘi  încă  un  lucru.  Proiectul  dumneavoastră  care  trece  pe \nrepede înainte prin toate comisiile sau, mă rog, comisiile relevante, \nnici măcar n-are avize de la Consiliul Legislativ și de la... nimic. A \nfost pus ieri pe ordinea de zi, cu termen de primire puncte de vedere \nazi. De ieri până azi. Pentru o chestiune pe care, haideți să fim serioși, \nnu  ajută  decât  minoritatea  care  se  află  vremelnic  în  Consiliul  de \nadministrație al ASF. \nȘi pentru lucrurile acestea nu doar că nu mi-e rușine... \nDoamna Carmen-Ileana Mihălcescu: \nMulțumesc. \nDomnul Claudiu-Iulius-Gavril Năsui (de la tribună): \n...sunt mândru. \nDoamna Carmen-Ileana Mihălcescu: \nMulțumesc frumos. \nDomnul Claudiu-Iulius-Gavril Năsui (de la tribună): \nȘi o să fac asta și în viitoarea legislatură... \n                                                                                             20                                                                                          \n     \nDoamna Carmen-Ileana Mihălcescu: \nDomnule Roman... \nDomnul Claudiu-Iulius-Gavril Năsui (de la tribună): \n...și în oricare legislatură mă voi afla aici... \nDoamna Carmen-Ileana Mihălcescu: \n...vă rog să interveniți cu un drept la replică. \nDomnul Claudiu-Iulius-Gavril Năsui (de la tribună): \n...să combat aceste privilegii pe care le faceți pentru prietenii \ndumneavoastră politici. \nMulțumesc. (Aplauze.) \nDoamna Carmen-Ileana Mihălcescu: \nDar vă rog să nu generați un alt drept la replică, vă rog foarte \nmult. \nMulțumesc. \nDomnul Florin-Claudiu Roman (de la tribună): \nNu, doamnă președinte, nu voi vorbi despre Troțki, că tocmai \nl-am auzit pe noul Troțki din USR. (Râsete.) \nMi-am amintit de discursurile lui Troțki, bolșevicul, care sunt \ncopie la indigo cu ceea ce a spus antevorbitorul meu. \nAm să încerc să-i explic domnului, tovarășului deputat Năsui, \nceea  ce  nu  va  pricepe  niciodată  și  ceea  ce  el  prezintă  ca  fiind \nprivilegii. \n                                                                                             21                                                                                          \n     \nDacă n-ați fi un – haideți, să nu folosesc un termen dur – un \nom care... \nPuneți mâna pe carte și citiți legea! \nVeți observa, veți observa, domnule deputat, că întotdeauna, \ncu  o  scurtă  perioadă,  de  2  ani  de  zile,  membrii...  Consiliului  de \nsupraveghere  se  numește,  nu  consiliu  de  administrație.  Nu  e  o \nsocietate comercială, e o autoritate de reglementare. \nDeci prima lecție pe care v-o dau astăzi de la tribună este să \nfaceți  diferența  între  o  societate  comercială,  cu  un  consiliu  de \nadministrație, și o autoritate de reglementare condusă de un consiliu \nde supraveghere. (Vociferări.) \nÎn altă ordine de idei, până acum 4 ani de zile, tot ceea ce \nînsemna autoritate de pe piața bancară – ASF, CNVM, chiar și BNR – \ndacă vă uitați în lege veți observa că nu erau trași la răspundere penală \npentru vot, domnule Năsui. Pentru votul pe care îl exprimă. \nȘi este peste tot în lume așa. Și am să vă explic și de ce, ca să \npricepeți și dumneavoastră, că văd că pricepeți mai greu. (Vociferări.) \nNu poți să te duci să aplici o sancțiune care înseamnă 1% din \ncapitalul social, unei firme de asigurări care are un capital social de \nsute de milioane de euro, fără să stai cu sabia deasupra capului că \ncineva din piață are suficienți bani să plătească tot ceea ce înseamnă \nparte de atac public. \nTrebuie să iei decizii corecte, și atunci trebuie să fii protejat \nde lege, pentru vot! \n                                                                                             22                                                                                          \n     \nEste  a  doua  lecție  pe  care  v-o  dau,  pentru  că  nu  faceți \ndiferența între una și alta. \nA treia chestiune pe care am să v-o spun, domnule Năsui. \nÎmi asum integral acest proiect de lege. Și știu exact ce-am \nscris acolo. \nDe exemplu, am trecut un articol în care am spus că paza \ntrebuie  asigurată  de  jandarmerie.  Știți  de  ce?  Știți  de  ce?  Vreți  să \nrămână aceeași firmă privată care a căpușat ASF? Asta vreți? Asta vă \nderanjează? \nV-ați băgat pe un teren pe care dumneavoastră vreți să păreți \ncă-l cunoașteți. \nNu-l cunoașteți, domnule Năsui, îmi pare foarte rău. \nDar nu doar că nu-l cunoașteți, atât timp cât faceți o confuzie \ngravă între o autoritate de reglementare independentă și o societate \ncomercială,  între  un  consiliu  de  supraveghere  și  un  consiliu  de \nadministrație, înțeleg foarte clar că habar nu aveți pe ce lume trăiți. \nVă  mai  rog,  pentru  ultima  dată,  terminați  cu  populismele. \nDacă vreți să fiți în conducerea acestei țări, dumneavoastră trebuie să \nfaceți dovada că sunteți pregătit! Or, atâta timp cât, vă repet, nu faceți \ndiferența între o societate comercială și o autoritate de reglementare, \ncare  trebuie  să  fie  independentă,  domnule  Năsui,  și  unde \ndumneavoastră v-ați trimis reprezentant, atâta timp cât nu înțelegeți, \natâta  timp  cât  nu  înțelegeți  care  e  diferența  între  consiliul  de \nadministrație al unei societăți comerciale și consiliul de supraveghere, \natâta timp cât nu înțelegeți că într-o democrație puternică autoritățile \n                                                                                             23                                                                                          \n     \nde  reglementare  trebuie  susținute  prin  lege,  tocmai  ca  să  nu  fie \ncoruptibile,  înseamnă  că  de  fapt  principiul  dumneavoastră  de  viață \neste: „Cine a stat 5 ani la ruși nu poate gândi ca Bush!”. \nÎmi pare foarte rău pentru dumneavoastră, chiar vă credeam \nun om pregătit. Mi-am dat seama că sunteți praf și pulbere! \nDoamna Carmen-Ileana Mihălcescu: \nMulțumesc. \n \nDupă exercitarea votului \n(În continuare, conducerea ședinței a fost preluată de domnul \nsenator Robert-Marius Cazanciuc, vicepreședinte al Senatului.) \nDomnul Robert-Marius Cazanciuc: \nStimați colegi, \nSala, aproape plină. Așa că reluăm lucrările. \nAvem procesul-verbal? \nDomnul Mario-Ovidiu Oprea (din sală): \nDa. \nDomnul Robert-Marius Cazanciuc: \nDa? \nVă rog, domnul senator Mario Oprea. \nRezultatul votului. \nDomnul Mario-Ovidiu Oprea (de la tribună): \nBună ziua, tuturor! \n                                                                                             24                                                                                          \n     \nDau  citire  procesului-verbal  referitor  la  rezultatul  votului \nexprimat  de  către  deputați  și  senatori  cu  privire  la  numirea \npreședintelui  Autorității  Naționale  pentru  Administrare  și \nReglementare în Comunicații. \nBirourile  permanente  ale  celor  două  Camere  ale \nParlamentului,  în  temeiul  art.  44  alin.  (4)  din  Regulamentul \nactivităților comune ale Camerei Deputaților și Senatului, republicat, \nau procedat la verificarea și numărarea voturilor exprimate prin vot \nsecret cu buletine, de către deputați și senatori, asupra propunerii de \nnumire  în  funcția  de  președinte  al  Autorității  Naționale  pentru \nAdministrare  și  Reglementare  în  Comunicații,  și  au  constatat \nurmătoarele: \n- Numărul total al deputaților și senatorilor: 464; \n- Numărul deputaților și senatorilor prezenți: 322; \n- Numărul total de voturi exprimate: 322; \n- Numărul de voturi anulate: 3; \n- Numărul total de voturi valabil exprimate: 319. \nDupă  verificarea  și  numărarea  voturilor  au  rezultat \nurmătoarele: \nDomnul Stoica Vlad Ștefan:  \n- voturi pentru: 283; \n- voturi contra: 36. \nDoamna Catrina Maria-Manuela: \n- voturi pentru: 12; \n- voturi contra: 307. \n                                                                                             25                                                                                          \n     \nDomnul Smeeianu Ion: \n- voturi pentru: 1; \n- voturi contra: 318. \nDomnul Rozolea Mircea Valentin: \n- voturi pentru: 23; \n- voturi contra: 296. \nCa urmare, Birourile permanente au constatat că este întrunită \nmajoritatea de voturi necesară pentru numirea domnului Stoica Vlad \nȘtefan  în  funcția  de  președinte  al  Autorității  Naționale  pentru \nAdministrare și Reglementare în Comunicații, pentru perioada rămasă \na mandatului de 6 ani început în data de 11 mai 2017. \nMulțumesc. \nDomnul Robert-Marius Cazanciuc: \nDa. \nMulțumesc domnului senator Mario Oprea. \nStimați colegi, \nAșa cum am fost deja informați, potrivit rezultatului votului, \nParlamentul  României  a  hotărât  numirea  domnului  Vlad  Stoica  în \nfuncția de președinte al ANCOM. \nÎi dorim succes și înțelepciune într-o misiune complicată în \naceste vremuri! \nStimați colegi, \nOrdinea de zi a fost epuizată. \nDeclar  închisă  ședința  comună  a  Camerei  Deputaților  și \nSenatului. \n                                                                                             26                                                                                          \n     \nSă ne revedem sănătoși! \n \nȘedința s-a încheiat la ora 15,16. \n \n \n "
    },
    "35": {
        "start_text": "Doamna Carmen-Ileana Mihălcescu:",
        "start_index": -1,
        "end_text": "Domnul Claudiu-Iulius-Gavril Năsui :",
        "end_index": -1,
        "text": "                                                           1                                                                                          \n     \n13 octombrie 2020 – ședință comună \n \n \nS U M A R \n \n1.  Numirea  președintelui  Autorității  Naționale  3. \npentru Administrare și Reglementare în Comunicații \n(ANCOM). \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n \nS T E N O G R A M A \nȘedinței comune  \na Camerei Deputaților și Senatului \ndin ziua de 13 octombrie 2020 \n \nȘedința a început la ora 13,03. \nLucrările ședinței au fost conduse de domnul senator Robert-\nMarius Cazanciuc, vicepreședinte al Senatului, și de doamna deputat \nCarmen-Ileana  Mihălcescu,  vicepreședinte  al  Camerei  Deputaților, \nasistați  de  domnul  deputat  Iulian  Iancu,  secretar  al  Camerei \nDeputaților, și de domnul senator Mario-Ovidiu Oprea, secretar al \nSenatului. \nDomnul Robert-Marius Cazanciuc: \nBucuria  acestei  revederi  nu  va  dura  foarte  mult  în  sala  de \nplen, după cum știți deja. \nDoamnelor și domnilor deputați și senatori, \nDeclar  deschisă  ședința  comună  de  astăzi  a  Senatului  și \nCamerei Deputaților. \nStimați colegi, \nOrdinea  de  zi,  programul  de  lucru,  precum  și  formula  de \ndesfășurare  pentru  ședința  comună  au  fost  stabilite  de  Birourile \npermanente ale celor două Camere, cu participarea liderilor grupurilor \nparlamentare și sunt afișate pe site-urile celor două Camere. \n                                                                                             3                                                                                          \n     \nProgramul de lucru va dura până la finalizarea ordinii de zi. \nPe ordinea de zi astăzi avem numirea președintelui Autorității \nNaționale pentru Administrare și Reglementare în Comunicații. \nStimați colegi, \nCu privire la desfășurarea votului secret cu buletine, Birourile \npermanente reunite, cu participarea liderilor grupurilor parlamentare, \npropun următoarea procedură. \nExercitarea votului secret cu buletine de vot se va face pe \ngrupuri  parlamentare,  în  sala  Biroului  permanent  al  Camerei \nDeputaților, Sala „Barbu Catargiu”, de la nivelul P1, după următorul \nprogram: \n13,30-14,05  –  Grupurile  parlamentare  ale  PSD,  precum  și \nsenatorii și deputații neafiliați; \n14,05-14,15 – Grupul parlamentar al minorităților naționale \ndin Camera Deputaților; \n14,15-14,35 – Grupurile parlamentare ale PNL; \n14,35-14,50 – Grupurile parlamentare ale USR; \n14,50-15,05 – Grupurile parlamentare ale UDMR; \n15,05-15,15 – Grupul parlamentar PRO România din Camera \nDeputaților; \n15,15-15,25  –  Grupul  parlamentar  al  PMP  din  Camera \nDeputaților. \nStimați colegi, \n                                                                                             4                                                                                          \n     \nÎn  sala  de  vot  „Barbu  Catargiu”  vor  fi  prezenți  permanent \nchestorii  care  înmânează  buletinele  de  vot  și  secretarul  care \nconsemnează prezența parlamentarilor la vot. \nCum spuneam, avem pe ordinea de zi numirea în funcția de \npreședinte  al  Autorității  Naționale  pentru  Administrare  și \nReglementare în Comunicații. \nRaportul  comun  al  Comisiilor  pentru  comunicații  și \ntehnologia  informației,  ale  celor  două  Camere  ale  Parlamentului,  a \nfost afișat pe paginile de Internet ale celor două Camere. \nDin  partea  celor  două  comisii  de  specialitate,  o  rog  pe \ndoamna deputat Ionela Dobrică să ne prezinte raportul. \nDoamna Ionela Viorela Dobrică (de la tribună): \nRaport comun cu privire la numirea în funcția de președinte \nal  Autorității  Naționale  pentru  Administrare  și  Reglementare  în \nComunicații – ANCOM. \nÎn urma procedurii de selecție, membrii celor două comisii au \nconstatat că următorii candidați îndeplinesc condițiile prevăzute la art. \n11 alin. (3) și (4) din Ordonanța de urgență a Guvernului nr. 22/2009 \nprivind  înființarea  Autorității  Naționale  pentru  Administrare  și \nReglementare în Comunicații, aprobată prin Legea nr. 113/2010, cu \nmodificările și completările ulterioare, astfel: \n- Stoica Vlad Ștefan; \n- Catrina Manuela-Maria; \n- Smeeianu Ion  \n- Rozolea Mircea Valentin. \n                                                                                             5                                                                                          \n     \nAnexa nr. 1 cuprinde dosarele candidaților care îndeplinesc \ncondițiile prevăzute la art. 11 alin. (3) și (4) din Ordonanța de urgență \na  Guvernului  nr.  22/2009  privind  înființarea  Autorității  Naționale \npentru  Administrare  și  Reglementare  în  Comunicații,  aprobată  prin \nLegea nr. 113/2010, cu modificările și completările ulterioare. \nAnexa  nr.  2  cuprinde  dosarele  candidaților  care  nu \nîndeplinesc condițiile prevăzute în ordonanța anterior menționată. \nVă mulțumesc. \nDomnul Robert-Marius Cazanciuc: \nDa. \nStimați colegi, \nDacă sunt intervenții? \nVă rog, Grupul USR. \nDomnul Cătălin Drulă (de la tribună): \nDa. \nMulțumesc, domnule președinte. \nIată  o  sală  plină  de  parlamentari,  voie  bună,  pumnii  se \nciocnesc. E ca o reuniune, așa, după vacanță. \nCare  e  motivul  important  al  acestei  reuniuni?  (Vociferări.) \nArde  undeva?  E  urgență?  Măsuri  pe  timp  de  pandemie,  sociale, \neconomice? Nu. (Vociferări.) \nMotivul este același care domină clasa politică de 30 de ani – \ntrocul cu funcții. (Vociferări.) \n                                                                                             6                                                                                          \n     \nLa  ANCOM  și-a  dat  demisia  domnul  Grindeanu,  care  e \nnumărul 2 în PSD, acum. \nBineînțeles, 3 ani de zile a respectat legea și a fost apolitic, \nnu-i așa? \nCă toți știm că legile, de fapt, sunt un pic la mișto și toate \ncriteriile astea. \nDar  și-a  dat  demisia  într-un  final  pentru  că  era  în \nincompatibilitate deja de două luni. \nCare e urgența? \nAvem 2 vicepreședinți care pot prelua cu puteri depline acest \nmandat, iar noul Parlament, legitim, mandatat și ales de români – și \nda, voi, de la PSD, v-ați pierdut legitimitatea în acest Parlament – ar fi \nputut să aleagă un președinte, o persoană care să nu fie politică, care \nsă fie un profesionist în domeniu. \nAșa a fost creată această autoritate, ANCOM. Dacă, iarăși, nu \ntratăm lucrurile la mișto, da? \nÎn 2009, Comisia Europeană ne-a spus că trebuie reglementat \nacest domeniu, o piață de miliarde, acum este și miza 5G pe masă, de \ncătre o autoritate autonomă. \nGrabă,  toți  parlamentarii  vin  să  alegem  pe  cineva  care  e \ndinainte determinat. Știm cu toții că va ieși de aici fostul șef de cabinet \nal domnului Ponta. (Vociferări.) \nPe partea PNL – că tot am vorbit mai devreme despre PSD și \nPNL – nu văd niciun fel de opoziție la această mișcare. N-am văzut să \n                                                                                             7                                                                                          \n     \nfie  vreun  candidat.  Înțeleg  că  sunt  de  acord.  Înțeleg  că  și  domnul \nOrban e de acord. \nDe altfel, și cu Legea care punea un consiliu de 7 oameni, ca \nsă fie mai multe poziții, că sunt mai multe funduri de oameni care cad \npe lângă Parlament și nu mai vin aici pe aceste scaune, era de acord \nPNL. (Vociferări.) \nNu și-a obținut acordul de la președintele Iohannis, al cărui \ngest îl salut, că a atacat la CCR acea lege. \nDar, între timp, mergem înainte cu această numire - pe repede \nînainte - care n-are absolut niciun sens în acest moment, în contextul \nîn  care  ne  aflăm.  Avem  doi  oameni  profesioniști  pe  funcțiile  de \nvicepreședinte, au zeci de ani vechime în instituție. \nÎn aceste condiții, noi, cei de la USR, îl vom vota pe singurul \ncandidat care a reușit să treacă de furcile caudine ale comisiei și să \najungă la plen, care nu e un candidat al PSD, că v-ați pus acolo 3 \ncandidați, dar numai unul e cel ales – fostul șef de cabinet al domnului \nPonta. (Vociferări.) \nVom vota un om care are experiență în domeniul privat, a \nlucrat la o companie mare de telecomunicații și are un CV solid. \nDin păcate, aici s-a făcut o mascaradă. Văd că și colegii de la \nPNL... (Vociferări.) \nUnde e liderul dumneavoastră de grup? Poate are o poziție pe \ntema  asta.  Ce  părere  aveți  despre  faptul  că  PSD  își  pune  omul  la \nANCOM? Ce îndemn de vot aveți astăzi? Îl votați pe Vlad Stoica? \n                                                                                             8                                                                                          \n     \n(Vociferări.)  E  OK,  nu?  Sunteți  în  opoziție  față  de  PSD.  Nu  vă \nînțelegeți. Am înțeles. \nEi,  românii  văd  lucrurile  astea...  (Vociferări.)  ...oricât \nîncercați, oricâți bani pompați în presă – câte 200 de milioane – și așa \nmai departe. \nȘi o să vedeți asta și la votul din 6 decembrie. \nVă mulțumesc. \nDomnul Robert-Marius Cazanciuc: \nDa. \nMulțumesc. \nNoi, de la PSD, vă salutăm cu respect pe dumneavoastră, de \nla USR, prin domnul Simonis. \nVă rog. \nDomnul Alfred-Robert Simonis (de la tribună): \nMulțumesc, domnule președinte, doamnă președinte. \nÎn  primul  rând,  aș  spune  că  legitimitatea  Partidului  Social \nDemocrat n-o stabiliți dumneavoastră, stimați colegi de la USR. Mai \nales că au stabilit românii, în urmă cu două săptămâni, legitimitatea \nfiecăruia dintre noi. \nOr,  în  dreptul  nostru  scrie  1.450  de  primari;  la \ndumneavoastră, vreo 35. \nDe acolo vă luați legitimitatea! (Aplauze.) Din voturi, nu din \nstrigat la Parlament! (Aplauze.) \n                                                                                             9                                                                                          \n     \nPe de altă parte, dumneavoastră ați dat argumente suficiente \npentru care e nevoie urgentă de această numire – „piață de miliarde”, \n„5G”. Citez din dumneavoastră. \nPăi, nu e important ca pe lângă cei doi profesioniști, pe care \ntot Partidul Social Democrat i-a desemnat – uite, asta uitați să spuneți \n–  să  mai  punem  unul,  al  treilea,  să  se  ocupe  de  această  piață  de \nmiliarde, de implementarea 5G și de alte chestiuni importante? \nCât despre necesitatea în grabă de a vota, păi, am și o eu o \nîntrebare,  stimați  colegi  de  la  USR.  Tocmai  s-a  încheiat  plenul \nCamerei Deputaților. Plen al Camerei Deputaților, unde un deputat al \nUSR și-a dat demisia. (Vociferări.) \nAstăzi  ați  trimis  înlocuirea  acelui  deputat  cu  un  alt  coleg \ndeputat și mâine vreți să-l validați. \nCare  e  graba?  De  ce  nu  lăsăm  ca  Parlamentul  viitor  să \nhotărască, eventual? (Vociferări.) \nCând e vorba de colegii dumneavoastră e grabă. \nEventual, sperați că veți câștiga alegerile și că veți putea să \nnumiți dumneavoastră pentru un rest de mandat. \nEu  vreau  să  vă  reamintesc  așa.  Mandatul  președintelui \nANCOM a început în urmă cu 2 ani și jumătate, în acest Parlament. \nExistă un rest de mandat, de 2 ani și jumătate, și este atributul acestui \nParlament să dea restul de mandat, să pună omul pe restul de mandat. \nE simplu. (Aplauze.) \nDomnul Robert-Marius Cazanciuc: \nDa. \n                                                                                             10                                                                                          \n     \nMulțumesc. \nDin partea Grupului minorităților, domnul deputat Grosaru, \nvă rog. \nDomnul Andi-Gabriel Grosaru (de la tribună): \nDomnule președinte, \nStimați colegi, \nTrebuie  să  facem  o  mențiune.  În  primul  rând,  pentru \ncorectitudine. \nPoate unii dintre colegii noștri sunt în continuare în vacanță, \ndar Camera Deputaților... Parlamentul României a lucrat și în sesiune \nextraordinară. \nDeci nu am fost în vacanță. \nVă mulțumesc. \nDomnul Robert-Marius Cazanciuc: \nMulțumesc. \nDacă nu mai sunt alte intervenții, stimați colegi, luăm act de \nraportul comun întocmit de cele două comisii de specialitate. \nȘi vă reamintesc, conform art. 99 din Regulamentul comun al \nCamerei  și  Senatului,  pentru  numirea  președintelui  Autorității \nNaționale pentru Administrare și Reglementare în Comunicații, votul \neste secret și se exprimă prin buletine de vot care vor fi completate \nconform propunerilor din raportul comisiilor. \n                                                                                             11                                                                                          \n     \nPentru  a  fi  aprobată  numirea  președintelui  Autorității \nNaționale  pentru  Administrare  și  Reglementare  în  Comunicații  este \nnecesar votul majorității senatorilor și deputaților prezenți. \nStimați colegi, \nAm finalizat dezbaterile. \nVă reamintesc modalitatea de vot în cazul votului secret cu \nbuletine de vot. \nÎn Sala „Barbu Catargiu” este amplasată urna de vot. \nFiecare deputat și senator va primi buletinul de vot. \nSenatorul și deputatul votează pentru numire lăsând neatinse \nnumele și prenumele persoanei propuse pentru a fi numită și votează \ncontra numirii tăind numele persoanei propuse. \nSunt nule buletinele de vot care nu poartă ștampila de control \nși cele pe care numărul candidaților, ale căror nume nu au fost tăiate, \ndepășește numărul funcțiilor pentru care se face alegerea. \nCu  aceste  precizări,  stimați  colegi,  urmează  exprimarea \nvotului. \nÎi  invit  pe  domnii  chestori  în  sala  Biroului  permanent  al \nCamerei, „Barbu Catargiu”. \nGrupurile  parlamentare  vor  vota  conform  programului \nanunțat anterior. \nVă rog, chestorii. \n(Domnul  deputat  Florin-Claudiu  Roman  solicită  să  ia \ncuvântul.) \nO chestiune de procedură, domnul Roman, vă rog. \n                                                                                             12                                                                                          \n     \nDomnul Florin-Claudiu Roman (de la tribună): \nMulțumesc, domnule președinte. \nDoamnelor și domnilor colegi, \nBolșevismul  are  o  nouă  culoare  politică  în  Parlamentul \nRomâniei prin Uniunea Salvați România. (Râsete.) \nDomnul  deputat  sau  tovarășul  deputat  Claudiu  Năsui,  „un \nbăiat din stele”, cum se spune în popor, a venit să ne spună astăzi că \npoate fi cel mai mare lansator de fake news din Parlamentul României. \nSă vii să faci acuzații mizerabile spunând că o autoritate de \nreglementare  independentă  trebuie  ținută  sub  sfera  intereselor \noperatorilor de pe piață înseamnă bolșevism, domnule Năsui. \nEu  credeam  că  cine  a  stat 5  ani  la  ruși  nu  poate  gândi  ca \nBush, dar am văzut că sunteți mai socialist și mai bolșevic decât foarte \nmulți dintre cei care sunt reprezentanți ai acestui sistem. \nCum  puteți  dumneavoastră,  vă  întreb,  să  spuneți  asemenea \nminciuni, împreună cu Vlad Voiculescu? Cum puteți? \nDumneavoastră știți că în Legea de funcționare a ASF existau \naceste prevederi? \nÎncercați să mințiți poporul spunând că liberalii dau privilegii. \nSă vă fie rușine, domnule Năsui! \nDacă pentru dumneavoastră un reprezentant al unei autorități \nde reglementare, din Franța, din Germania, din Italia, de unde doriți \ndumneavoastră,  are  dreptul  să-i fie decontată  diurna dacă  nu  stă  în \nBucurești și dacă domiciliază în altă parte, cum puteți să mințiți în \nhalul ăsta? Chiar nu mai aveți rușine? \n                                                                                             13                                                                                          \n     \nCum  puteți  dumneavoastră  să  nu  înțelegeți  că  pe  piața \nasigurărilor cei care controlează societățile de asigurări nu pot fi ca \nnivel  de  salarizare  sub  cei  pe  care  îi  controlează...?  Dacă  nu  vrem \ncorupție, domnule Năsui. \nSau vreți corupție? \nCe vreți? Ca să înțelegem. \nAveți o teorie bolșevică, îmi pare foarte rău să vă spun. \nAveți o teorie socialistă, aveți o teorie stângistă. \nȘi faceți asta doar din disperare. Pentru că la recentele alegeri \nprocentul dumneavoastră este la limită pentru intrarea în Parlament ca \nalianță. \nChiar nu mai aveți rușine? Chiar nu puteți să vă opriți din \ntăvălugul minciunilor pe care le rostogoliți în mediul online? \nAm sperat ca dumneavoastră, ca fiind un parlamentar tânăr, \nsă aveți puterea să recunoașteți ceea ce trebuie și ceea ce nu trebuie. \nVeniți și spuneți, știm noi cum fac, își mută domiciliul. \nPăi, ați făcut dumneavoastră? Sau de unde știți treaba asta? \n(Vociferări.) \nChiar nu mai aveți rușine? Pentru dumneavoastră chiar toate \nautoritățile statului trebuie călcate în picioare? (Vociferări.) \nDomnule Năsui, lăsați populismul deoparte! V-am mai spus \nde vreo două-trei ori și am tăcut, sperând că ați înțeles că nu puteți \ncălca în picioare orice în țara asta. \n                                                                                             14                                                                                          \n     \nLegea  spune  foarte  clar  –  autoritatea  de  reglementare,  cea \ncare controlează piața, trebuie să aibă o salarizare corespunzătoare cu \ncei de pe piață. Știți de ce? Pentru că așa spune legea, domnule Năsui. \nNu vă convine, modificați legea. \nDar asta spune legea, domnule Năsui, nu altceva. \nNu mai faceți populisme și ipocrizie de 2 bani! \nÎmi pare foarte rău că am crezut odată că aveți caracter! Nu \naveți, domnule Năsui! (Aplauze. Vociferări.) \nDomnul Robert-Marius Cazanciuc: \nStimați colegi, \nInvit  membrii  Birourilor  permanente  la  Sala  „Barbu \nCatargiu”. \nDeci membrii Birourilor celor două Camere vă rog, la Sala \n„Barbu Catargiu”. \n(Domnul deputat Claudiu-Iulius-Gavril Năsui solicită să ia \ncuvântul.) \n(În  continuare,  conducerea  ședinței  a  fost  preluată  de \ndoamna  deputat  Carmen-Ileana  Mihălcescu,  vicepreședinte  al \nCamerei Deputaților.) \nDoamna Carmen-Ileana Mihălcescu: \nDrept la replică, domnul Năsui, vă rog. \nDomnul Claudiu-Iulius-Gavril Năsui (de la tribună): \nMulțumesc frumos, doamnă președinte, pentru acest drept la \nreplică. \n                                                                                             15                                                                                          \n     \nÎn primul rând, subiectul era ANCOM, altă instituție căpușată \npolitic, după cum foarte bine știți. \nȘi, domnule Roman, știți foarte bine ce ați făcut. \nDomnul Florin-Claudiu Roman (din sală): \nCe-am făcut? \nDomnul Claudiu-Iulius-Gavril Năsui (de la tribună): \nAți introdus un proiect de lege, acum 3 zile, pe care l-ați pus \npe repede înainte, astăzi, în Comisia pentru buget, finanțe... \nDomnul Florin-Claudiu Roman (din sală): \nEu? \nDomnul Claudiu-Iulius-Gavril Năsui (de la tribună): \nÎn Biroul permanent, a fost pus ieri. Astăzi a fost convocată \nComisia  pentru  buget,  finanțe,  cu  proiectul  dumneavoastră,  semnat \nnumai de dumneavoastră, în care se află noi privilegii, noi beneficii... \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n...noi beneficii pentru membrii Consiliului de administrație al \nASF. \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n                                                                                             16                                                                                          \n     \nAnume? Stați să vă spun. \nNu vă... nu vă impacientați, că toate lucrurile se află și toate \nlucrurile sunt scrise. \nDoamna Carmen-Ileana Mihălcescu: \nAveți la dispoziție... \nDomnul Claudiu-Iulius-Gavril Năsui (de la tribună): \nAm avut speranța... \nDoamna Carmen-Ileana Mihălcescu: \n... două minute. Mai puțin de două minute... \nDomnul Claudiu-Iulius-Gavril Năsui (de la tribună): \n...că ați semnat un lucru fără să-l știți. \nDoamna Carmen-Ileana Mihălcescu: \n...pentru drept la replică. \nDomnul Claudiu-Iulius-Gavril Năsui (de la tribună): \nDar, după vehemența dumneavoastră, văd că chiar susțineți \ncu  aplomb  să  fie  privilegiile...  (Vociferări.)  ...pentru  cei  mai  mari \nbugetari de lux ai României și mai mari. \nȘi mai aveți tupeul, apoi, să spuneți că noi suntem bolșevici?! \n(Vociferări.) \nDumneavoastră  vreți  să  dați  din  banii  poporului,  din  banii \ncontribuabililor,  din  banii  oamenilor  care  plătesc  taxe  și  impozite, \nprivilegii mai mari! Și cei care sunt socialiști sunt USR? (Vociferări.) \nFals! \n                                                                                             17                                                                                          \n     \nSocialiștii sunt cei care iau de la toată lumea, de la cei care \nmuncesc  în  economia  reală,  prin  taxe  și  impozite  și  dau  unei \nnomenclaturi. Unei nomenclaturi politice ca aceea pe care o salvați \ndumneavoastră. \nPuteți  să  spuneți  ce  calomnii  doriți  dumneavoastră  și \nminciuni de Antena 3! Nu vă fac cinste, așa cum nici acest proiect de \nlege nu vă face cinste! \nDacă  aveți  pic  de  respect  pentru  poporul  român,  pentru \ncontribuabil, pentru liberalism și pentru orice ce-ar putea să însemne \nPNL  sau  de  dreapta  în  România,  veți  susține  eliminarea  acelui \namendament rușinos. \nUn amendament prin care – ca să fie clar pentru toată lumea \n– membrii Consiliului de administrație al ASF câștigă diurne în plus, \ndrepturi în plus, în cazul în care nu-și pun domiciliul în București. \nMă întrebați pe mine cine nu-și pune domiciliul în București? \nFaceți o mică investigație... (Vociferări.) \nPăi, nu. Nici eu. \nDoamna Carmen-Ileana Mihălcescu: \nAți  depășit  cele  două  minute,  domnule  Năsui,  vă  rog  să \nîncheiați. \nDomnul Claudiu-Iulius-Gavril Năsui (de la tribună): \nDar, ce, dreptul la replică e de doar două minute? \nDoamna Carmen-Ileana Mihălcescu: \nDreptul la replică e de două minute. \n                                                                                             18                                                                                          \n     \nMulțumesc. \nDomnul Claudiu-Iulius-Gavril Năsui (de la tribună): \nDar atacul poate să fie mai mult decât replica?! (Râsete.) \nDoamna Carmen-Ileana Mihălcescu: \nAcesta este regulamentul. \nDomnul Claudiu-Iulius-Gavril Năsui (de la tribună): \nAdică trebuie să existe o proporționalitate. \nDoamna Carmen-Ileana Mihălcescu: \nVreți să-l ignorați, înțeleg. \nVă rog, continuați. \nDomnul Claudiu-Iulius-Gavril Năsui (de la tribună): \nBun. Doar voiam să  menționez faptul că acest proiect este \nunul rușinos, care trece de data asta și cu susținerea PSD și a PNL. O \nfrăție pe care am mai văzut-o și care aș spera că se va termina sau că \ns-a terminat. \nȘi, da, socialism înseamnă să iei de la cei care produc, să iei \nprin taxe și impozite, și să dai unei minorități care se întâmplă să fie \nvremelnic la putere și să aibă influență politică. \nOr, proiectul acesta de lege exact asta face. \nȘi nu face doar asta, face chiar mai mult de atât. Mai reduce \nși  răspunderea  penală  și  civilă  pentru  membrii  Consiliului  de \nadministrație al ASF. \nToate lucrurile acestea sunt negru pe alb. \n                                                                                             19                                                                                          \n     \nDacă mă atacați pe mine, ca persoană, sau partidul din care \nfac parte, și spuneți că asta este socialism, asta nu înseamnă automat \ncă este adevărat și nu înseamnă că aveți dreptate. Dimpotrivă! Dacă vă \ndoriți o societate mai liberă și mai de dreapta trebuie tocmai să nu ne \nmai batem joc de taxele și impozitele oamenilor și să nu mai creăm \nbeneficii speciale pentru câțiva privilegiați care sunt  puși în funcții \npolitice. \nȘi asta este tot ce ne dorim. \nȘi  încă  un  lucru.  Proiectul  dumneavoastră  care  trece  pe \nrepede înainte prin toate comisiile sau, mă rog, comisiile relevante, \nnici măcar n-are avize de la Consiliul Legislativ și de la... nimic. A \nfost pus ieri pe ordinea de zi, cu termen de primire puncte de vedere \nazi. De ieri până azi. Pentru o chestiune pe care, haideți să fim serioși, \nnu  ajută  decât  minoritatea  care  se  află  vremelnic  în  Consiliul  de \nadministrație al ASF. \nȘi pentru lucrurile acestea nu doar că nu mi-e rușine... \nDoamna Carmen-Ileana Mihălcescu: \nMulțumesc. \nDomnul Claudiu-Iulius-Gavril Năsui (de la tribună): \n...sunt mândru. \nDoamna Carmen-Ileana Mihălcescu: \nMulțumesc frumos. \nDomnul Claudiu-Iulius-Gavril Năsui (de la tribună): \nȘi o să fac asta și în viitoarea legislatură... \n                                                                                             20                                                                                          \n     \nDoamna Carmen-Ileana Mihălcescu: \nDomnule Roman... \nDomnul Claudiu-Iulius-Gavril Năsui (de la tribună): \n...și în oricare legislatură mă voi afla aici... \nDoamna Carmen-Ileana Mihălcescu: \n...vă rog să interveniți cu un drept la replică. \nDomnul Claudiu-Iulius-Gavril Năsui (de la tribună): \n...să combat aceste privilegii pe care le faceți pentru prietenii \ndumneavoastră politici. \nMulțumesc. (Aplauze.) \nDoamna Carmen-Ileana Mihălcescu: \nDar vă rog să nu generați un alt drept la replică, vă rog foarte \nmult. \nMulțumesc. \nDomnul Florin-Claudiu Roman (de la tribună): \nNu, doamnă președinte, nu voi vorbi despre Troțki, că tocmai \nl-am auzit pe noul Troțki din USR. (Râsete.) \nMi-am amintit de discursurile lui Troțki, bolșevicul, care sunt \ncopie la indigo cu ceea ce a spus antevorbitorul meu. \nAm să încerc să-i explic domnului, tovarășului deputat Năsui, \nceea  ce  nu  va  pricepe  niciodată  și  ceea  ce  el  prezintă  ca  fiind \nprivilegii. \n                                                                                             21                                                                                          \n     \nDacă n-ați fi un – haideți, să nu folosesc un termen dur – un \nom care... \nPuneți mâna pe carte și citiți legea! \nVeți observa, veți observa, domnule deputat, că întotdeauna, \ncu  o  scurtă  perioadă,  de  2  ani  de  zile,  membrii...  Consiliului  de \nsupraveghere  se  numește,  nu  consiliu  de  administrație.  Nu  e  o \nsocietate comercială, e o autoritate de reglementare. \nDeci prima lecție pe care v-o dau astăzi de la tribună este să \nfaceți  diferența  între  o  societate  comercială,  cu  un  consiliu  de \nadministrație, și o autoritate de reglementare condusă de un consiliu \nde supraveghere. (Vociferări.) \nÎn altă ordine de idei, până acum 4 ani de zile, tot ceea ce \nînsemna autoritate de pe piața bancară – ASF, CNVM, chiar și BNR – \ndacă vă uitați în lege veți observa că nu erau trași la răspundere penală \npentru vot, domnule Năsui. Pentru votul pe care îl exprimă. \nȘi este peste tot în lume așa. Și am să vă explic și de ce, ca să \npricepeți și dumneavoastră, că văd că pricepeți mai greu. (Vociferări.) \nNu poți să te duci să aplici o sancțiune care înseamnă 1% din \ncapitalul social, unei firme de asigurări care are un capital social de \nsute de milioane de euro, fără să stai cu sabia deasupra capului că \ncineva din piață are suficienți bani să plătească tot ceea ce înseamnă \nparte de atac public. \nTrebuie să iei decizii corecte, și atunci trebuie să fii protejat \nde lege, pentru vot! \n                                                                                             22                                                                                          \n     \nEste  a  doua  lecție  pe  care  v-o  dau,  pentru  că  nu  faceți \ndiferența între una și alta. \nA treia chestiune pe care am să v-o spun, domnule Năsui. \nÎmi asum integral acest proiect de lege. Și știu exact ce-am \nscris acolo. \nDe exemplu, am trecut un articol în care am spus că paza \ntrebuie  asigurată  de  jandarmerie.  Știți  de  ce?  Știți  de  ce?  Vreți  să \nrămână aceeași firmă privată care a căpușat ASF? Asta vreți? Asta vă \nderanjează? \nV-ați băgat pe un teren pe care dumneavoastră vreți să păreți \ncă-l cunoașteți. \nNu-l cunoașteți, domnule Năsui, îmi pare foarte rău. \nDar nu doar că nu-l cunoașteți, atât timp cât faceți o confuzie \ngravă între o autoritate de reglementare independentă și o societate \ncomercială,  între  un  consiliu  de  supraveghere  și  un  consiliu  de \nadministrație, înțeleg foarte clar că habar nu aveți pe ce lume trăiți. \nVă  mai  rog,  pentru  ultima  dată,  terminați  cu  populismele. \nDacă vreți să fiți în conducerea acestei țări, dumneavoastră trebuie să \nfaceți dovada că sunteți pregătit! Or, atâta timp cât, vă repet, nu faceți \ndiferența între o societate comercială și o autoritate de reglementare, \ncare  trebuie  să  fie  independentă,  domnule  Năsui,  și  unde \ndumneavoastră v-ați trimis reprezentant, atâta timp cât nu înțelegeți, \natâta  timp  cât  nu  înțelegeți  care  e  diferența  între  consiliul  de \nadministrație al unei societăți comerciale și consiliul de supraveghere, \natâta timp cât nu înțelegeți că într-o democrație puternică autoritățile \n                                                                                             23                                                                                          \n     \nde  reglementare  trebuie  susținute  prin  lege,  tocmai  ca  să  nu  fie \ncoruptibile,  înseamnă  că  de  fapt  principiul  dumneavoastră  de  viață \neste: „Cine a stat 5 ani la ruși nu poate gândi ca Bush!”. \nÎmi pare foarte rău pentru dumneavoastră, chiar vă credeam \nun om pregătit. Mi-am dat seama că sunteți praf și pulbere! \nDoamna Carmen-Ileana Mihălcescu: \nMulțumesc. \n \nDupă exercitarea votului \n(În continuare, conducerea ședinței a fost preluată de domnul \nsenator Robert-Marius Cazanciuc, vicepreședinte al Senatului.) \nDomnul Robert-Marius Cazanciuc: \nStimați colegi, \nSala, aproape plină. Așa că reluăm lucrările. \nAvem procesul-verbal? \nDomnul Mario-Ovidiu Oprea (din sală): \nDa. \nDomnul Robert-Marius Cazanciuc: \nDa? \nVă rog, domnul senator Mario Oprea. \nRezultatul votului. \nDomnul Mario-Ovidiu Oprea (de la tribună): \nBună ziua, tuturor! \n                                                                                             24                                                                                          \n     \nDau  citire  procesului-verbal  referitor  la  rezultatul  votului \nexprimat  de  către  deputați  și  senatori  cu  privire  la  numirea \npreședintelui  Autorității  Naționale  pentru  Administrare  și \nReglementare în Comunicații. \nBirourile  permanente  ale  celor  două  Camere  ale \nParlamentului,  în  temeiul  art.  44  alin.  (4)  din  Regulamentul \nactivităților comune ale Camerei Deputaților și Senatului, republicat, \nau procedat la verificarea și numărarea voturilor exprimate prin vot \nsecret cu buletine, de către deputați și senatori, asupra propunerii de \nnumire  în  funcția  de  președinte  al  Autorității  Naționale  pentru \nAdministrare  și  Reglementare  în  Comunicații,  și  au  constatat \nurmătoarele: \n- Numărul total al deputaților și senatorilor: 464; \n- Numărul deputaților și senatorilor prezenți: 322; \n- Numărul total de voturi exprimate: 322; \n- Numărul de voturi anulate: 3; \n- Numărul total de voturi valabil exprimate: 319. \nDupă  verificarea  și  numărarea  voturilor  au  rezultat \nurmătoarele: \nDomnul Stoica Vlad Ștefan:  \n- voturi pentru: 283; \n- voturi contra: 36. \nDoamna Catrina Maria-Manuela: \n- voturi pentru: 12; \n- voturi contra: 307. \n                                                                                             25                                                                                          \n     \nDomnul Smeeianu Ion: \n- voturi pentru: 1; \n- voturi contra: 318. \nDomnul Rozolea Mircea Valentin: \n- voturi pentru: 23; \n- voturi contra: 296. \nCa urmare, Birourile permanente au constatat că este întrunită \nmajoritatea de voturi necesară pentru numirea domnului Stoica Vlad \nȘtefan  în  funcția  de  președinte  al  Autorității  Naționale  pentru \nAdministrare și Reglementare în Comunicații, pentru perioada rămasă \na mandatului de 6 ani început în data de 11 mai 2017. \nMulțumesc. \nDomnul Robert-Marius Cazanciuc: \nDa. \nMulțumesc domnului senator Mario Oprea. \nStimați colegi, \nAșa cum am fost deja informați, potrivit rezultatului votului, \nParlamentul  României  a  hotărât  numirea  domnului  Vlad  Stoica  în \nfuncția de președinte al ANCOM. \nÎi dorim succes și înțelepciune într-o misiune complicată în \naceste vremuri! \nStimați colegi, \nOrdinea de zi a fost epuizată. \nDeclar  închisă  ședința  comună  a  Camerei  Deputaților  și \nSenatului. \n                                                                                             26                                                                                          \n     \nSă ne revedem sănătoși! \n \nȘedința s-a încheiat la ora 15,16. \n \n \n "
    },
    "36": {
        "start_text": "Domnul Claudiu-Iulius-Gavril Năsui :",
        "start_index": -1,
        "end_text": "Doamna Carmen-Ileana Mihălcescu:",
        "end_index": -1,
        "text": "                                                       1                                                                                          \n     \n13 octombrie 2020 – ședință comună \n \n \nS U M A R \n \n1.  Numirea  președintelui  Autorității  Naționale  3. \npentru Administrare și Reglementare în Comunicații \n(ANCOM). \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n \nS T E N O G R A M A \nȘedinței comune  \na Camerei Deputaților și Senatului \ndin ziua de 13 octombrie 2020 \n \nȘedința a început la ora 13,03. \nLucrările ședinței au fost conduse de domnul senator Robert-\nMarius Cazanciuc, vicepreședinte al Senatului, și de doamna deputat \nCarmen-Ileana  Mihălcescu,  vicepreședinte  al  Camerei  Deputaților, \nasistați  de  domnul  deputat  Iulian  Iancu,  secretar  al  Camerei \nDeputaților, și de domnul senator Mario-Ovidiu Oprea, secretar al \nSenatului. \nDomnul Robert-Marius Cazanciuc: \nBucuria  acestei  revederi  nu  va  dura  foarte  mult  în  sala  de \nplen, după cum știți deja. \nDoamnelor și domnilor deputați și senatori, \nDeclar  deschisă  ședința  comună  de  astăzi  a  Senatului  și \nCamerei Deputaților. \nStimați colegi, \nOrdinea  de  zi,  programul  de  lucru,  precum  și  formula  de \ndesfășurare  pentru  ședința  comună  au  fost  stabilite  de  Birourile \npermanente ale celor două Camere, cu participarea liderilor grupurilor \nparlamentare și sunt afișate pe site-urile celor două Camere. \n                                                                                             3                                                                                          \n     \nProgramul de lucru va dura până la finalizarea ordinii de zi. \nPe ordinea de zi astăzi avem numirea președintelui Autorității \nNaționale pentru Administrare și Reglementare în Comunicații. \nStimați colegi, \nCu privire la desfășurarea votului secret cu buletine, Birourile \npermanente reunite, cu participarea liderilor grupurilor parlamentare, \npropun următoarea procedură. \nExercitarea votului secret cu buletine de vot se va face pe \ngrupuri  parlamentare,  în  sala  Biroului  permanent  al  Camerei \nDeputaților, Sala „Barbu Catargiu”, de la nivelul P1, după următorul \nprogram: \n13,30-14,05  –  Grupurile  parlamentare  ale  PSD,  precum  și \nsenatorii și deputații neafiliați; \n14,05-14,15 – Grupul parlamentar al minorităților naționale \ndin Camera Deputaților; \n14,15-14,35 – Grupurile parlamentare ale PNL; \n14,35-14,50 – Grupurile parlamentare ale USR; \n14,50-15,05 – Grupurile parlamentare ale UDMR; \n15,05-15,15 – Grupul parlamentar PRO România din Camera \nDeputaților; \n15,15-15,25  –  Grupul  parlamentar  al  PMP  din  Camera \nDeputaților. \nStimați colegi, \n                                                                                             4                                                                                          \n     \nÎn  sala  de  vot  „Barbu  Catargiu”  vor  fi  prezenți  permanent \nchestorii  care  înmânează  buletinele  de  vot  și  secretarul  care \nconsemnează prezența parlamentarilor la vot. \nCum spuneam, avem pe ordinea de zi numirea în funcția de \npreședinte  al  Autorității  Naționale  pentru  Administrare  și \nReglementare în Comunicații. \nRaportul  comun  al  Comisiilor  pentru  comunicații  și \ntehnologia  informației,  ale  celor  două  Camere  ale  Parlamentului,  a \nfost afișat pe paginile de Internet ale celor două Camere. \nDin  partea  celor  două  comisii  de  specialitate,  o  rog  pe \ndoamna deputat Ionela Dobrică să ne prezinte raportul. \nDoamna Ionela Viorela Dobrică (de la tribună): \nRaport comun cu privire la numirea în funcția de președinte \nal  Autorității  Naționale  pentru  Administrare  și  Reglementare  în \nComunicații – ANCOM. \nÎn urma procedurii de selecție, membrii celor două comisii au \nconstatat că următorii candidați îndeplinesc condițiile prevăzute la art. \n11 alin. (3) și (4) din Ordonanța de urgență a Guvernului nr. 22/2009 \nprivind  înființarea  Autorității  Naționale  pentru  Administrare  și \nReglementare în Comunicații, aprobată prin Legea nr. 113/2010, cu \nmodificările și completările ulterioare, astfel: \n- Stoica Vlad Ștefan; \n- Catrina Manuela-Maria; \n- Smeeianu Ion  \n- Rozolea Mircea Valentin. \n                                                                                             5                                                                                          \n     \nAnexa nr. 1 cuprinde dosarele candidaților care îndeplinesc \ncondițiile prevăzute la art. 11 alin. (3) și (4) din Ordonanța de urgență \na  Guvernului  nr.  22/2009  privind  înființarea  Autorității  Naționale \npentru  Administrare  și  Reglementare  în  Comunicații,  aprobată  prin \nLegea nr. 113/2010, cu modificările și completările ulterioare. \nAnexa  nr.  2  cuprinde  dosarele  candidaților  care  nu \nîndeplinesc condițiile prevăzute în ordonanța anterior menționată. \nVă mulțumesc. \nDomnul Robert-Marius Cazanciuc: \nDa. \nStimați colegi, \nDacă sunt intervenții? \nVă rog, Grupul USR. \nDomnul Cătălin Drulă (de la tribună): \nDa. \nMulțumesc, domnule președinte. \nIată  o  sală  plină  de  parlamentari,  voie  bună,  pumnii  se \nciocnesc. E ca o reuniune, așa, după vacanță. \nCare  e  motivul  important  al  acestei  reuniuni?  (Vociferări.) \nArde  undeva?  E  urgență?  Măsuri  pe  timp  de  pandemie,  sociale, \neconomice? Nu. (Vociferări.) \nMotivul este același care domină clasa politică de 30 de ani – \ntrocul cu funcții. (Vociferări.) \n                                                                                             6                                                                                          \n     \nLa  ANCOM  și-a  dat  demisia  domnul  Grindeanu,  care  e \nnumărul 2 în PSD, acum. \nBineînțeles, 3 ani de zile a respectat legea și a fost apolitic, \nnu-i așa? \nCă toți știm că legile, de fapt, sunt un pic la mișto și toate \ncriteriile astea. \nDar  și-a  dat  demisia  într-un  final  pentru  că  era  în \nincompatibilitate deja de două luni. \nCare e urgența? \nAvem 2 vicepreședinți care pot prelua cu puteri depline acest \nmandat, iar noul Parlament, legitim, mandatat și ales de români – și \nda, voi, de la PSD, v-ați pierdut legitimitatea în acest Parlament – ar fi \nputut să aleagă un președinte, o persoană care să nu fie politică, care \nsă fie un profesionist în domeniu. \nAșa a fost creată această autoritate, ANCOM. Dacă, iarăși, nu \ntratăm lucrurile la mișto, da? \nÎn 2009, Comisia Europeană ne-a spus că trebuie reglementat \nacest domeniu, o piață de miliarde, acum este și miza 5G pe masă, de \ncătre o autoritate autonomă. \nGrabă,  toți  parlamentarii  vin  să  alegem  pe  cineva  care  e \ndinainte determinat. Știm cu toții că va ieși de aici fostul șef de cabinet \nal domnului Ponta. (Vociferări.) \nPe partea PNL – că tot am vorbit mai devreme despre PSD și \nPNL – nu văd niciun fel de opoziție la această mișcare. N-am văzut să \n                                                                                             7                                                                                          \n     \nfie  vreun  candidat.  Înțeleg  că  sunt  de  acord.  Înțeleg  că  și  domnul \nOrban e de acord. \nDe altfel, și cu Legea care punea un consiliu de 7 oameni, ca \nsă fie mai multe poziții, că sunt mai multe funduri de oameni care cad \npe lângă Parlament și nu mai vin aici pe aceste scaune, era de acord \nPNL. (Vociferări.) \nNu și-a obținut acordul de la președintele Iohannis, al cărui \ngest îl salut, că a atacat la CCR acea lege. \nDar, între timp, mergem înainte cu această numire - pe repede \nînainte - care n-are absolut niciun sens în acest moment, în contextul \nîn  care  ne  aflăm.  Avem  doi  oameni  profesioniști  pe  funcțiile  de \nvicepreședinte, au zeci de ani vechime în instituție. \nÎn aceste condiții, noi, cei de la USR, îl vom vota pe singurul \ncandidat care a reușit să treacă de furcile caudine ale comisiei și să \najungă la plen, care nu e un candidat al PSD, că v-ați pus acolo 3 \ncandidați, dar numai unul e cel ales – fostul șef de cabinet al domnului \nPonta. (Vociferări.) \nVom vota un om care are experiență în domeniul privat, a \nlucrat la o companie mare de telecomunicații și are un CV solid. \nDin păcate, aici s-a făcut o mascaradă. Văd că și colegii de la \nPNL... (Vociferări.) \nUnde e liderul dumneavoastră de grup? Poate are o poziție pe \ntema  asta.  Ce  părere  aveți  despre  faptul  că  PSD  își  pune  omul  la \nANCOM? Ce îndemn de vot aveți astăzi? Îl votați pe Vlad Stoica? \n                                                                                             8                                                                                          \n     \n(Vociferări.)  E  OK,  nu?  Sunteți  în  opoziție  față  de  PSD.  Nu  vă \nînțelegeți. Am înțeles. \nEi,  românii  văd  lucrurile  astea...  (Vociferări.)  ...oricât \nîncercați, oricâți bani pompați în presă – câte 200 de milioane – și așa \nmai departe. \nȘi o să vedeți asta și la votul din 6 decembrie. \nVă mulțumesc. \nDomnul Robert-Marius Cazanciuc: \nDa. \nMulțumesc. \nNoi, de la PSD, vă salutăm cu respect pe dumneavoastră, de \nla USR, prin domnul Simonis. \nVă rog. \nDomnul Alfred-Robert Simonis (de la tribună): \nMulțumesc, domnule președinte, doamnă președinte. \nÎn  primul  rând,  aș  spune  că  legitimitatea  Partidului  Social \nDemocrat n-o stabiliți dumneavoastră, stimați colegi de la USR. Mai \nales că au stabilit românii, în urmă cu două săptămâni, legitimitatea \nfiecăruia dintre noi. \nOr,  în  dreptul  nostru  scrie  1.450  de  primari;  la \ndumneavoastră, vreo 35. \nDe acolo vă luați legitimitatea! (Aplauze.) Din voturi, nu din \nstrigat la Parlament! (Aplauze.) \n                                                                                             9                                                                                          \n     \nPe de altă parte, dumneavoastră ați dat argumente suficiente \npentru care e nevoie urgentă de această numire – „piață de miliarde”, \n„5G”. Citez din dumneavoastră. \nPăi, nu e important ca pe lângă cei doi profesioniști, pe care \ntot Partidul Social Democrat i-a desemnat – uite, asta uitați să spuneți \n–  să  mai  punem  unul,  al  treilea,  să  se  ocupe  de  această  piață  de \nmiliarde, de implementarea 5G și de alte chestiuni importante? \nCât despre necesitatea în grabă de a vota, păi, am și o eu o \nîntrebare,  stimați  colegi  de  la  USR.  Tocmai  s-a  încheiat  plenul \nCamerei Deputaților. Plen al Camerei Deputaților, unde un deputat al \nUSR și-a dat demisia. (Vociferări.) \nAstăzi  ați  trimis  înlocuirea  acelui  deputat  cu  un  alt  coleg \ndeputat și mâine vreți să-l validați. \nCare  e  graba?  De  ce  nu  lăsăm  ca  Parlamentul  viitor  să \nhotărască, eventual? (Vociferări.) \nCând e vorba de colegii dumneavoastră e grabă. \nEventual, sperați că veți câștiga alegerile și că veți putea să \nnumiți dumneavoastră pentru un rest de mandat. \nEu  vreau  să  vă  reamintesc  așa.  Mandatul  președintelui \nANCOM a început în urmă cu 2 ani și jumătate, în acest Parlament. \nExistă un rest de mandat, de 2 ani și jumătate, și este atributul acestui \nParlament să dea restul de mandat, să pună omul pe restul de mandat. \nE simplu. (Aplauze.) \nDomnul Robert-Marius Cazanciuc: \nDa. \n                                                                                             10                                                                                          \n     \nMulțumesc. \nDin partea Grupului minorităților, domnul deputat Grosaru, \nvă rog. \nDomnul Andi-Gabriel Grosaru (de la tribună): \nDomnule președinte, \nStimați colegi, \nTrebuie  să  facem  o  mențiune.  În  primul  rând,  pentru \ncorectitudine. \nPoate unii dintre colegii noștri sunt în continuare în vacanță, \ndar Camera Deputaților... Parlamentul României a lucrat și în sesiune \nextraordinară. \nDeci nu am fost în vacanță. \nVă mulțumesc. \nDomnul Robert-Marius Cazanciuc: \nMulțumesc. \nDacă nu mai sunt alte intervenții, stimați colegi, luăm act de \nraportul comun întocmit de cele două comisii de specialitate. \nȘi vă reamintesc, conform art. 99 din Regulamentul comun al \nCamerei  și  Senatului,  pentru  numirea  președintelui  Autorității \nNaționale pentru Administrare și Reglementare în Comunicații, votul \neste secret și se exprimă prin buletine de vot care vor fi completate \nconform propunerilor din raportul comisiilor. \n                                                                                             11                                                                                          \n     \nPentru  a  fi  aprobată  numirea  președintelui  Autorității \nNaționale  pentru  Administrare  și  Reglementare  în  Comunicații  este \nnecesar votul majorității senatorilor și deputaților prezenți. \nStimați colegi, \nAm finalizat dezbaterile. \nVă reamintesc modalitatea de vot în cazul votului secret cu \nbuletine de vot. \nÎn Sala „Barbu Catargiu” este amplasată urna de vot. \nFiecare deputat și senator va primi buletinul de vot. \nSenatorul și deputatul votează pentru numire lăsând neatinse \nnumele și prenumele persoanei propuse pentru a fi numită și votează \ncontra numirii tăind numele persoanei propuse. \nSunt nule buletinele de vot care nu poartă ștampila de control \nși cele pe care numărul candidaților, ale căror nume nu au fost tăiate, \ndepășește numărul funcțiilor pentru care se face alegerea. \nCu  aceste  precizări,  stimați  colegi,  urmează  exprimarea \nvotului. \nÎi  invit  pe  domnii  chestori  în  sala  Biroului  permanent  al \nCamerei, „Barbu Catargiu”. \nGrupurile  parlamentare  vor  vota  conform  programului \nanunțat anterior. \nVă rog, chestorii. \n(Domnul  deputat  Florin-Claudiu  Roman  solicită  să  ia \ncuvântul.) \nO chestiune de procedură, domnul Roman, vă rog. \n                                                                                             12                                                                                          \n     \nDomnul Florin-Claudiu Roman (de la tribună): \nMulțumesc, domnule președinte. \nDoamnelor și domnilor colegi, \nBolșevismul  are  o  nouă  culoare  politică  în  Parlamentul \nRomâniei prin Uniunea Salvați România. (Râsete.) \nDomnul  deputat  sau  tovarășul  deputat  Claudiu  Năsui,  „un \nbăiat din stele”, cum se spune în popor, a venit să ne spună astăzi că \npoate fi cel mai mare lansator de fake news din Parlamentul României. \nSă vii să faci acuzații mizerabile spunând că o autoritate de \nreglementare  independentă  trebuie  ținută  sub  sfera  intereselor \noperatorilor de pe piață înseamnă bolșevism, domnule Năsui. \nEu  credeam  că  cine  a  stat 5  ani  la  ruși  nu  poate  gândi  ca \nBush, dar am văzut că sunteți mai socialist și mai bolșevic decât foarte \nmulți dintre cei care sunt reprezentanți ai acestui sistem. \nCum  puteți  dumneavoastră,  vă  întreb,  să  spuneți  asemenea \nminciuni, împreună cu Vlad Voiculescu? Cum puteți? \nDumneavoastră știți că în Legea de funcționare a ASF existau \naceste prevederi? \nÎncercați să mințiți poporul spunând că liberalii dau privilegii. \nSă vă fie rușine, domnule Năsui! \nDacă pentru dumneavoastră un reprezentant al unei autorități \nde reglementare, din Franța, din Germania, din Italia, de unde doriți \ndumneavoastră,  are  dreptul  să-i fie decontată  diurna dacă  nu  stă  în \nBucurești și dacă domiciliază în altă parte, cum puteți să mințiți în \nhalul ăsta? Chiar nu mai aveți rușine? \n                                                                                             13                                                                                          \n     \nCum  puteți  dumneavoastră  să  nu  înțelegeți  că  pe  piața \nasigurărilor cei care controlează societățile de asigurări nu pot fi ca \nnivel  de  salarizare  sub  cei  pe  care  îi  controlează...?  Dacă  nu  vrem \ncorupție, domnule Năsui. \nSau vreți corupție? \nCe vreți? Ca să înțelegem. \nAveți o teorie bolșevică, îmi pare foarte rău să vă spun. \nAveți o teorie socialistă, aveți o teorie stângistă. \nȘi faceți asta doar din disperare. Pentru că la recentele alegeri \nprocentul dumneavoastră este la limită pentru intrarea în Parlament ca \nalianță. \nChiar nu mai aveți rușine? Chiar nu puteți să vă opriți din \ntăvălugul minciunilor pe care le rostogoliți în mediul online? \nAm sperat ca dumneavoastră, ca fiind un parlamentar tânăr, \nsă aveți puterea să recunoașteți ceea ce trebuie și ceea ce nu trebuie. \nVeniți și spuneți, știm noi cum fac, își mută domiciliul. \nPăi, ați făcut dumneavoastră? Sau de unde știți treaba asta? \n(Vociferări.) \nChiar nu mai aveți rușine? Pentru dumneavoastră chiar toate \nautoritățile statului trebuie călcate în picioare? (Vociferări.) \nDomnule Năsui, lăsați populismul deoparte! V-am mai spus \nde vreo două-trei ori și am tăcut, sperând că ați înțeles că nu puteți \ncălca în picioare orice în țara asta. \n                                                                                             14                                                                                          \n     \nLegea  spune  foarte  clar  –  autoritatea  de  reglementare,  cea \ncare controlează piața, trebuie să aibă o salarizare corespunzătoare cu \ncei de pe piață. Știți de ce? Pentru că așa spune legea, domnule Năsui. \nNu vă convine, modificați legea. \nDar asta spune legea, domnule Năsui, nu altceva. \nNu mai faceți populisme și ipocrizie de 2 bani! \nÎmi pare foarte rău că am crezut odată că aveți caracter! Nu \naveți, domnule Năsui! (Aplauze. Vociferări.) \nDomnul Robert-Marius Cazanciuc: \nStimați colegi, \nInvit  membrii  Birourilor  permanente  la  Sala  „Barbu \nCatargiu”. \nDeci membrii Birourilor celor două Camere vă rog, la Sala \n„Barbu Catargiu”. \n(Domnul deputat Claudiu-Iulius-Gavril Năsui solicită să ia \ncuvântul.) \n(În  continuare,  conducerea  ședinței  a  fost  preluată  de \ndoamna  deputat  Carmen-Ileana  Mihălcescu,  vicepreședinte  al \nCamerei Deputaților.) \nDoamna Carmen-Ileana Mihălcescu: \nDrept la replică, domnul Năsui, vă rog. \nDomnul Claudiu-Iulius-Gavril Năsui (de la tribună): \nMulțumesc frumos, doamnă președinte, pentru acest drept la \nreplică. \n                                                                                             15                                                                                          \n     \nÎn primul rând, subiectul era ANCOM, altă instituție căpușată \npolitic, după cum foarte bine știți. \nȘi, domnule Roman, știți foarte bine ce ați făcut. \nDomnul Florin-Claudiu Roman (din sală): \nCe-am făcut? \nDomnul Claudiu-Iulius-Gavril Năsui (de la tribună): \nAți introdus un proiect de lege, acum 3 zile, pe care l-ați pus \npe repede înainte, astăzi, în Comisia pentru buget, finanțe... \nDomnul Florin-Claudiu Roman (din sală): \nEu? \nDomnul Claudiu-Iulius-Gavril Năsui (de la tribună): \nÎn Biroul permanent, a fost pus ieri. Astăzi a fost convocată \nComisia  pentru  buget,  finanțe,  cu  proiectul  dumneavoastră,  semnat \nnumai de dumneavoastră, în care se află noi privilegii, noi beneficii... \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n...noi beneficii pentru membrii Consiliului de administrație al \nASF. \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n                                                                                             16                                                                                          \n     \nAnume? Stați să vă spun. \nNu vă... nu vă impacientați, că toate lucrurile se află și toate \nlucrurile sunt scrise. \nDoamna Carmen-Ileana Mihălcescu: \nAveți la dispoziție... \nDomnul Claudiu-Iulius-Gavril Năsui (de la tribună): \nAm avut speranța... \nDoamna Carmen-Ileana Mihălcescu: \n... două minute. Mai puțin de două minute... \nDomnul Claudiu-Iulius-Gavril Năsui (de la tribună): \n...că ați semnat un lucru fără să-l știți. \nDoamna Carmen-Ileana Mihălcescu: \n...pentru drept la replică. \nDomnul Claudiu-Iulius-Gavril Năsui (de la tribună): \nDar, după vehemența dumneavoastră, văd că chiar susțineți \ncu  aplomb  să  fie  privilegiile...  (Vociferări.)  ...pentru  cei  mai  mari \nbugetari de lux ai României și mai mari. \nȘi mai aveți tupeul, apoi, să spuneți că noi suntem bolșevici?! \n(Vociferări.) \nDumneavoastră  vreți  să  dați  din  banii  poporului,  din  banii \ncontribuabililor,  din  banii  oamenilor  care  plătesc  taxe  și  impozite, \nprivilegii mai mari! Și cei care sunt socialiști sunt USR? (Vociferări.) \nFals! \n                                                                                             17                                                                                          \n     \nSocialiștii sunt cei care iau de la toată lumea, de la cei care \nmuncesc  în  economia  reală,  prin  taxe  și  impozite  și  dau  unei \nnomenclaturi. Unei nomenclaturi politice ca aceea pe care o salvați \ndumneavoastră. \nPuteți  să  spuneți  ce  calomnii  doriți  dumneavoastră  și \nminciuni de Antena 3! Nu vă fac cinste, așa cum nici acest proiect de \nlege nu vă face cinste! \nDacă  aveți  pic  de  respect  pentru  poporul  român,  pentru \ncontribuabil, pentru liberalism și pentru orice ce-ar putea să însemne \nPNL  sau  de  dreapta  în  România,  veți  susține  eliminarea  acelui \namendament rușinos. \nUn amendament prin care – ca să fie clar pentru toată lumea \n– membrii Consiliului de administrație al ASF câștigă diurne în plus, \ndrepturi în plus, în cazul în care nu-și pun domiciliul în București. \nMă întrebați pe mine cine nu-și pune domiciliul în București? \nFaceți o mică investigație... (Vociferări.) \nPăi, nu. Nici eu. \nDoamna Carmen-Ileana Mihălcescu: \nAți  depășit  cele  două  minute,  domnule  Năsui,  vă  rog  să \nîncheiați. \nDomnul Claudiu-Iulius-Gavril Năsui (de la tribună): \nDar, ce, dreptul la replică e de doar două minute? \nDoamna Carmen-Ileana Mihălcescu: \nDreptul la replică e de două minute. \n                                                                                             18                                                                                          \n     \nMulțumesc. \nDomnul Claudiu-Iulius-Gavril Năsui (de la tribună): \nDar atacul poate să fie mai mult decât replica?! (Râsete.) \nDoamna Carmen-Ileana Mihălcescu: \nAcesta este regulamentul. \nDomnul Claudiu-Iulius-Gavril Năsui (de la tribună): \nAdică trebuie să existe o proporționalitate. \nDoamna Carmen-Ileana Mihălcescu: \nVreți să-l ignorați, înțeleg. \nVă rog, continuați. \nDomnul Claudiu-Iulius-Gavril Năsui (de la tribună): \nBun. Doar voiam să  menționez faptul că acest proiect este \nunul rușinos, care trece de data asta și cu susținerea PSD și a PNL. O \nfrăție pe care am mai văzut-o și care aș spera că se va termina sau că \ns-a terminat. \nȘi, da, socialism înseamnă să iei de la cei care produc, să iei \nprin taxe și impozite, și să dai unei minorități care se întâmplă să fie \nvremelnic la putere și să aibă influență politică. \nOr, proiectul acesta de lege exact asta face. \nȘi nu face doar asta, face chiar mai mult de atât. Mai reduce \nși  răspunderea  penală  și  civilă  pentru  membrii  Consiliului  de \nadministrație al ASF. \nToate lucrurile acestea sunt negru pe alb. \n                                                                                             19                                                                                          \n     \nDacă mă atacați pe mine, ca persoană, sau partidul din care \nfac parte, și spuneți că asta este socialism, asta nu înseamnă automat \ncă este adevărat și nu înseamnă că aveți dreptate. Dimpotrivă! Dacă vă \ndoriți o societate mai liberă și mai de dreapta trebuie tocmai să nu ne \nmai batem joc de taxele și impozitele oamenilor și să nu mai creăm \nbeneficii speciale pentru câțiva privilegiați care sunt  puși în funcții \npolitice. \nȘi asta este tot ce ne dorim. \nȘi  încă  un  lucru.  Proiectul  dumneavoastră  care  trece  pe \nrepede înainte prin toate comisiile sau, mă rog, comisiile relevante, \nnici măcar n-are avize de la Consiliul Legislativ și de la... nimic. A \nfost pus ieri pe ordinea de zi, cu termen de primire puncte de vedere \nazi. De ieri până azi. Pentru o chestiune pe care, haideți să fim serioși, \nnu  ajută  decât  minoritatea  care  se  află  vremelnic  în  Consiliul  de \nadministrație al ASF. \nȘi pentru lucrurile acestea nu doar că nu mi-e rușine... \nDoamna Carmen-Ileana Mihălcescu: \nMulțumesc. \nDomnul Claudiu-Iulius-Gavril Năsui (de la tribună): \n...sunt mândru. \nDoamna Carmen-Ileana Mihălcescu: \nMulțumesc frumos. \nDomnul Claudiu-Iulius-Gavril Năsui (de la tribună): \nȘi o să fac asta și în viitoarea legislatură... \n                                                                                             20                                                                                          \n     \nDoamna Carmen-Ileana Mihălcescu: \nDomnule Roman... \nDomnul Claudiu-Iulius-Gavril Năsui (de la tribună): \n...și în oricare legislatură mă voi afla aici... \nDoamna Carmen-Ileana Mihălcescu: \n...vă rog să interveniți cu un drept la replică. \nDomnul Claudiu-Iulius-Gavril Năsui (de la tribună): \n...să combat aceste privilegii pe care le faceți pentru prietenii \ndumneavoastră politici. \nMulțumesc. (Aplauze.) \nDoamna Carmen-Ileana Mihălcescu: \nDar vă rog să nu generați un alt drept la replică, vă rog foarte \nmult. \nMulțumesc. \nDomnul Florin-Claudiu Roman (de la tribună): \nNu, doamnă președinte, nu voi vorbi despre Troțki, că tocmai \nl-am auzit pe noul Troțki din USR. (Râsete.) \nMi-am amintit de discursurile lui Troțki, bolșevicul, care sunt \ncopie la indigo cu ceea ce a spus antevorbitorul meu. \nAm să încerc să-i explic domnului, tovarășului deputat Năsui, \nceea  ce  nu  va  pricepe  niciodată  și  ceea  ce  el  prezintă  ca  fiind \nprivilegii. \n                                                                                             21                                                                                          \n     \nDacă n-ați fi un – haideți, să nu folosesc un termen dur – un \nom care... \nPuneți mâna pe carte și citiți legea! \nVeți observa, veți observa, domnule deputat, că întotdeauna, \ncu  o  scurtă  perioadă,  de  2  ani  de  zile,  membrii...  Consiliului  de \nsupraveghere  se  numește,  nu  consiliu  de  administrație.  Nu  e  o \nsocietate comercială, e o autoritate de reglementare. \nDeci prima lecție pe care v-o dau astăzi de la tribună este să \nfaceți  diferența  între  o  societate  comercială,  cu  un  consiliu  de \nadministrație, și o autoritate de reglementare condusă de un consiliu \nde supraveghere. (Vociferări.) \nÎn altă ordine de idei, până acum 4 ani de zile, tot ceea ce \nînsemna autoritate de pe piața bancară – ASF, CNVM, chiar și BNR – \ndacă vă uitați în lege veți observa că nu erau trași la răspundere penală \npentru vot, domnule Năsui. Pentru votul pe care îl exprimă. \nȘi este peste tot în lume așa. Și am să vă explic și de ce, ca să \npricepeți și dumneavoastră, că văd că pricepeți mai greu. (Vociferări.) \nNu poți să te duci să aplici o sancțiune care înseamnă 1% din \ncapitalul social, unei firme de asigurări care are un capital social de \nsute de milioane de euro, fără să stai cu sabia deasupra capului că \ncineva din piață are suficienți bani să plătească tot ceea ce înseamnă \nparte de atac public. \nTrebuie să iei decizii corecte, și atunci trebuie să fii protejat \nde lege, pentru vot! \n                                                                                             22                                                                                          \n     \nEste  a  doua  lecție  pe  care  v-o  dau,  pentru  că  nu  faceți \ndiferența între una și alta. \nA treia chestiune pe care am să v-o spun, domnule Năsui. \nÎmi asum integral acest proiect de lege. Și știu exact ce-am \nscris acolo. \nDe exemplu, am trecut un articol în care am spus că paza \ntrebuie  asigurată  de  jandarmerie.  Știți  de  ce?  Știți  de  ce?  Vreți  să \nrămână aceeași firmă privată care a căpușat ASF? Asta vreți? Asta vă \nderanjează? \nV-ați băgat pe un teren pe care dumneavoastră vreți să păreți \ncă-l cunoașteți. \nNu-l cunoașteți, domnule Năsui, îmi pare foarte rău. \nDar nu doar că nu-l cunoașteți, atât timp cât faceți o confuzie \ngravă între o autoritate de reglementare independentă și o societate \ncomercială,  între  un  consiliu  de  supraveghere  și  un  consiliu  de \nadministrație, înțeleg foarte clar că habar nu aveți pe ce lume trăiți. \nVă  mai  rog,  pentru  ultima  dată,  terminați  cu  populismele. \nDacă vreți să fiți în conducerea acestei țări, dumneavoastră trebuie să \nfaceți dovada că sunteți pregătit! Or, atâta timp cât, vă repet, nu faceți \ndiferența între o societate comercială și o autoritate de reglementare, \ncare  trebuie  să  fie  independentă,  domnule  Năsui,  și  unde \ndumneavoastră v-ați trimis reprezentant, atâta timp cât nu înțelegeți, \natâta  timp  cât  nu  înțelegeți  care  e  diferența  între  consiliul  de \nadministrație al unei societăți comerciale și consiliul de supraveghere, \natâta timp cât nu înțelegeți că într-o democrație puternică autoritățile \n                                                                                             23                                                                                          \n     \nde  reglementare  trebuie  susținute  prin  lege,  tocmai  ca  să  nu  fie \ncoruptibile,  înseamnă  că  de  fapt  principiul  dumneavoastră  de  viață \neste: „Cine a stat 5 ani la ruși nu poate gândi ca Bush!”. \nÎmi pare foarte rău pentru dumneavoastră, chiar vă credeam \nun om pregătit. Mi-am dat seama că sunteți praf și pulbere! \nDoamna Carmen-Ileana Mihălcescu: \nMulțumesc. \n \nDupă exercitarea votului \n(În continuare, conducerea ședinței a fost preluată de domnul \nsenator Robert-Marius Cazanciuc, vicepreședinte al Senatului.) \nDomnul Robert-Marius Cazanciuc: \nStimați colegi, \nSala, aproape plină. Așa că reluăm lucrările. \nAvem procesul-verbal? \nDomnul Mario-Ovidiu Oprea (din sală): \nDa. \nDomnul Robert-Marius Cazanciuc: \nDa? \nVă rog, domnul senator Mario Oprea. \nRezultatul votului. \nDomnul Mario-Ovidiu Oprea (de la tribună): \nBună ziua, tuturor! \n                                                                                             24                                                                                          \n     \nDau  citire  procesului-verbal  referitor  la  rezultatul  votului \nexprimat  de  către  deputați  și  senatori  cu  privire  la  numirea \npreședintelui  Autorității  Naționale  pentru  Administrare  și \nReglementare în Comunicații. \nBirourile  permanente  ale  celor  două  Camere  ale \nParlamentului,  în  temeiul  art.  44  alin.  (4)  din  Regulamentul \nactivităților comune ale Camerei Deputaților și Senatului, republicat, \nau procedat la verificarea și numărarea voturilor exprimate prin vot \nsecret cu buletine, de către deputați și senatori, asupra propunerii de \nnumire  în  funcția  de  președinte  al  Autorității  Naționale  pentru \nAdministrare  și  Reglementare  în  Comunicații,  și  au  constatat \nurmătoarele: \n- Numărul total al deputaților și senatorilor: 464; \n- Numărul deputaților și senatorilor prezenți: 322; \n- Numărul total de voturi exprimate: 322; \n- Numărul de voturi anulate: 3; \n- Numărul total de voturi valabil exprimate: 319. \nDupă  verificarea  și  numărarea  voturilor  au  rezultat \nurmătoarele: \nDomnul Stoica Vlad Ștefan:  \n- voturi pentru: 283; \n- voturi contra: 36. \nDoamna Catrina Maria-Manuela: \n- voturi pentru: 12; \n- voturi contra: 307. \n                                                                                             25                                                                                          \n     \nDomnul Smeeianu Ion: \n- voturi pentru: 1; \n- voturi contra: 318. \nDomnul Rozolea Mircea Valentin: \n- voturi pentru: 23; \n- voturi contra: 296. \nCa urmare, Birourile permanente au constatat că este întrunită \nmajoritatea de voturi necesară pentru numirea domnului Stoica Vlad \nȘtefan  în  funcția  de  președinte  al  Autorității  Naționale  pentru \nAdministrare și Reglementare în Comunicații, pentru perioada rămasă \na mandatului de 6 ani început în data de 11 mai 2017. \nMulțumesc. \nDomnul Robert-Marius Cazanciuc: \nDa. \nMulțumesc domnului senator Mario Oprea. \nStimați colegi, \nAșa cum am fost deja informați, potrivit rezultatului votului, \nParlamentul  României  a  hotărât  numirea  domnului  Vlad  Stoica  în \nfuncția de președinte al ANCOM. \nÎi dorim succes și înțelepciune într-o misiune complicată în \naceste vremuri! \nStimați colegi, \nOrdinea de zi a fost epuizată. \nDeclar  închisă  ședința  comună  a  Camerei  Deputaților  și \nSenatului. \n                                                                                             26                                                                                          \n     \nSă ne revedem sănătoși! \n \nȘedința s-a încheiat la ora 15,16. \n \n \n "
    },
    "37": {
        "start_text": "Doamna Carmen-Ileana Mihălcescu:",
        "start_index": -1,
        "end_text": "Domnul Claudiu-Iulius-Gavril Năsui :",
        "end_index": -1,
        "text": "                                                           1                                                                                          \n     \n13 octombrie 2020 – ședință comună \n \n \nS U M A R \n \n1.  Numirea  președintelui  Autorității  Naționale  3. \npentru Administrare și Reglementare în Comunicații \n(ANCOM). \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n \nS T E N O G R A M A \nȘedinței comune  \na Camerei Deputaților și Senatului \ndin ziua de 13 octombrie 2020 \n \nȘedința a început la ora 13,03. \nLucrările ședinței au fost conduse de domnul senator Robert-\nMarius Cazanciuc, vicepreședinte al Senatului, și de doamna deputat \nCarmen-Ileana  Mihălcescu,  vicepreședinte  al  Camerei  Deputaților, \nasistați  de  domnul  deputat  Iulian  Iancu,  secretar  al  Camerei \nDeputaților, și de domnul senator Mario-Ovidiu Oprea, secretar al \nSenatului. \nDomnul Robert-Marius Cazanciuc: \nBucuria  acestei  revederi  nu  va  dura  foarte  mult  în  sala  de \nplen, după cum știți deja. \nDoamnelor și domnilor deputați și senatori, \nDeclar  deschisă  ședința  comună  de  astăzi  a  Senatului  și \nCamerei Deputaților. \nStimați colegi, \nOrdinea  de  zi,  programul  de  lucru,  precum  și  formula  de \ndesfășurare  pentru  ședința  comună  au  fost  stabilite  de  Birourile \npermanente ale celor două Camere, cu participarea liderilor grupurilor \nparlamentare și sunt afișate pe site-urile celor două Camere. \n                                                                                             3                                                                                          \n     \nProgramul de lucru va dura până la finalizarea ordinii de zi. \nPe ordinea de zi astăzi avem numirea președintelui Autorității \nNaționale pentru Administrare și Reglementare în Comunicații. \nStimați colegi, \nCu privire la desfășurarea votului secret cu buletine, Birourile \npermanente reunite, cu participarea liderilor grupurilor parlamentare, \npropun următoarea procedură. \nExercitarea votului secret cu buletine de vot se va face pe \ngrupuri  parlamentare,  în  sala  Biroului  permanent  al  Camerei \nDeputaților, Sala „Barbu Catargiu”, de la nivelul P1, după următorul \nprogram: \n13,30-14,05  –  Grupurile  parlamentare  ale  PSD,  precum  și \nsenatorii și deputații neafiliați; \n14,05-14,15 – Grupul parlamentar al minorităților naționale \ndin Camera Deputaților; \n14,15-14,35 – Grupurile parlamentare ale PNL; \n14,35-14,50 – Grupurile parlamentare ale USR; \n14,50-15,05 – Grupurile parlamentare ale UDMR; \n15,05-15,15 – Grupul parlamentar PRO România din Camera \nDeputaților; \n15,15-15,25  –  Grupul  parlamentar  al  PMP  din  Camera \nDeputaților. \nStimați colegi, \n                                                                                             4                                                                                          \n     \nÎn  sala  de  vot  „Barbu  Catargiu”  vor  fi  prezenți  permanent \nchestorii  care  înmânează  buletinele  de  vot  și  secretarul  care \nconsemnează prezența parlamentarilor la vot. \nCum spuneam, avem pe ordinea de zi numirea în funcția de \npreședinte  al  Autorității  Naționale  pentru  Administrare  și \nReglementare în Comunicații. \nRaportul  comun  al  Comisiilor  pentru  comunicații  și \ntehnologia  informației,  ale  celor  două  Camere  ale  Parlamentului,  a \nfost afișat pe paginile de Internet ale celor două Camere. \nDin  partea  celor  două  comisii  de  specialitate,  o  rog  pe \ndoamna deputat Ionela Dobrică să ne prezinte raportul. \nDoamna Ionela Viorela Dobrică (de la tribună): \nRaport comun cu privire la numirea în funcția de președinte \nal  Autorității  Naționale  pentru  Administrare  și  Reglementare  în \nComunicații – ANCOM. \nÎn urma procedurii de selecție, membrii celor două comisii au \nconstatat că următorii candidați îndeplinesc condițiile prevăzute la art. \n11 alin. (3) și (4) din Ordonanța de urgență a Guvernului nr. 22/2009 \nprivind  înființarea  Autorității  Naționale  pentru  Administrare  și \nReglementare în Comunicații, aprobată prin Legea nr. 113/2010, cu \nmodificările și completările ulterioare, astfel: \n- Stoica Vlad Ștefan; \n- Catrina Manuela-Maria; \n- Smeeianu Ion  \n- Rozolea Mircea Valentin. \n                                                                                             5                                                                                          \n     \nAnexa nr. 1 cuprinde dosarele candidaților care îndeplinesc \ncondițiile prevăzute la art. 11 alin. (3) și (4) din Ordonanța de urgență \na  Guvernului  nr.  22/2009  privind  înființarea  Autorității  Naționale \npentru  Administrare  și  Reglementare  în  Comunicații,  aprobată  prin \nLegea nr. 113/2010, cu modificările și completările ulterioare. \nAnexa  nr.  2  cuprinde  dosarele  candidaților  care  nu \nîndeplinesc condițiile prevăzute în ordonanța anterior menționată. \nVă mulțumesc. \nDomnul Robert-Marius Cazanciuc: \nDa. \nStimați colegi, \nDacă sunt intervenții? \nVă rog, Grupul USR. \nDomnul Cătălin Drulă (de la tribună): \nDa. \nMulțumesc, domnule președinte. \nIată  o  sală  plină  de  parlamentari,  voie  bună,  pumnii  se \nciocnesc. E ca o reuniune, așa, după vacanță. \nCare  e  motivul  important  al  acestei  reuniuni?  (Vociferări.) \nArde  undeva?  E  urgență?  Măsuri  pe  timp  de  pandemie,  sociale, \neconomice? Nu. (Vociferări.) \nMotivul este același care domină clasa politică de 30 de ani – \ntrocul cu funcții. (Vociferări.) \n                                                                                             6                                                                                          \n     \nLa  ANCOM  și-a  dat  demisia  domnul  Grindeanu,  care  e \nnumărul 2 în PSD, acum. \nBineînțeles, 3 ani de zile a respectat legea și a fost apolitic, \nnu-i așa? \nCă toți știm că legile, de fapt, sunt un pic la mișto și toate \ncriteriile astea. \nDar  și-a  dat  demisia  într-un  final  pentru  că  era  în \nincompatibilitate deja de două luni. \nCare e urgența? \nAvem 2 vicepreședinți care pot prelua cu puteri depline acest \nmandat, iar noul Parlament, legitim, mandatat și ales de români – și \nda, voi, de la PSD, v-ați pierdut legitimitatea în acest Parlament – ar fi \nputut să aleagă un președinte, o persoană care să nu fie politică, care \nsă fie un profesionist în domeniu. \nAșa a fost creată această autoritate, ANCOM. Dacă, iarăși, nu \ntratăm lucrurile la mișto, da? \nÎn 2009, Comisia Europeană ne-a spus că trebuie reglementat \nacest domeniu, o piață de miliarde, acum este și miza 5G pe masă, de \ncătre o autoritate autonomă. \nGrabă,  toți  parlamentarii  vin  să  alegem  pe  cineva  care  e \ndinainte determinat. Știm cu toții că va ieși de aici fostul șef de cabinet \nal domnului Ponta. (Vociferări.) \nPe partea PNL – că tot am vorbit mai devreme despre PSD și \nPNL – nu văd niciun fel de opoziție la această mișcare. N-am văzut să \n                                                                                             7                                                                                          \n     \nfie  vreun  candidat.  Înțeleg  că  sunt  de  acord.  Înțeleg  că  și  domnul \nOrban e de acord. \nDe altfel, și cu Legea care punea un consiliu de 7 oameni, ca \nsă fie mai multe poziții, că sunt mai multe funduri de oameni care cad \npe lângă Parlament și nu mai vin aici pe aceste scaune, era de acord \nPNL. (Vociferări.) \nNu și-a obținut acordul de la președintele Iohannis, al cărui \ngest îl salut, că a atacat la CCR acea lege. \nDar, între timp, mergem înainte cu această numire - pe repede \nînainte - care n-are absolut niciun sens în acest moment, în contextul \nîn  care  ne  aflăm.  Avem  doi  oameni  profesioniști  pe  funcțiile  de \nvicepreședinte, au zeci de ani vechime în instituție. \nÎn aceste condiții, noi, cei de la USR, îl vom vota pe singurul \ncandidat care a reușit să treacă de furcile caudine ale comisiei și să \najungă la plen, care nu e un candidat al PSD, că v-ați pus acolo 3 \ncandidați, dar numai unul e cel ales – fostul șef de cabinet al domnului \nPonta. (Vociferări.) \nVom vota un om care are experiență în domeniul privat, a \nlucrat la o companie mare de telecomunicații și are un CV solid. \nDin păcate, aici s-a făcut o mascaradă. Văd că și colegii de la \nPNL... (Vociferări.) \nUnde e liderul dumneavoastră de grup? Poate are o poziție pe \ntema  asta.  Ce  părere  aveți  despre  faptul  că  PSD  își  pune  omul  la \nANCOM? Ce îndemn de vot aveți astăzi? Îl votați pe Vlad Stoica? \n                                                                                             8                                                                                          \n     \n(Vociferări.)  E  OK,  nu?  Sunteți  în  opoziție  față  de  PSD.  Nu  vă \nînțelegeți. Am înțeles. \nEi,  românii  văd  lucrurile  astea...  (Vociferări.)  ...oricât \nîncercați, oricâți bani pompați în presă – câte 200 de milioane – și așa \nmai departe. \nȘi o să vedeți asta și la votul din 6 decembrie. \nVă mulțumesc. \nDomnul Robert-Marius Cazanciuc: \nDa. \nMulțumesc. \nNoi, de la PSD, vă salutăm cu respect pe dumneavoastră, de \nla USR, prin domnul Simonis. \nVă rog. \nDomnul Alfred-Robert Simonis (de la tribună): \nMulțumesc, domnule președinte, doamnă președinte. \nÎn  primul  rând,  aș  spune  că  legitimitatea  Partidului  Social \nDemocrat n-o stabiliți dumneavoastră, stimați colegi de la USR. Mai \nales că au stabilit românii, în urmă cu două săptămâni, legitimitatea \nfiecăruia dintre noi. \nOr,  în  dreptul  nostru  scrie  1.450  de  primari;  la \ndumneavoastră, vreo 35. \nDe acolo vă luați legitimitatea! (Aplauze.) Din voturi, nu din \nstrigat la Parlament! (Aplauze.) \n                                                                                             9                                                                                          \n     \nPe de altă parte, dumneavoastră ați dat argumente suficiente \npentru care e nevoie urgentă de această numire – „piață de miliarde”, \n„5G”. Citez din dumneavoastră. \nPăi, nu e important ca pe lângă cei doi profesioniști, pe care \ntot Partidul Social Democrat i-a desemnat – uite, asta uitați să spuneți \n–  să  mai  punem  unul,  al  treilea,  să  se  ocupe  de  această  piață  de \nmiliarde, de implementarea 5G și de alte chestiuni importante? \nCât despre necesitatea în grabă de a vota, păi, am și o eu o \nîntrebare,  stimați  colegi  de  la  USR.  Tocmai  s-a  încheiat  plenul \nCamerei Deputaților. Plen al Camerei Deputaților, unde un deputat al \nUSR și-a dat demisia. (Vociferări.) \nAstăzi  ați  trimis  înlocuirea  acelui  deputat  cu  un  alt  coleg \ndeputat și mâine vreți să-l validați. \nCare  e  graba?  De  ce  nu  lăsăm  ca  Parlamentul  viitor  să \nhotărască, eventual? (Vociferări.) \nCând e vorba de colegii dumneavoastră e grabă. \nEventual, sperați că veți câștiga alegerile și că veți putea să \nnumiți dumneavoastră pentru un rest de mandat. \nEu  vreau  să  vă  reamintesc  așa.  Mandatul  președintelui \nANCOM a început în urmă cu 2 ani și jumătate, în acest Parlament. \nExistă un rest de mandat, de 2 ani și jumătate, și este atributul acestui \nParlament să dea restul de mandat, să pună omul pe restul de mandat. \nE simplu. (Aplauze.) \nDomnul Robert-Marius Cazanciuc: \nDa. \n                                                                                             10                                                                                          \n     \nMulțumesc. \nDin partea Grupului minorităților, domnul deputat Grosaru, \nvă rog. \nDomnul Andi-Gabriel Grosaru (de la tribună): \nDomnule președinte, \nStimați colegi, \nTrebuie  să  facem  o  mențiune.  În  primul  rând,  pentru \ncorectitudine. \nPoate unii dintre colegii noștri sunt în continuare în vacanță, \ndar Camera Deputaților... Parlamentul României a lucrat și în sesiune \nextraordinară. \nDeci nu am fost în vacanță. \nVă mulțumesc. \nDomnul Robert-Marius Cazanciuc: \nMulțumesc. \nDacă nu mai sunt alte intervenții, stimați colegi, luăm act de \nraportul comun întocmit de cele două comisii de specialitate. \nȘi vă reamintesc, conform art. 99 din Regulamentul comun al \nCamerei  și  Senatului,  pentru  numirea  președintelui  Autorității \nNaționale pentru Administrare și Reglementare în Comunicații, votul \neste secret și se exprimă prin buletine de vot care vor fi completate \nconform propunerilor din raportul comisiilor. \n                                                                                             11                                                                                          \n     \nPentru  a  fi  aprobată  numirea  președintelui  Autorității \nNaționale  pentru  Administrare  și  Reglementare  în  Comunicații  este \nnecesar votul majorității senatorilor și deputaților prezenți. \nStimați colegi, \nAm finalizat dezbaterile. \nVă reamintesc modalitatea de vot în cazul votului secret cu \nbuletine de vot. \nÎn Sala „Barbu Catargiu” este amplasată urna de vot. \nFiecare deputat și senator va primi buletinul de vot. \nSenatorul și deputatul votează pentru numire lăsând neatinse \nnumele și prenumele persoanei propuse pentru a fi numită și votează \ncontra numirii tăind numele persoanei propuse. \nSunt nule buletinele de vot care nu poartă ștampila de control \nși cele pe care numărul candidaților, ale căror nume nu au fost tăiate, \ndepășește numărul funcțiilor pentru care se face alegerea. \nCu  aceste  precizări,  stimați  colegi,  urmează  exprimarea \nvotului. \nÎi  invit  pe  domnii  chestori  în  sala  Biroului  permanent  al \nCamerei, „Barbu Catargiu”. \nGrupurile  parlamentare  vor  vota  conform  programului \nanunțat anterior. \nVă rog, chestorii. \n(Domnul  deputat  Florin-Claudiu  Roman  solicită  să  ia \ncuvântul.) \nO chestiune de procedură, domnul Roman, vă rog. \n                                                                                             12                                                                                          \n     \nDomnul Florin-Claudiu Roman (de la tribună): \nMulțumesc, domnule președinte. \nDoamnelor și domnilor colegi, \nBolșevismul  are  o  nouă  culoare  politică  în  Parlamentul \nRomâniei prin Uniunea Salvați România. (Râsete.) \nDomnul  deputat  sau  tovarășul  deputat  Claudiu  Năsui,  „un \nbăiat din stele”, cum se spune în popor, a venit să ne spună astăzi că \npoate fi cel mai mare lansator de fake news din Parlamentul României. \nSă vii să faci acuzații mizerabile spunând că o autoritate de \nreglementare  independentă  trebuie  ținută  sub  sfera  intereselor \noperatorilor de pe piață înseamnă bolșevism, domnule Năsui. \nEu  credeam  că  cine  a  stat 5  ani  la  ruși  nu  poate  gândi  ca \nBush, dar am văzut că sunteți mai socialist și mai bolșevic decât foarte \nmulți dintre cei care sunt reprezentanți ai acestui sistem. \nCum  puteți  dumneavoastră,  vă  întreb,  să  spuneți  asemenea \nminciuni, împreună cu Vlad Voiculescu? Cum puteți? \nDumneavoastră știți că în Legea de funcționare a ASF existau \naceste prevederi? \nÎncercați să mințiți poporul spunând că liberalii dau privilegii. \nSă vă fie rușine, domnule Năsui! \nDacă pentru dumneavoastră un reprezentant al unei autorități \nde reglementare, din Franța, din Germania, din Italia, de unde doriți \ndumneavoastră,  are  dreptul  să-i fie decontată  diurna dacă  nu  stă  în \nBucurești și dacă domiciliază în altă parte, cum puteți să mințiți în \nhalul ăsta? Chiar nu mai aveți rușine? \n                                                                                             13                                                                                          \n     \nCum  puteți  dumneavoastră  să  nu  înțelegeți  că  pe  piața \nasigurărilor cei care controlează societățile de asigurări nu pot fi ca \nnivel  de  salarizare  sub  cei  pe  care  îi  controlează...?  Dacă  nu  vrem \ncorupție, domnule Năsui. \nSau vreți corupție? \nCe vreți? Ca să înțelegem. \nAveți o teorie bolșevică, îmi pare foarte rău să vă spun. \nAveți o teorie socialistă, aveți o teorie stângistă. \nȘi faceți asta doar din disperare. Pentru că la recentele alegeri \nprocentul dumneavoastră este la limită pentru intrarea în Parlament ca \nalianță. \nChiar nu mai aveți rușine? Chiar nu puteți să vă opriți din \ntăvălugul minciunilor pe care le rostogoliți în mediul online? \nAm sperat ca dumneavoastră, ca fiind un parlamentar tânăr, \nsă aveți puterea să recunoașteți ceea ce trebuie și ceea ce nu trebuie. \nVeniți și spuneți, știm noi cum fac, își mută domiciliul. \nPăi, ați făcut dumneavoastră? Sau de unde știți treaba asta? \n(Vociferări.) \nChiar nu mai aveți rușine? Pentru dumneavoastră chiar toate \nautoritățile statului trebuie călcate în picioare? (Vociferări.) \nDomnule Năsui, lăsați populismul deoparte! V-am mai spus \nde vreo două-trei ori și am tăcut, sperând că ați înțeles că nu puteți \ncălca în picioare orice în țara asta. \n                                                                                             14                                                                                          \n     \nLegea  spune  foarte  clar  –  autoritatea  de  reglementare,  cea \ncare controlează piața, trebuie să aibă o salarizare corespunzătoare cu \ncei de pe piață. Știți de ce? Pentru că așa spune legea, domnule Năsui. \nNu vă convine, modificați legea. \nDar asta spune legea, domnule Năsui, nu altceva. \nNu mai faceți populisme și ipocrizie de 2 bani! \nÎmi pare foarte rău că am crezut odată că aveți caracter! Nu \naveți, domnule Năsui! (Aplauze. Vociferări.) \nDomnul Robert-Marius Cazanciuc: \nStimați colegi, \nInvit  membrii  Birourilor  permanente  la  Sala  „Barbu \nCatargiu”. \nDeci membrii Birourilor celor două Camere vă rog, la Sala \n„Barbu Catargiu”. \n(Domnul deputat Claudiu-Iulius-Gavril Năsui solicită să ia \ncuvântul.) \n(În  continuare,  conducerea  ședinței  a  fost  preluată  de \ndoamna  deputat  Carmen-Ileana  Mihălcescu,  vicepreședinte  al \nCamerei Deputaților.) \nDoamna Carmen-Ileana Mihălcescu: \nDrept la replică, domnul Năsui, vă rog. \nDomnul Claudiu-Iulius-Gavril Năsui (de la tribună): \nMulțumesc frumos, doamnă președinte, pentru acest drept la \nreplică. \n                                                                                             15                                                                                          \n     \nÎn primul rând, subiectul era ANCOM, altă instituție căpușată \npolitic, după cum foarte bine știți. \nȘi, domnule Roman, știți foarte bine ce ați făcut. \nDomnul Florin-Claudiu Roman (din sală): \nCe-am făcut? \nDomnul Claudiu-Iulius-Gavril Năsui (de la tribună): \nAți introdus un proiect de lege, acum 3 zile, pe care l-ați pus \npe repede înainte, astăzi, în Comisia pentru buget, finanțe... \nDomnul Florin-Claudiu Roman (din sală): \nEu? \nDomnul Claudiu-Iulius-Gavril Năsui (de la tribună): \nÎn Biroul permanent, a fost pus ieri. Astăzi a fost convocată \nComisia  pentru  buget,  finanțe,  cu  proiectul  dumneavoastră,  semnat \nnumai de dumneavoastră, în care se află noi privilegii, noi beneficii... \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n...noi beneficii pentru membrii Consiliului de administrație al \nASF. \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n                                                                                             16                                                                                          \n     \nAnume? Stați să vă spun. \nNu vă... nu vă impacientați, că toate lucrurile se află și toate \nlucrurile sunt scrise. \nDoamna Carmen-Ileana Mihălcescu: \nAveți la dispoziție... \nDomnul Claudiu-Iulius-Gavril Năsui (de la tribună): \nAm avut speranța... \nDoamna Carmen-Ileana Mihălcescu: \n... două minute. Mai puțin de două minute... \nDomnul Claudiu-Iulius-Gavril Năsui (de la tribună): \n...că ați semnat un lucru fără să-l știți. \nDoamna Carmen-Ileana Mihălcescu: \n...pentru drept la replică. \nDomnul Claudiu-Iulius-Gavril Năsui (de la tribună): \nDar, după vehemența dumneavoastră, văd că chiar susțineți \ncu  aplomb  să  fie  privilegiile...  (Vociferări.)  ...pentru  cei  mai  mari \nbugetari de lux ai României și mai mari. \nȘi mai aveți tupeul, apoi, să spuneți că noi suntem bolșevici?! \n(Vociferări.) \nDumneavoastră  vreți  să  dați  din  banii  poporului,  din  banii \ncontribuabililor,  din  banii  oamenilor  care  plătesc  taxe  și  impozite, \nprivilegii mai mari! Și cei care sunt socialiști sunt USR? (Vociferări.) \nFals! \n                                                                                             17                                                                                          \n     \nSocialiștii sunt cei care iau de la toată lumea, de la cei care \nmuncesc  în  economia  reală,  prin  taxe  și  impozite  și  dau  unei \nnomenclaturi. Unei nomenclaturi politice ca aceea pe care o salvați \ndumneavoastră. \nPuteți  să  spuneți  ce  calomnii  doriți  dumneavoastră  și \nminciuni de Antena 3! Nu vă fac cinste, așa cum nici acest proiect de \nlege nu vă face cinste! \nDacă  aveți  pic  de  respect  pentru  poporul  român,  pentru \ncontribuabil, pentru liberalism și pentru orice ce-ar putea să însemne \nPNL  sau  de  dreapta  în  România,  veți  susține  eliminarea  acelui \namendament rușinos. \nUn amendament prin care – ca să fie clar pentru toată lumea \n– membrii Consiliului de administrație al ASF câștigă diurne în plus, \ndrepturi în plus, în cazul în care nu-și pun domiciliul în București. \nMă întrebați pe mine cine nu-și pune domiciliul în București? \nFaceți o mică investigație... (Vociferări.) \nPăi, nu. Nici eu. \nDoamna Carmen-Ileana Mihălcescu: \nAți  depășit  cele  două  minute,  domnule  Năsui,  vă  rog  să \nîncheiați. \nDomnul Claudiu-Iulius-Gavril Năsui (de la tribună): \nDar, ce, dreptul la replică e de doar două minute? \nDoamna Carmen-Ileana Mihălcescu: \nDreptul la replică e de două minute. \n                                                                                             18                                                                                          \n     \nMulțumesc. \nDomnul Claudiu-Iulius-Gavril Năsui (de la tribună): \nDar atacul poate să fie mai mult decât replica?! (Râsete.) \nDoamna Carmen-Ileana Mihălcescu: \nAcesta este regulamentul. \nDomnul Claudiu-Iulius-Gavril Năsui (de la tribună): \nAdică trebuie să existe o proporționalitate. \nDoamna Carmen-Ileana Mihălcescu: \nVreți să-l ignorați, înțeleg. \nVă rog, continuați. \nDomnul Claudiu-Iulius-Gavril Năsui (de la tribună): \nBun. Doar voiam să  menționez faptul că acest proiect este \nunul rușinos, care trece de data asta și cu susținerea PSD și a PNL. O \nfrăție pe care am mai văzut-o și care aș spera că se va termina sau că \ns-a terminat. \nȘi, da, socialism înseamnă să iei de la cei care produc, să iei \nprin taxe și impozite, și să dai unei minorități care se întâmplă să fie \nvremelnic la putere și să aibă influență politică. \nOr, proiectul acesta de lege exact asta face. \nȘi nu face doar asta, face chiar mai mult de atât. Mai reduce \nși  răspunderea  penală  și  civilă  pentru  membrii  Consiliului  de \nadministrație al ASF. \nToate lucrurile acestea sunt negru pe alb. \n                                                                                             19                                                                                          \n     \nDacă mă atacați pe mine, ca persoană, sau partidul din care \nfac parte, și spuneți că asta este socialism, asta nu înseamnă automat \ncă este adevărat și nu înseamnă că aveți dreptate. Dimpotrivă! Dacă vă \ndoriți o societate mai liberă și mai de dreapta trebuie tocmai să nu ne \nmai batem joc de taxele și impozitele oamenilor și să nu mai creăm \nbeneficii speciale pentru câțiva privilegiați care sunt  puși în funcții \npolitice. \nȘi asta este tot ce ne dorim. \nȘi  încă  un  lucru.  Proiectul  dumneavoastră  care  trece  pe \nrepede înainte prin toate comisiile sau, mă rog, comisiile relevante, \nnici măcar n-are avize de la Consiliul Legislativ și de la... nimic. A \nfost pus ieri pe ordinea de zi, cu termen de primire puncte de vedere \nazi. De ieri până azi. Pentru o chestiune pe care, haideți să fim serioși, \nnu  ajută  decât  minoritatea  care  se  află  vremelnic  în  Consiliul  de \nadministrație al ASF. \nȘi pentru lucrurile acestea nu doar că nu mi-e rușine... \nDoamna Carmen-Ileana Mihălcescu: \nMulțumesc. \nDomnul Claudiu-Iulius-Gavril Năsui (de la tribună): \n...sunt mândru. \nDoamna Carmen-Ileana Mihălcescu: \nMulțumesc frumos. \nDomnul Claudiu-Iulius-Gavril Năsui (de la tribună): \nȘi o să fac asta și în viitoarea legislatură... \n                                                                                             20                                                                                          \n     \nDoamna Carmen-Ileana Mihălcescu: \nDomnule Roman... \nDomnul Claudiu-Iulius-Gavril Năsui (de la tribună): \n...și în oricare legislatură mă voi afla aici... \nDoamna Carmen-Ileana Mihălcescu: \n...vă rog să interveniți cu un drept la replică. \nDomnul Claudiu-Iulius-Gavril Năsui (de la tribună): \n...să combat aceste privilegii pe care le faceți pentru prietenii \ndumneavoastră politici. \nMulțumesc. (Aplauze.) \nDoamna Carmen-Ileana Mihălcescu: \nDar vă rog să nu generați un alt drept la replică, vă rog foarte \nmult. \nMulțumesc. \nDomnul Florin-Claudiu Roman (de la tribună): \nNu, doamnă președinte, nu voi vorbi despre Troțki, că tocmai \nl-am auzit pe noul Troțki din USR. (Râsete.) \nMi-am amintit de discursurile lui Troțki, bolșevicul, care sunt \ncopie la indigo cu ceea ce a spus antevorbitorul meu. \nAm să încerc să-i explic domnului, tovarășului deputat Năsui, \nceea  ce  nu  va  pricepe  niciodată  și  ceea  ce  el  prezintă  ca  fiind \nprivilegii. \n                                                                                             21                                                                                          \n     \nDacă n-ați fi un – haideți, să nu folosesc un termen dur – un \nom care... \nPuneți mâna pe carte și citiți legea! \nVeți observa, veți observa, domnule deputat, că întotdeauna, \ncu  o  scurtă  perioadă,  de  2  ani  de  zile,  membrii...  Consiliului  de \nsupraveghere  se  numește,  nu  consiliu  de  administrație.  Nu  e  o \nsocietate comercială, e o autoritate de reglementare. \nDeci prima lecție pe care v-o dau astăzi de la tribună este să \nfaceți  diferența  între  o  societate  comercială,  cu  un  consiliu  de \nadministrație, și o autoritate de reglementare condusă de un consiliu \nde supraveghere. (Vociferări.) \nÎn altă ordine de idei, până acum 4 ani de zile, tot ceea ce \nînsemna autoritate de pe piața bancară – ASF, CNVM, chiar și BNR – \ndacă vă uitați în lege veți observa că nu erau trași la răspundere penală \npentru vot, domnule Năsui. Pentru votul pe care îl exprimă. \nȘi este peste tot în lume așa. Și am să vă explic și de ce, ca să \npricepeți și dumneavoastră, că văd că pricepeți mai greu. (Vociferări.) \nNu poți să te duci să aplici o sancțiune care înseamnă 1% din \ncapitalul social, unei firme de asigurări care are un capital social de \nsute de milioane de euro, fără să stai cu sabia deasupra capului că \ncineva din piață are suficienți bani să plătească tot ceea ce înseamnă \nparte de atac public. \nTrebuie să iei decizii corecte, și atunci trebuie să fii protejat \nde lege, pentru vot! \n                                                                                             22                                                                                          \n     \nEste  a  doua  lecție  pe  care  v-o  dau,  pentru  că  nu  faceți \ndiferența între una și alta. \nA treia chestiune pe care am să v-o spun, domnule Năsui. \nÎmi asum integral acest proiect de lege. Și știu exact ce-am \nscris acolo. \nDe exemplu, am trecut un articol în care am spus că paza \ntrebuie  asigurată  de  jandarmerie.  Știți  de  ce?  Știți  de  ce?  Vreți  să \nrămână aceeași firmă privată care a căpușat ASF? Asta vreți? Asta vă \nderanjează? \nV-ați băgat pe un teren pe care dumneavoastră vreți să păreți \ncă-l cunoașteți. \nNu-l cunoașteți, domnule Năsui, îmi pare foarte rău. \nDar nu doar că nu-l cunoașteți, atât timp cât faceți o confuzie \ngravă între o autoritate de reglementare independentă și o societate \ncomercială,  între  un  consiliu  de  supraveghere  și  un  consiliu  de \nadministrație, înțeleg foarte clar că habar nu aveți pe ce lume trăiți. \nVă  mai  rog,  pentru  ultima  dată,  terminați  cu  populismele. \nDacă vreți să fiți în conducerea acestei țări, dumneavoastră trebuie să \nfaceți dovada că sunteți pregătit! Or, atâta timp cât, vă repet, nu faceți \ndiferența între o societate comercială și o autoritate de reglementare, \ncare  trebuie  să  fie  independentă,  domnule  Năsui,  și  unde \ndumneavoastră v-ați trimis reprezentant, atâta timp cât nu înțelegeți, \natâta  timp  cât  nu  înțelegeți  care  e  diferența  între  consiliul  de \nadministrație al unei societăți comerciale și consiliul de supraveghere, \natâta timp cât nu înțelegeți că într-o democrație puternică autoritățile \n                                                                                             23                                                                                          \n     \nde  reglementare  trebuie  susținute  prin  lege,  tocmai  ca  să  nu  fie \ncoruptibile,  înseamnă  că  de  fapt  principiul  dumneavoastră  de  viață \neste: „Cine a stat 5 ani la ruși nu poate gândi ca Bush!”. \nÎmi pare foarte rău pentru dumneavoastră, chiar vă credeam \nun om pregătit. Mi-am dat seama că sunteți praf și pulbere! \nDoamna Carmen-Ileana Mihălcescu: \nMulțumesc. \n \nDupă exercitarea votului \n(În continuare, conducerea ședinței a fost preluată de domnul \nsenator Robert-Marius Cazanciuc, vicepreședinte al Senatului.) \nDomnul Robert-Marius Cazanciuc: \nStimați colegi, \nSala, aproape plină. Așa că reluăm lucrările. \nAvem procesul-verbal? \nDomnul Mario-Ovidiu Oprea (din sală): \nDa. \nDomnul Robert-Marius Cazanciuc: \nDa? \nVă rog, domnul senator Mario Oprea. \nRezultatul votului. \nDomnul Mario-Ovidiu Oprea (de la tribună): \nBună ziua, tuturor! \n                                                                                             24                                                                                          \n     \nDau  citire  procesului-verbal  referitor  la  rezultatul  votului \nexprimat  de  către  deputați  și  senatori  cu  privire  la  numirea \npreședintelui  Autorității  Naționale  pentru  Administrare  și \nReglementare în Comunicații. \nBirourile  permanente  ale  celor  două  Camere  ale \nParlamentului,  în  temeiul  art.  44  alin.  (4)  din  Regulamentul \nactivităților comune ale Camerei Deputaților și Senatului, republicat, \nau procedat la verificarea și numărarea voturilor exprimate prin vot \nsecret cu buletine, de către deputați și senatori, asupra propunerii de \nnumire  în  funcția  de  președinte  al  Autorității  Naționale  pentru \nAdministrare  și  Reglementare  în  Comunicații,  și  au  constatat \nurmătoarele: \n- Numărul total al deputaților și senatorilor: 464; \n- Numărul deputaților și senatorilor prezenți: 322; \n- Numărul total de voturi exprimate: 322; \n- Numărul de voturi anulate: 3; \n- Numărul total de voturi valabil exprimate: 319. \nDupă  verificarea  și  numărarea  voturilor  au  rezultat \nurmătoarele: \nDomnul Stoica Vlad Ștefan:  \n- voturi pentru: 283; \n- voturi contra: 36. \nDoamna Catrina Maria-Manuela: \n- voturi pentru: 12; \n- voturi contra: 307. \n                                                                                             25                                                                                          \n     \nDomnul Smeeianu Ion: \n- voturi pentru: 1; \n- voturi contra: 318. \nDomnul Rozolea Mircea Valentin: \n- voturi pentru: 23; \n- voturi contra: 296. \nCa urmare, Birourile permanente au constatat că este întrunită \nmajoritatea de voturi necesară pentru numirea domnului Stoica Vlad \nȘtefan  în  funcția  de  președinte  al  Autorității  Naționale  pentru \nAdministrare și Reglementare în Comunicații, pentru perioada rămasă \na mandatului de 6 ani început în data de 11 mai 2017. \nMulțumesc. \nDomnul Robert-Marius Cazanciuc: \nDa. \nMulțumesc domnului senator Mario Oprea. \nStimați colegi, \nAșa cum am fost deja informați, potrivit rezultatului votului, \nParlamentul  României  a  hotărât  numirea  domnului  Vlad  Stoica  în \nfuncția de președinte al ANCOM. \nÎi dorim succes și înțelepciune într-o misiune complicată în \naceste vremuri! \nStimați colegi, \nOrdinea de zi a fost epuizată. \nDeclar  închisă  ședința  comună  a  Camerei  Deputaților  și \nSenatului. \n                                                                                             26                                                                                          \n     \nSă ne revedem sănătoși! \n \nȘedința s-a încheiat la ora 15,16. \n \n \n "
    },
    "38": {
        "start_text": "Domnul Claudiu-Iulius-Gavril Năsui :",
        "start_index": -1,
        "end_text": "Doamna Carmen-Ileana Mihălcescu:",
        "end_index": -1,
        "text": "                                                       1                                                                                          \n     \n13 octombrie 2020 – ședință comună \n \n \nS U M A R \n \n1.  Numirea  președintelui  Autorității  Naționale  3. \npentru Administrare și Reglementare în Comunicații \n(ANCOM). \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n \nS T E N O G R A M A \nȘedinței comune  \na Camerei Deputaților și Senatului \ndin ziua de 13 octombrie 2020 \n \nȘedința a început la ora 13,03. \nLucrările ședinței au fost conduse de domnul senator Robert-\nMarius Cazanciuc, vicepreședinte al Senatului, și de doamna deputat \nCarmen-Ileana  Mihălcescu,  vicepreședinte  al  Camerei  Deputaților, \nasistați  de  domnul  deputat  Iulian  Iancu,  secretar  al  Camerei \nDeputaților, și de domnul senator Mario-Ovidiu Oprea, secretar al \nSenatului. \nDomnul Robert-Marius Cazanciuc: \nBucuria  acestei  revederi  nu  va  dura  foarte  mult  în  sala  de \nplen, după cum știți deja. \nDoamnelor și domnilor deputați și senatori, \nDeclar  deschisă  ședința  comună  de  astăzi  a  Senatului  și \nCamerei Deputaților. \nStimați colegi, \nOrdinea  de  zi,  programul  de  lucru,  precum  și  formula  de \ndesfășurare  pentru  ședința  comună  au  fost  stabilite  de  Birourile \npermanente ale celor două Camere, cu participarea liderilor grupurilor \nparlamentare și sunt afișate pe site-urile celor două Camere. \n                                                                                             3                                                                                          \n     \nProgramul de lucru va dura până la finalizarea ordinii de zi. \nPe ordinea de zi astăzi avem numirea președintelui Autorității \nNaționale pentru Administrare și Reglementare în Comunicații. \nStimați colegi, \nCu privire la desfășurarea votului secret cu buletine, Birourile \npermanente reunite, cu participarea liderilor grupurilor parlamentare, \npropun următoarea procedură. \nExercitarea votului secret cu buletine de vot se va face pe \ngrupuri  parlamentare,  în  sala  Biroului  permanent  al  Camerei \nDeputaților, Sala „Barbu Catargiu”, de la nivelul P1, după următorul \nprogram: \n13,30-14,05  –  Grupurile  parlamentare  ale  PSD,  precum  și \nsenatorii și deputații neafiliați; \n14,05-14,15 – Grupul parlamentar al minorităților naționale \ndin Camera Deputaților; \n14,15-14,35 – Grupurile parlamentare ale PNL; \n14,35-14,50 – Grupurile parlamentare ale USR; \n14,50-15,05 – Grupurile parlamentare ale UDMR; \n15,05-15,15 – Grupul parlamentar PRO România din Camera \nDeputaților; \n15,15-15,25  –  Grupul  parlamentar  al  PMP  din  Camera \nDeputaților. \nStimați colegi, \n                                                                                             4                                                                                          \n     \nÎn  sala  de  vot  „Barbu  Catargiu”  vor  fi  prezenți  permanent \nchestorii  care  înmânează  buletinele  de  vot  și  secretarul  care \nconsemnează prezența parlamentarilor la vot. \nCum spuneam, avem pe ordinea de zi numirea în funcția de \npreședinte  al  Autorității  Naționale  pentru  Administrare  și \nReglementare în Comunicații. \nRaportul  comun  al  Comisiilor  pentru  comunicații  și \ntehnologia  informației,  ale  celor  două  Camere  ale  Parlamentului,  a \nfost afișat pe paginile de Internet ale celor două Camere. \nDin  partea  celor  două  comisii  de  specialitate,  o  rog  pe \ndoamna deputat Ionela Dobrică să ne prezinte raportul. \nDoamna Ionela Viorela Dobrică (de la tribună): \nRaport comun cu privire la numirea în funcția de președinte \nal  Autorității  Naționale  pentru  Administrare  și  Reglementare  în \nComunicații – ANCOM. \nÎn urma procedurii de selecție, membrii celor două comisii au \nconstatat că următorii candidați îndeplinesc condițiile prevăzute la art. \n11 alin. (3) și (4) din Ordonanța de urgență a Guvernului nr. 22/2009 \nprivind  înființarea  Autorității  Naționale  pentru  Administrare  și \nReglementare în Comunicații, aprobată prin Legea nr. 113/2010, cu \nmodificările și completările ulterioare, astfel: \n- Stoica Vlad Ștefan; \n- Catrina Manuela-Maria; \n- Smeeianu Ion  \n- Rozolea Mircea Valentin. \n                                                                                             5                                                                                          \n     \nAnexa nr. 1 cuprinde dosarele candidaților care îndeplinesc \ncondițiile prevăzute la art. 11 alin. (3) și (4) din Ordonanța de urgență \na  Guvernului  nr.  22/2009  privind  înființarea  Autorității  Naționale \npentru  Administrare  și  Reglementare  în  Comunicații,  aprobată  prin \nLegea nr. 113/2010, cu modificările și completările ulterioare. \nAnexa  nr.  2  cuprinde  dosarele  candidaților  care  nu \nîndeplinesc condițiile prevăzute în ordonanța anterior menționată. \nVă mulțumesc. \nDomnul Robert-Marius Cazanciuc: \nDa. \nStimați colegi, \nDacă sunt intervenții? \nVă rog, Grupul USR. \nDomnul Cătălin Drulă (de la tribună): \nDa. \nMulțumesc, domnule președinte. \nIată  o  sală  plină  de  parlamentari,  voie  bună,  pumnii  se \nciocnesc. E ca o reuniune, așa, după vacanță. \nCare  e  motivul  important  al  acestei  reuniuni?  (Vociferări.) \nArde  undeva?  E  urgență?  Măsuri  pe  timp  de  pandemie,  sociale, \neconomice? Nu. (Vociferări.) \nMotivul este același care domină clasa politică de 30 de ani – \ntrocul cu funcții. (Vociferări.) \n                                                                                             6                                                                                          \n     \nLa  ANCOM  și-a  dat  demisia  domnul  Grindeanu,  care  e \nnumărul 2 în PSD, acum. \nBineînțeles, 3 ani de zile a respectat legea și a fost apolitic, \nnu-i așa? \nCă toți știm că legile, de fapt, sunt un pic la mișto și toate \ncriteriile astea. \nDar  și-a  dat  demisia  într-un  final  pentru  că  era  în \nincompatibilitate deja de două luni. \nCare e urgența? \nAvem 2 vicepreședinți care pot prelua cu puteri depline acest \nmandat, iar noul Parlament, legitim, mandatat și ales de români – și \nda, voi, de la PSD, v-ați pierdut legitimitatea în acest Parlament – ar fi \nputut să aleagă un președinte, o persoană care să nu fie politică, care \nsă fie un profesionist în domeniu. \nAșa a fost creată această autoritate, ANCOM. Dacă, iarăși, nu \ntratăm lucrurile la mișto, da? \nÎn 2009, Comisia Europeană ne-a spus că trebuie reglementat \nacest domeniu, o piață de miliarde, acum este și miza 5G pe masă, de \ncătre o autoritate autonomă. \nGrabă,  toți  parlamentarii  vin  să  alegem  pe  cineva  care  e \ndinainte determinat. Știm cu toții că va ieși de aici fostul șef de cabinet \nal domnului Ponta. (Vociferări.) \nPe partea PNL – că tot am vorbit mai devreme despre PSD și \nPNL – nu văd niciun fel de opoziție la această mișcare. N-am văzut să \n                                                                                             7                                                                                          \n     \nfie  vreun  candidat.  Înțeleg  că  sunt  de  acord.  Înțeleg  că  și  domnul \nOrban e de acord. \nDe altfel, și cu Legea care punea un consiliu de 7 oameni, ca \nsă fie mai multe poziții, că sunt mai multe funduri de oameni care cad \npe lângă Parlament și nu mai vin aici pe aceste scaune, era de acord \nPNL. (Vociferări.) \nNu și-a obținut acordul de la președintele Iohannis, al cărui \ngest îl salut, că a atacat la CCR acea lege. \nDar, între timp, mergem înainte cu această numire - pe repede \nînainte - care n-are absolut niciun sens în acest moment, în contextul \nîn  care  ne  aflăm.  Avem  doi  oameni  profesioniști  pe  funcțiile  de \nvicepreședinte, au zeci de ani vechime în instituție. \nÎn aceste condiții, noi, cei de la USR, îl vom vota pe singurul \ncandidat care a reușit să treacă de furcile caudine ale comisiei și să \najungă la plen, care nu e un candidat al PSD, că v-ați pus acolo 3 \ncandidați, dar numai unul e cel ales – fostul șef de cabinet al domnului \nPonta. (Vociferări.) \nVom vota un om care are experiență în domeniul privat, a \nlucrat la o companie mare de telecomunicații și are un CV solid. \nDin păcate, aici s-a făcut o mascaradă. Văd că și colegii de la \nPNL... (Vociferări.) \nUnde e liderul dumneavoastră de grup? Poate are o poziție pe \ntema  asta.  Ce  părere  aveți  despre  faptul  că  PSD  își  pune  omul  la \nANCOM? Ce îndemn de vot aveți astăzi? Îl votați pe Vlad Stoica? \n                                                                                             8                                                                                          \n     \n(Vociferări.)  E  OK,  nu?  Sunteți  în  opoziție  față  de  PSD.  Nu  vă \nînțelegeți. Am înțeles. \nEi,  românii  văd  lucrurile  astea...  (Vociferări.)  ...oricât \nîncercați, oricâți bani pompați în presă – câte 200 de milioane – și așa \nmai departe. \nȘi o să vedeți asta și la votul din 6 decembrie. \nVă mulțumesc. \nDomnul Robert-Marius Cazanciuc: \nDa. \nMulțumesc. \nNoi, de la PSD, vă salutăm cu respect pe dumneavoastră, de \nla USR, prin domnul Simonis. \nVă rog. \nDomnul Alfred-Robert Simonis (de la tribună): \nMulțumesc, domnule președinte, doamnă președinte. \nÎn  primul  rând,  aș  spune  că  legitimitatea  Partidului  Social \nDemocrat n-o stabiliți dumneavoastră, stimați colegi de la USR. Mai \nales că au stabilit românii, în urmă cu două săptămâni, legitimitatea \nfiecăruia dintre noi. \nOr,  în  dreptul  nostru  scrie  1.450  de  primari;  la \ndumneavoastră, vreo 35. \nDe acolo vă luați legitimitatea! (Aplauze.) Din voturi, nu din \nstrigat la Parlament! (Aplauze.) \n                                                                                             9                                                                                          \n     \nPe de altă parte, dumneavoastră ați dat argumente suficiente \npentru care e nevoie urgentă de această numire – „piață de miliarde”, \n„5G”. Citez din dumneavoastră. \nPăi, nu e important ca pe lângă cei doi profesioniști, pe care \ntot Partidul Social Democrat i-a desemnat – uite, asta uitați să spuneți \n–  să  mai  punem  unul,  al  treilea,  să  se  ocupe  de  această  piață  de \nmiliarde, de implementarea 5G și de alte chestiuni importante? \nCât despre necesitatea în grabă de a vota, păi, am și o eu o \nîntrebare,  stimați  colegi  de  la  USR.  Tocmai  s-a  încheiat  plenul \nCamerei Deputaților. Plen al Camerei Deputaților, unde un deputat al \nUSR și-a dat demisia. (Vociferări.) \nAstăzi  ați  trimis  înlocuirea  acelui  deputat  cu  un  alt  coleg \ndeputat și mâine vreți să-l validați. \nCare  e  graba?  De  ce  nu  lăsăm  ca  Parlamentul  viitor  să \nhotărască, eventual? (Vociferări.) \nCând e vorba de colegii dumneavoastră e grabă. \nEventual, sperați că veți câștiga alegerile și că veți putea să \nnumiți dumneavoastră pentru un rest de mandat. \nEu  vreau  să  vă  reamintesc  așa.  Mandatul  președintelui \nANCOM a început în urmă cu 2 ani și jumătate, în acest Parlament. \nExistă un rest de mandat, de 2 ani și jumătate, și este atributul acestui \nParlament să dea restul de mandat, să pună omul pe restul de mandat. \nE simplu. (Aplauze.) \nDomnul Robert-Marius Cazanciuc: \nDa. \n                                                                                             10                                                                                          \n     \nMulțumesc. \nDin partea Grupului minorităților, domnul deputat Grosaru, \nvă rog. \nDomnul Andi-Gabriel Grosaru (de la tribună): \nDomnule președinte, \nStimați colegi, \nTrebuie  să  facem  o  mențiune.  În  primul  rând,  pentru \ncorectitudine. \nPoate unii dintre colegii noștri sunt în continuare în vacanță, \ndar Camera Deputaților... Parlamentul României a lucrat și în sesiune \nextraordinară. \nDeci nu am fost în vacanță. \nVă mulțumesc. \nDomnul Robert-Marius Cazanciuc: \nMulțumesc. \nDacă nu mai sunt alte intervenții, stimați colegi, luăm act de \nraportul comun întocmit de cele două comisii de specialitate. \nȘi vă reamintesc, conform art. 99 din Regulamentul comun al \nCamerei  și  Senatului,  pentru  numirea  președintelui  Autorității \nNaționale pentru Administrare și Reglementare în Comunicații, votul \neste secret și se exprimă prin buletine de vot care vor fi completate \nconform propunerilor din raportul comisiilor. \n                                                                                             11                                                                                          \n     \nPentru  a  fi  aprobată  numirea  președintelui  Autorității \nNaționale  pentru  Administrare  și  Reglementare  în  Comunicații  este \nnecesar votul majorității senatorilor și deputaților prezenți. \nStimați colegi, \nAm finalizat dezbaterile. \nVă reamintesc modalitatea de vot în cazul votului secret cu \nbuletine de vot. \nÎn Sala „Barbu Catargiu” este amplasată urna de vot. \nFiecare deputat și senator va primi buletinul de vot. \nSenatorul și deputatul votează pentru numire lăsând neatinse \nnumele și prenumele persoanei propuse pentru a fi numită și votează \ncontra numirii tăind numele persoanei propuse. \nSunt nule buletinele de vot care nu poartă ștampila de control \nși cele pe care numărul candidaților, ale căror nume nu au fost tăiate, \ndepășește numărul funcțiilor pentru care se face alegerea. \nCu  aceste  precizări,  stimați  colegi,  urmează  exprimarea \nvotului. \nÎi  invit  pe  domnii  chestori  în  sala  Biroului  permanent  al \nCamerei, „Barbu Catargiu”. \nGrupurile  parlamentare  vor  vota  conform  programului \nanunțat anterior. \nVă rog, chestorii. \n(Domnul  deputat  Florin-Claudiu  Roman  solicită  să  ia \ncuvântul.) \nO chestiune de procedură, domnul Roman, vă rog. \n                                                                                             12                                                                                          \n     \nDomnul Florin-Claudiu Roman (de la tribună): \nMulțumesc, domnule președinte. \nDoamnelor și domnilor colegi, \nBolșevismul  are  o  nouă  culoare  politică  în  Parlamentul \nRomâniei prin Uniunea Salvați România. (Râsete.) \nDomnul  deputat  sau  tovarășul  deputat  Claudiu  Năsui,  „un \nbăiat din stele”, cum se spune în popor, a venit să ne spună astăzi că \npoate fi cel mai mare lansator de fake news din Parlamentul României. \nSă vii să faci acuzații mizerabile spunând că o autoritate de \nreglementare  independentă  trebuie  ținută  sub  sfera  intereselor \noperatorilor de pe piață înseamnă bolșevism, domnule Năsui. \nEu  credeam  că  cine  a  stat 5  ani  la  ruși  nu  poate  gândi  ca \nBush, dar am văzut că sunteți mai socialist și mai bolșevic decât foarte \nmulți dintre cei care sunt reprezentanți ai acestui sistem. \nCum  puteți  dumneavoastră,  vă  întreb,  să  spuneți  asemenea \nminciuni, împreună cu Vlad Voiculescu? Cum puteți? \nDumneavoastră știți că în Legea de funcționare a ASF existau \naceste prevederi? \nÎncercați să mințiți poporul spunând că liberalii dau privilegii. \nSă vă fie rușine, domnule Năsui! \nDacă pentru dumneavoastră un reprezentant al unei autorități \nde reglementare, din Franța, din Germania, din Italia, de unde doriți \ndumneavoastră,  are  dreptul  să-i fie decontată  diurna dacă  nu  stă  în \nBucurești și dacă domiciliază în altă parte, cum puteți să mințiți în \nhalul ăsta? Chiar nu mai aveți rușine? \n                                                                                             13                                                                                          \n     \nCum  puteți  dumneavoastră  să  nu  înțelegeți  că  pe  piața \nasigurărilor cei care controlează societățile de asigurări nu pot fi ca \nnivel  de  salarizare  sub  cei  pe  care  îi  controlează...?  Dacă  nu  vrem \ncorupție, domnule Năsui. \nSau vreți corupție? \nCe vreți? Ca să înțelegem. \nAveți o teorie bolșevică, îmi pare foarte rău să vă spun. \nAveți o teorie socialistă, aveți o teorie stângistă. \nȘi faceți asta doar din disperare. Pentru că la recentele alegeri \nprocentul dumneavoastră este la limită pentru intrarea în Parlament ca \nalianță. \nChiar nu mai aveți rușine? Chiar nu puteți să vă opriți din \ntăvălugul minciunilor pe care le rostogoliți în mediul online? \nAm sperat ca dumneavoastră, ca fiind un parlamentar tânăr, \nsă aveți puterea să recunoașteți ceea ce trebuie și ceea ce nu trebuie. \nVeniți și spuneți, știm noi cum fac, își mută domiciliul. \nPăi, ați făcut dumneavoastră? Sau de unde știți treaba asta? \n(Vociferări.) \nChiar nu mai aveți rușine? Pentru dumneavoastră chiar toate \nautoritățile statului trebuie călcate în picioare? (Vociferări.) \nDomnule Năsui, lăsați populismul deoparte! V-am mai spus \nde vreo două-trei ori și am tăcut, sperând că ați înțeles că nu puteți \ncălca în picioare orice în țara asta. \n                                                                                             14                                                                                          \n     \nLegea  spune  foarte  clar  –  autoritatea  de  reglementare,  cea \ncare controlează piața, trebuie să aibă o salarizare corespunzătoare cu \ncei de pe piață. Știți de ce? Pentru că așa spune legea, domnule Năsui. \nNu vă convine, modificați legea. \nDar asta spune legea, domnule Năsui, nu altceva. \nNu mai faceți populisme și ipocrizie de 2 bani! \nÎmi pare foarte rău că am crezut odată că aveți caracter! Nu \naveți, domnule Năsui! (Aplauze. Vociferări.) \nDomnul Robert-Marius Cazanciuc: \nStimați colegi, \nInvit  membrii  Birourilor  permanente  la  Sala  „Barbu \nCatargiu”. \nDeci membrii Birourilor celor două Camere vă rog, la Sala \n„Barbu Catargiu”. \n(Domnul deputat Claudiu-Iulius-Gavril Năsui solicită să ia \ncuvântul.) \n(În  continuare,  conducerea  ședinței  a  fost  preluată  de \ndoamna  deputat  Carmen-Ileana  Mihălcescu,  vicepreședinte  al \nCamerei Deputaților.) \nDoamna Carmen-Ileana Mihălcescu: \nDrept la replică, domnul Năsui, vă rog. \nDomnul Claudiu-Iulius-Gavril Năsui (de la tribună): \nMulțumesc frumos, doamnă președinte, pentru acest drept la \nreplică. \n                                                                                             15                                                                                          \n     \nÎn primul rând, subiectul era ANCOM, altă instituție căpușată \npolitic, după cum foarte bine știți. \nȘi, domnule Roman, știți foarte bine ce ați făcut. \nDomnul Florin-Claudiu Roman (din sală): \nCe-am făcut? \nDomnul Claudiu-Iulius-Gavril Năsui (de la tribună): \nAți introdus un proiect de lege, acum 3 zile, pe care l-ați pus \npe repede înainte, astăzi, în Comisia pentru buget, finanțe... \nDomnul Florin-Claudiu Roman (din sală): \nEu? \nDomnul Claudiu-Iulius-Gavril Năsui (de la tribună): \nÎn Biroul permanent, a fost pus ieri. Astăzi a fost convocată \nComisia  pentru  buget,  finanțe,  cu  proiectul  dumneavoastră,  semnat \nnumai de dumneavoastră, în care se află noi privilegii, noi beneficii... \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n...noi beneficii pentru membrii Consiliului de administrație al \nASF. \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n                                                                                             16                                                                                          \n     \nAnume? Stați să vă spun. \nNu vă... nu vă impacientați, că toate lucrurile se află și toate \nlucrurile sunt scrise. \nDoamna Carmen-Ileana Mihălcescu: \nAveți la dispoziție... \nDomnul Claudiu-Iulius-Gavril Năsui (de la tribună): \nAm avut speranța... \nDoamna Carmen-Ileana Mihălcescu: \n... două minute. Mai puțin de două minute... \nDomnul Claudiu-Iulius-Gavril Năsui (de la tribună): \n...că ați semnat un lucru fără să-l știți. \nDoamna Carmen-Ileana Mihălcescu: \n...pentru drept la replică. \nDomnul Claudiu-Iulius-Gavril Năsui (de la tribună): \nDar, după vehemența dumneavoastră, văd că chiar susțineți \ncu  aplomb  să  fie  privilegiile...  (Vociferări.)  ...pentru  cei  mai  mari \nbugetari de lux ai României și mai mari. \nȘi mai aveți tupeul, apoi, să spuneți că noi suntem bolșevici?! \n(Vociferări.) \nDumneavoastră  vreți  să  dați  din  banii  poporului,  din  banii \ncontribuabililor,  din  banii  oamenilor  care  plătesc  taxe  și  impozite, \nprivilegii mai mari! Și cei care sunt socialiști sunt USR? (Vociferări.) \nFals! \n                                                                                             17                                                                                          \n     \nSocialiștii sunt cei care iau de la toată lumea, de la cei care \nmuncesc  în  economia  reală,  prin  taxe  și  impozite  și  dau  unei \nnomenclaturi. Unei nomenclaturi politice ca aceea pe care o salvați \ndumneavoastră. \nPuteți  să  spuneți  ce  calomnii  doriți  dumneavoastră  și \nminciuni de Antena 3! Nu vă fac cinste, așa cum nici acest proiect de \nlege nu vă face cinste! \nDacă  aveți  pic  de  respect  pentru  poporul  român,  pentru \ncontribuabil, pentru liberalism și pentru orice ce-ar putea să însemne \nPNL  sau  de  dreapta  în  România,  veți  susține  eliminarea  acelui \namendament rușinos. \nUn amendament prin care – ca să fie clar pentru toată lumea \n– membrii Consiliului de administrație al ASF câștigă diurne în plus, \ndrepturi în plus, în cazul în care nu-și pun domiciliul în București. \nMă întrebați pe mine cine nu-și pune domiciliul în București? \nFaceți o mică investigație... (Vociferări.) \nPăi, nu. Nici eu. \nDoamna Carmen-Ileana Mihălcescu: \nAți  depășit  cele  două  minute,  domnule  Năsui,  vă  rog  să \nîncheiați. \nDomnul Claudiu-Iulius-Gavril Năsui (de la tribună): \nDar, ce, dreptul la replică e de doar două minute? \nDoamna Carmen-Ileana Mihălcescu: \nDreptul la replică e de două minute. \n                                                                                             18                                                                                          \n     \nMulțumesc. \nDomnul Claudiu-Iulius-Gavril Năsui (de la tribună): \nDar atacul poate să fie mai mult decât replica?! (Râsete.) \nDoamna Carmen-Ileana Mihălcescu: \nAcesta este regulamentul. \nDomnul Claudiu-Iulius-Gavril Năsui (de la tribună): \nAdică trebuie să existe o proporționalitate. \nDoamna Carmen-Ileana Mihălcescu: \nVreți să-l ignorați, înțeleg. \nVă rog, continuați. \nDomnul Claudiu-Iulius-Gavril Năsui (de la tribună): \nBun. Doar voiam să  menționez faptul că acest proiect este \nunul rușinos, care trece de data asta și cu susținerea PSD și a PNL. O \nfrăție pe care am mai văzut-o și care aș spera că se va termina sau că \ns-a terminat. \nȘi, da, socialism înseamnă să iei de la cei care produc, să iei \nprin taxe și impozite, și să dai unei minorități care se întâmplă să fie \nvremelnic la putere și să aibă influență politică. \nOr, proiectul acesta de lege exact asta face. \nȘi nu face doar asta, face chiar mai mult de atât. Mai reduce \nși  răspunderea  penală  și  civilă  pentru  membrii  Consiliului  de \nadministrație al ASF. \nToate lucrurile acestea sunt negru pe alb. \n                                                                                             19                                                                                          \n     \nDacă mă atacați pe mine, ca persoană, sau partidul din care \nfac parte, și spuneți că asta este socialism, asta nu înseamnă automat \ncă este adevărat și nu înseamnă că aveți dreptate. Dimpotrivă! Dacă vă \ndoriți o societate mai liberă și mai de dreapta trebuie tocmai să nu ne \nmai batem joc de taxele și impozitele oamenilor și să nu mai creăm \nbeneficii speciale pentru câțiva privilegiați care sunt  puși în funcții \npolitice. \nȘi asta este tot ce ne dorim. \nȘi  încă  un  lucru.  Proiectul  dumneavoastră  care  trece  pe \nrepede înainte prin toate comisiile sau, mă rog, comisiile relevante, \nnici măcar n-are avize de la Consiliul Legislativ și de la... nimic. A \nfost pus ieri pe ordinea de zi, cu termen de primire puncte de vedere \nazi. De ieri până azi. Pentru o chestiune pe care, haideți să fim serioși, \nnu  ajută  decât  minoritatea  care  se  află  vremelnic  în  Consiliul  de \nadministrație al ASF. \nȘi pentru lucrurile acestea nu doar că nu mi-e rușine... \nDoamna Carmen-Ileana Mihălcescu: \nMulțumesc. \nDomnul Claudiu-Iulius-Gavril Năsui (de la tribună): \n...sunt mândru. \nDoamna Carmen-Ileana Mihălcescu: \nMulțumesc frumos. \nDomnul Claudiu-Iulius-Gavril Năsui (de la tribună): \nȘi o să fac asta și în viitoarea legislatură... \n                                                                                             20                                                                                          \n     \nDoamna Carmen-Ileana Mihălcescu: \nDomnule Roman... \nDomnul Claudiu-Iulius-Gavril Năsui (de la tribună): \n...și în oricare legislatură mă voi afla aici... \nDoamna Carmen-Ileana Mihălcescu: \n...vă rog să interveniți cu un drept la replică. \nDomnul Claudiu-Iulius-Gavril Năsui (de la tribună): \n...să combat aceste privilegii pe care le faceți pentru prietenii \ndumneavoastră politici. \nMulțumesc. (Aplauze.) \nDoamna Carmen-Ileana Mihălcescu: \nDar vă rog să nu generați un alt drept la replică, vă rog foarte \nmult. \nMulțumesc. \nDomnul Florin-Claudiu Roman (de la tribună): \nNu, doamnă președinte, nu voi vorbi despre Troțki, că tocmai \nl-am auzit pe noul Troțki din USR. (Râsete.) \nMi-am amintit de discursurile lui Troțki, bolșevicul, care sunt \ncopie la indigo cu ceea ce a spus antevorbitorul meu. \nAm să încerc să-i explic domnului, tovarășului deputat Năsui, \nceea  ce  nu  va  pricepe  niciodată  și  ceea  ce  el  prezintă  ca  fiind \nprivilegii. \n                                                                                             21                                                                                          \n     \nDacă n-ați fi un – haideți, să nu folosesc un termen dur – un \nom care... \nPuneți mâna pe carte și citiți legea! \nVeți observa, veți observa, domnule deputat, că întotdeauna, \ncu  o  scurtă  perioadă,  de  2  ani  de  zile,  membrii...  Consiliului  de \nsupraveghere  se  numește,  nu  consiliu  de  administrație.  Nu  e  o \nsocietate comercială, e o autoritate de reglementare. \nDeci prima lecție pe care v-o dau astăzi de la tribună este să \nfaceți  diferența  între  o  societate  comercială,  cu  un  consiliu  de \nadministrație, și o autoritate de reglementare condusă de un consiliu \nde supraveghere. (Vociferări.) \nÎn altă ordine de idei, până acum 4 ani de zile, tot ceea ce \nînsemna autoritate de pe piața bancară – ASF, CNVM, chiar și BNR – \ndacă vă uitați în lege veți observa că nu erau trași la răspundere penală \npentru vot, domnule Năsui. Pentru votul pe care îl exprimă. \nȘi este peste tot în lume așa. Și am să vă explic și de ce, ca să \npricepeți și dumneavoastră, că văd că pricepeți mai greu. (Vociferări.) \nNu poți să te duci să aplici o sancțiune care înseamnă 1% din \ncapitalul social, unei firme de asigurări care are un capital social de \nsute de milioane de euro, fără să stai cu sabia deasupra capului că \ncineva din piață are suficienți bani să plătească tot ceea ce înseamnă \nparte de atac public. \nTrebuie să iei decizii corecte, și atunci trebuie să fii protejat \nde lege, pentru vot! \n                                                                                             22                                                                                          \n     \nEste  a  doua  lecție  pe  care  v-o  dau,  pentru  că  nu  faceți \ndiferența între una și alta. \nA treia chestiune pe care am să v-o spun, domnule Năsui. \nÎmi asum integral acest proiect de lege. Și știu exact ce-am \nscris acolo. \nDe exemplu, am trecut un articol în care am spus că paza \ntrebuie  asigurată  de  jandarmerie.  Știți  de  ce?  Știți  de  ce?  Vreți  să \nrămână aceeași firmă privată care a căpușat ASF? Asta vreți? Asta vă \nderanjează? \nV-ați băgat pe un teren pe care dumneavoastră vreți să păreți \ncă-l cunoașteți. \nNu-l cunoașteți, domnule Năsui, îmi pare foarte rău. \nDar nu doar că nu-l cunoașteți, atât timp cât faceți o confuzie \ngravă între o autoritate de reglementare independentă și o societate \ncomercială,  între  un  consiliu  de  supraveghere  și  un  consiliu  de \nadministrație, înțeleg foarte clar că habar nu aveți pe ce lume trăiți. \nVă  mai  rog,  pentru  ultima  dată,  terminați  cu  populismele. \nDacă vreți să fiți în conducerea acestei țări, dumneavoastră trebuie să \nfaceți dovada că sunteți pregătit! Or, atâta timp cât, vă repet, nu faceți \ndiferența între o societate comercială și o autoritate de reglementare, \ncare  trebuie  să  fie  independentă,  domnule  Năsui,  și  unde \ndumneavoastră v-ați trimis reprezentant, atâta timp cât nu înțelegeți, \natâta  timp  cât  nu  înțelegeți  care  e  diferența  între  consiliul  de \nadministrație al unei societăți comerciale și consiliul de supraveghere, \natâta timp cât nu înțelegeți că într-o democrație puternică autoritățile \n                                                                                             23                                                                                          \n     \nde  reglementare  trebuie  susținute  prin  lege,  tocmai  ca  să  nu  fie \ncoruptibile,  înseamnă  că  de  fapt  principiul  dumneavoastră  de  viață \neste: „Cine a stat 5 ani la ruși nu poate gândi ca Bush!”. \nÎmi pare foarte rău pentru dumneavoastră, chiar vă credeam \nun om pregătit. Mi-am dat seama că sunteți praf și pulbere! \nDoamna Carmen-Ileana Mihălcescu: \nMulțumesc. \n \nDupă exercitarea votului \n(În continuare, conducerea ședinței a fost preluată de domnul \nsenator Robert-Marius Cazanciuc, vicepreședinte al Senatului.) \nDomnul Robert-Marius Cazanciuc: \nStimați colegi, \nSala, aproape plină. Așa că reluăm lucrările. \nAvem procesul-verbal? \nDomnul Mario-Ovidiu Oprea (din sală): \nDa. \nDomnul Robert-Marius Cazanciuc: \nDa? \nVă rog, domnul senator Mario Oprea. \nRezultatul votului. \nDomnul Mario-Ovidiu Oprea (de la tribună): \nBună ziua, tuturor! \n                                                                                             24                                                                                          \n     \nDau  citire  procesului-verbal  referitor  la  rezultatul  votului \nexprimat  de  către  deputați  și  senatori  cu  privire  la  numirea \npreședintelui  Autorității  Naționale  pentru  Administrare  și \nReglementare în Comunicații. \nBirourile  permanente  ale  celor  două  Camere  ale \nParlamentului,  în  temeiul  art.  44  alin.  (4)  din  Regulamentul \nactivităților comune ale Camerei Deputaților și Senatului, republicat, \nau procedat la verificarea și numărarea voturilor exprimate prin vot \nsecret cu buletine, de către deputați și senatori, asupra propunerii de \nnumire  în  funcția  de  președinte  al  Autorității  Naționale  pentru \nAdministrare  și  Reglementare  în  Comunicații,  și  au  constatat \nurmătoarele: \n- Numărul total al deputaților și senatorilor: 464; \n- Numărul deputaților și senatorilor prezenți: 322; \n- Numărul total de voturi exprimate: 322; \n- Numărul de voturi anulate: 3; \n- Numărul total de voturi valabil exprimate: 319. \nDupă  verificarea  și  numărarea  voturilor  au  rezultat \nurmătoarele: \nDomnul Stoica Vlad Ștefan:  \n- voturi pentru: 283; \n- voturi contra: 36. \nDoamna Catrina Maria-Manuela: \n- voturi pentru: 12; \n- voturi contra: 307. \n                                                                                             25                                                                                          \n     \nDomnul Smeeianu Ion: \n- voturi pentru: 1; \n- voturi contra: 318. \nDomnul Rozolea Mircea Valentin: \n- voturi pentru: 23; \n- voturi contra: 296. \nCa urmare, Birourile permanente au constatat că este întrunită \nmajoritatea de voturi necesară pentru numirea domnului Stoica Vlad \nȘtefan  în  funcția  de  președinte  al  Autorității  Naționale  pentru \nAdministrare și Reglementare în Comunicații, pentru perioada rămasă \na mandatului de 6 ani început în data de 11 mai 2017. \nMulțumesc. \nDomnul Robert-Marius Cazanciuc: \nDa. \nMulțumesc domnului senator Mario Oprea. \nStimați colegi, \nAșa cum am fost deja informați, potrivit rezultatului votului, \nParlamentul  României  a  hotărât  numirea  domnului  Vlad  Stoica  în \nfuncția de președinte al ANCOM. \nÎi dorim succes și înțelepciune într-o misiune complicată în \naceste vremuri! \nStimați colegi, \nOrdinea de zi a fost epuizată. \nDeclar  închisă  ședința  comună  a  Camerei  Deputaților  și \nSenatului. \n                                                                                             26                                                                                          \n     \nSă ne revedem sănătoși! \n \nȘedința s-a încheiat la ora 15,16. \n \n \n "
    },
    "39": {
        "start_text": "Doamna Carmen-Ileana Mihălcescu:",
        "start_index": -1,
        "end_text": "Domnul Claudiu-Iulius-Gavril Năsui :",
        "end_index": -1,
        "text": "                                                           1                                                                                          \n     \n13 octombrie 2020 – ședință comună \n \n \nS U M A R \n \n1.  Numirea  președintelui  Autorității  Naționale  3. \npentru Administrare și Reglementare în Comunicații \n(ANCOM). \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n \nS T E N O G R A M A \nȘedinței comune  \na Camerei Deputaților și Senatului \ndin ziua de 13 octombrie 2020 \n \nȘedința a început la ora 13,03. \nLucrările ședinței au fost conduse de domnul senator Robert-\nMarius Cazanciuc, vicepreședinte al Senatului, și de doamna deputat \nCarmen-Ileana  Mihălcescu,  vicepreședinte  al  Camerei  Deputaților, \nasistați  de  domnul  deputat  Iulian  Iancu,  secretar  al  Camerei \nDeputaților, și de domnul senator Mario-Ovidiu Oprea, secretar al \nSenatului. \nDomnul Robert-Marius Cazanciuc: \nBucuria  acestei  revederi  nu  va  dura  foarte  mult  în  sala  de \nplen, după cum știți deja. \nDoamnelor și domnilor deputați și senatori, \nDeclar  deschisă  ședința  comună  de  astăzi  a  Senatului  și \nCamerei Deputaților. \nStimați colegi, \nOrdinea  de  zi,  programul  de  lucru,  precum  și  formula  de \ndesfășurare  pentru  ședința  comună  au  fost  stabilite  de  Birourile \npermanente ale celor două Camere, cu participarea liderilor grupurilor \nparlamentare și sunt afișate pe site-urile celor două Camere. \n                                                                                             3                                                                                          \n     \nProgramul de lucru va dura până la finalizarea ordinii de zi. \nPe ordinea de zi astăzi avem numirea președintelui Autorității \nNaționale pentru Administrare și Reglementare în Comunicații. \nStimați colegi, \nCu privire la desfășurarea votului secret cu buletine, Birourile \npermanente reunite, cu participarea liderilor grupurilor parlamentare, \npropun următoarea procedură. \nExercitarea votului secret cu buletine de vot se va face pe \ngrupuri  parlamentare,  în  sala  Biroului  permanent  al  Camerei \nDeputaților, Sala „Barbu Catargiu”, de la nivelul P1, după următorul \nprogram: \n13,30-14,05  –  Grupurile  parlamentare  ale  PSD,  precum  și \nsenatorii și deputații neafiliați; \n14,05-14,15 – Grupul parlamentar al minorităților naționale \ndin Camera Deputaților; \n14,15-14,35 – Grupurile parlamentare ale PNL; \n14,35-14,50 – Grupurile parlamentare ale USR; \n14,50-15,05 – Grupurile parlamentare ale UDMR; \n15,05-15,15 – Grupul parlamentar PRO România din Camera \nDeputaților; \n15,15-15,25  –  Grupul  parlamentar  al  PMP  din  Camera \nDeputaților. \nStimați colegi, \n                                                                                             4                                                                                          \n     \nÎn  sala  de  vot  „Barbu  Catargiu”  vor  fi  prezenți  permanent \nchestorii  care  înmânează  buletinele  de  vot  și  secretarul  care \nconsemnează prezența parlamentarilor la vot. \nCum spuneam, avem pe ordinea de zi numirea în funcția de \npreședinte  al  Autorității  Naționale  pentru  Administrare  și \nReglementare în Comunicații. \nRaportul  comun  al  Comisiilor  pentru  comunicații  și \ntehnologia  informației,  ale  celor  două  Camere  ale  Parlamentului,  a \nfost afișat pe paginile de Internet ale celor două Camere. \nDin  partea  celor  două  comisii  de  specialitate,  o  rog  pe \ndoamna deputat Ionela Dobrică să ne prezinte raportul. \nDoamna Ionela Viorela Dobrică (de la tribună): \nRaport comun cu privire la numirea în funcția de președinte \nal  Autorității  Naționale  pentru  Administrare  și  Reglementare  în \nComunicații – ANCOM. \nÎn urma procedurii de selecție, membrii celor două comisii au \nconstatat că următorii candidați îndeplinesc condițiile prevăzute la art. \n11 alin. (3) și (4) din Ordonanța de urgență a Guvernului nr. 22/2009 \nprivind  înființarea  Autorității  Naționale  pentru  Administrare  și \nReglementare în Comunicații, aprobată prin Legea nr. 113/2010, cu \nmodificările și completările ulterioare, astfel: \n- Stoica Vlad Ștefan; \n- Catrina Manuela-Maria; \n- Smeeianu Ion  \n- Rozolea Mircea Valentin. \n                                                                                             5                                                                                          \n     \nAnexa nr. 1 cuprinde dosarele candidaților care îndeplinesc \ncondițiile prevăzute la art. 11 alin. (3) și (4) din Ordonanța de urgență \na  Guvernului  nr.  22/2009  privind  înființarea  Autorității  Naționale \npentru  Administrare  și  Reglementare  în  Comunicații,  aprobată  prin \nLegea nr. 113/2010, cu modificările și completările ulterioare. \nAnexa  nr.  2  cuprinde  dosarele  candidaților  care  nu \nîndeplinesc condițiile prevăzute în ordonanța anterior menționată. \nVă mulțumesc. \nDomnul Robert-Marius Cazanciuc: \nDa. \nStimați colegi, \nDacă sunt intervenții? \nVă rog, Grupul USR. \nDomnul Cătălin Drulă (de la tribună): \nDa. \nMulțumesc, domnule președinte. \nIată  o  sală  plină  de  parlamentari,  voie  bună,  pumnii  se \nciocnesc. E ca o reuniune, așa, după vacanță. \nCare  e  motivul  important  al  acestei  reuniuni?  (Vociferări.) \nArde  undeva?  E  urgență?  Măsuri  pe  timp  de  pandemie,  sociale, \neconomice? Nu. (Vociferări.) \nMotivul este același care domină clasa politică de 30 de ani – \ntrocul cu funcții. (Vociferări.) \n                                                                                             6                                                                                          \n     \nLa  ANCOM  și-a  dat  demisia  domnul  Grindeanu,  care  e \nnumărul 2 în PSD, acum. \nBineînțeles, 3 ani de zile a respectat legea și a fost apolitic, \nnu-i așa? \nCă toți știm că legile, de fapt, sunt un pic la mișto și toate \ncriteriile astea. \nDar  și-a  dat  demisia  într-un  final  pentru  că  era  în \nincompatibilitate deja de două luni. \nCare e urgența? \nAvem 2 vicepreședinți care pot prelua cu puteri depline acest \nmandat, iar noul Parlament, legitim, mandatat și ales de români – și \nda, voi, de la PSD, v-ați pierdut legitimitatea în acest Parlament – ar fi \nputut să aleagă un președinte, o persoană care să nu fie politică, care \nsă fie un profesionist în domeniu. \nAșa a fost creată această autoritate, ANCOM. Dacă, iarăși, nu \ntratăm lucrurile la mișto, da? \nÎn 2009, Comisia Europeană ne-a spus că trebuie reglementat \nacest domeniu, o piață de miliarde, acum este și miza 5G pe masă, de \ncătre o autoritate autonomă. \nGrabă,  toți  parlamentarii  vin  să  alegem  pe  cineva  care  e \ndinainte determinat. Știm cu toții că va ieși de aici fostul șef de cabinet \nal domnului Ponta. (Vociferări.) \nPe partea PNL – că tot am vorbit mai devreme despre PSD și \nPNL – nu văd niciun fel de opoziție la această mișcare. N-am văzut să \n                                                                                             7                                                                                          \n     \nfie  vreun  candidat.  Înțeleg  că  sunt  de  acord.  Înțeleg  că  și  domnul \nOrban e de acord. \nDe altfel, și cu Legea care punea un consiliu de 7 oameni, ca \nsă fie mai multe poziții, că sunt mai multe funduri de oameni care cad \npe lângă Parlament și nu mai vin aici pe aceste scaune, era de acord \nPNL. (Vociferări.) \nNu și-a obținut acordul de la președintele Iohannis, al cărui \ngest îl salut, că a atacat la CCR acea lege. \nDar, între timp, mergem înainte cu această numire - pe repede \nînainte - care n-are absolut niciun sens în acest moment, în contextul \nîn  care  ne  aflăm.  Avem  doi  oameni  profesioniști  pe  funcțiile  de \nvicepreședinte, au zeci de ani vechime în instituție. \nÎn aceste condiții, noi, cei de la USR, îl vom vota pe singurul \ncandidat care a reușit să treacă de furcile caudine ale comisiei și să \najungă la plen, care nu e un candidat al PSD, că v-ați pus acolo 3 \ncandidați, dar numai unul e cel ales – fostul șef de cabinet al domnului \nPonta. (Vociferări.) \nVom vota un om care are experiență în domeniul privat, a \nlucrat la o companie mare de telecomunicații și are un CV solid. \nDin păcate, aici s-a făcut o mascaradă. Văd că și colegii de la \nPNL... (Vociferări.) \nUnde e liderul dumneavoastră de grup? Poate are o poziție pe \ntema  asta.  Ce  părere  aveți  despre  faptul  că  PSD  își  pune  omul  la \nANCOM? Ce îndemn de vot aveți astăzi? Îl votați pe Vlad Stoica? \n                                                                                             8                                                                                          \n     \n(Vociferări.)  E  OK,  nu?  Sunteți  în  opoziție  față  de  PSD.  Nu  vă \nînțelegeți. Am înțeles. \nEi,  românii  văd  lucrurile  astea...  (Vociferări.)  ...oricât \nîncercați, oricâți bani pompați în presă – câte 200 de milioane – și așa \nmai departe. \nȘi o să vedeți asta și la votul din 6 decembrie. \nVă mulțumesc. \nDomnul Robert-Marius Cazanciuc: \nDa. \nMulțumesc. \nNoi, de la PSD, vă salutăm cu respect pe dumneavoastră, de \nla USR, prin domnul Simonis. \nVă rog. \nDomnul Alfred-Robert Simonis (de la tribună): \nMulțumesc, domnule președinte, doamnă președinte. \nÎn  primul  rând,  aș  spune  că  legitimitatea  Partidului  Social \nDemocrat n-o stabiliți dumneavoastră, stimați colegi de la USR. Mai \nales că au stabilit românii, în urmă cu două săptămâni, legitimitatea \nfiecăruia dintre noi. \nOr,  în  dreptul  nostru  scrie  1.450  de  primari;  la \ndumneavoastră, vreo 35. \nDe acolo vă luați legitimitatea! (Aplauze.) Din voturi, nu din \nstrigat la Parlament! (Aplauze.) \n                                                                                             9                                                                                          \n     \nPe de altă parte, dumneavoastră ați dat argumente suficiente \npentru care e nevoie urgentă de această numire – „piață de miliarde”, \n„5G”. Citez din dumneavoastră. \nPăi, nu e important ca pe lângă cei doi profesioniști, pe care \ntot Partidul Social Democrat i-a desemnat – uite, asta uitați să spuneți \n–  să  mai  punem  unul,  al  treilea,  să  se  ocupe  de  această  piață  de \nmiliarde, de implementarea 5G și de alte chestiuni importante? \nCât despre necesitatea în grabă de a vota, păi, am și o eu o \nîntrebare,  stimați  colegi  de  la  USR.  Tocmai  s-a  încheiat  plenul \nCamerei Deputaților. Plen al Camerei Deputaților, unde un deputat al \nUSR și-a dat demisia. (Vociferări.) \nAstăzi  ați  trimis  înlocuirea  acelui  deputat  cu  un  alt  coleg \ndeputat și mâine vreți să-l validați. \nCare  e  graba?  De  ce  nu  lăsăm  ca  Parlamentul  viitor  să \nhotărască, eventual? (Vociferări.) \nCând e vorba de colegii dumneavoastră e grabă. \nEventual, sperați că veți câștiga alegerile și că veți putea să \nnumiți dumneavoastră pentru un rest de mandat. \nEu  vreau  să  vă  reamintesc  așa.  Mandatul  președintelui \nANCOM a început în urmă cu 2 ani și jumătate, în acest Parlament. \nExistă un rest de mandat, de 2 ani și jumătate, și este atributul acestui \nParlament să dea restul de mandat, să pună omul pe restul de mandat. \nE simplu. (Aplauze.) \nDomnul Robert-Marius Cazanciuc: \nDa. \n                                                                                             10                                                                                          \n     \nMulțumesc. \nDin partea Grupului minorităților, domnul deputat Grosaru, \nvă rog. \nDomnul Andi-Gabriel Grosaru (de la tribună): \nDomnule președinte, \nStimați colegi, \nTrebuie  să  facem  o  mențiune.  În  primul  rând,  pentru \ncorectitudine. \nPoate unii dintre colegii noștri sunt în continuare în vacanță, \ndar Camera Deputaților... Parlamentul României a lucrat și în sesiune \nextraordinară. \nDeci nu am fost în vacanță. \nVă mulțumesc. \nDomnul Robert-Marius Cazanciuc: \nMulțumesc. \nDacă nu mai sunt alte intervenții, stimați colegi, luăm act de \nraportul comun întocmit de cele două comisii de specialitate. \nȘi vă reamintesc, conform art. 99 din Regulamentul comun al \nCamerei  și  Senatului,  pentru  numirea  președintelui  Autorității \nNaționale pentru Administrare și Reglementare în Comunicații, votul \neste secret și se exprimă prin buletine de vot care vor fi completate \nconform propunerilor din raportul comisiilor. \n                                                                                             11                                                                                          \n     \nPentru  a  fi  aprobată  numirea  președintelui  Autorității \nNaționale  pentru  Administrare  și  Reglementare  în  Comunicații  este \nnecesar votul majorității senatorilor și deputaților prezenți. \nStimați colegi, \nAm finalizat dezbaterile. \nVă reamintesc modalitatea de vot în cazul votului secret cu \nbuletine de vot. \nÎn Sala „Barbu Catargiu” este amplasată urna de vot. \nFiecare deputat și senator va primi buletinul de vot. \nSenatorul și deputatul votează pentru numire lăsând neatinse \nnumele și prenumele persoanei propuse pentru a fi numită și votează \ncontra numirii tăind numele persoanei propuse. \nSunt nule buletinele de vot care nu poartă ștampila de control \nși cele pe care numărul candidaților, ale căror nume nu au fost tăiate, \ndepășește numărul funcțiilor pentru care se face alegerea. \nCu  aceste  precizări,  stimați  colegi,  urmează  exprimarea \nvotului. \nÎi  invit  pe  domnii  chestori  în  sala  Biroului  permanent  al \nCamerei, „Barbu Catargiu”. \nGrupurile  parlamentare  vor  vota  conform  programului \nanunțat anterior. \nVă rog, chestorii. \n(Domnul  deputat  Florin-Claudiu  Roman  solicită  să  ia \ncuvântul.) \nO chestiune de procedură, domnul Roman, vă rog. \n                                                                                             12                                                                                          \n     \nDomnul Florin-Claudiu Roman (de la tribună): \nMulțumesc, domnule președinte. \nDoamnelor și domnilor colegi, \nBolșevismul  are  o  nouă  culoare  politică  în  Parlamentul \nRomâniei prin Uniunea Salvați România. (Râsete.) \nDomnul  deputat  sau  tovarășul  deputat  Claudiu  Năsui,  „un \nbăiat din stele”, cum se spune în popor, a venit să ne spună astăzi că \npoate fi cel mai mare lansator de fake news din Parlamentul României. \nSă vii să faci acuzații mizerabile spunând că o autoritate de \nreglementare  independentă  trebuie  ținută  sub  sfera  intereselor \noperatorilor de pe piață înseamnă bolșevism, domnule Năsui. \nEu  credeam  că  cine  a  stat 5  ani  la  ruși  nu  poate  gândi  ca \nBush, dar am văzut că sunteți mai socialist și mai bolșevic decât foarte \nmulți dintre cei care sunt reprezentanți ai acestui sistem. \nCum  puteți  dumneavoastră,  vă  întreb,  să  spuneți  asemenea \nminciuni, împreună cu Vlad Voiculescu? Cum puteți? \nDumneavoastră știți că în Legea de funcționare a ASF existau \naceste prevederi? \nÎncercați să mințiți poporul spunând că liberalii dau privilegii. \nSă vă fie rușine, domnule Năsui! \nDacă pentru dumneavoastră un reprezentant al unei autorități \nde reglementare, din Franța, din Germania, din Italia, de unde doriți \ndumneavoastră,  are  dreptul  să-i fie decontată  diurna dacă  nu  stă  în \nBucurești și dacă domiciliază în altă parte, cum puteți să mințiți în \nhalul ăsta? Chiar nu mai aveți rușine? \n                                                                                             13                                                                                          \n     \nCum  puteți  dumneavoastră  să  nu  înțelegeți  că  pe  piața \nasigurărilor cei care controlează societățile de asigurări nu pot fi ca \nnivel  de  salarizare  sub  cei  pe  care  îi  controlează...?  Dacă  nu  vrem \ncorupție, domnule Năsui. \nSau vreți corupție? \nCe vreți? Ca să înțelegem. \nAveți o teorie bolșevică, îmi pare foarte rău să vă spun. \nAveți o teorie socialistă, aveți o teorie stângistă. \nȘi faceți asta doar din disperare. Pentru că la recentele alegeri \nprocentul dumneavoastră este la limită pentru intrarea în Parlament ca \nalianță. \nChiar nu mai aveți rușine? Chiar nu puteți să vă opriți din \ntăvălugul minciunilor pe care le rostogoliți în mediul online? \nAm sperat ca dumneavoastră, ca fiind un parlamentar tânăr, \nsă aveți puterea să recunoașteți ceea ce trebuie și ceea ce nu trebuie. \nVeniți și spuneți, știm noi cum fac, își mută domiciliul. \nPăi, ați făcut dumneavoastră? Sau de unde știți treaba asta? \n(Vociferări.) \nChiar nu mai aveți rușine? Pentru dumneavoastră chiar toate \nautoritățile statului trebuie călcate în picioare? (Vociferări.) \nDomnule Năsui, lăsați populismul deoparte! V-am mai spus \nde vreo două-trei ori și am tăcut, sperând că ați înțeles că nu puteți \ncălca în picioare orice în țara asta. \n                                                                                             14                                                                                          \n     \nLegea  spune  foarte  clar  –  autoritatea  de  reglementare,  cea \ncare controlează piața, trebuie să aibă o salarizare corespunzătoare cu \ncei de pe piață. Știți de ce? Pentru că așa spune legea, domnule Năsui. \nNu vă convine, modificați legea. \nDar asta spune legea, domnule Năsui, nu altceva. \nNu mai faceți populisme și ipocrizie de 2 bani! \nÎmi pare foarte rău că am crezut odată că aveți caracter! Nu \naveți, domnule Năsui! (Aplauze. Vociferări.) \nDomnul Robert-Marius Cazanciuc: \nStimați colegi, \nInvit  membrii  Birourilor  permanente  la  Sala  „Barbu \nCatargiu”. \nDeci membrii Birourilor celor două Camere vă rog, la Sala \n„Barbu Catargiu”. \n(Domnul deputat Claudiu-Iulius-Gavril Năsui solicită să ia \ncuvântul.) \n(În  continuare,  conducerea  ședinței  a  fost  preluată  de \ndoamna  deputat  Carmen-Ileana  Mihălcescu,  vicepreședinte  al \nCamerei Deputaților.) \nDoamna Carmen-Ileana Mihălcescu: \nDrept la replică, domnul Năsui, vă rog. \nDomnul Claudiu-Iulius-Gavril Năsui (de la tribună): \nMulțumesc frumos, doamnă președinte, pentru acest drept la \nreplică. \n                                                                                             15                                                                                          \n     \nÎn primul rând, subiectul era ANCOM, altă instituție căpușată \npolitic, după cum foarte bine știți. \nȘi, domnule Roman, știți foarte bine ce ați făcut. \nDomnul Florin-Claudiu Roman (din sală): \nCe-am făcut? \nDomnul Claudiu-Iulius-Gavril Năsui (de la tribună): \nAți introdus un proiect de lege, acum 3 zile, pe care l-ați pus \npe repede înainte, astăzi, în Comisia pentru buget, finanțe... \nDomnul Florin-Claudiu Roman (din sală): \nEu? \nDomnul Claudiu-Iulius-Gavril Năsui (de la tribună): \nÎn Biroul permanent, a fost pus ieri. Astăzi a fost convocată \nComisia  pentru  buget,  finanțe,  cu  proiectul  dumneavoastră,  semnat \nnumai de dumneavoastră, în care se află noi privilegii, noi beneficii... \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n...noi beneficii pentru membrii Consiliului de administrație al \nASF. \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n                                                                                             16                                                                                          \n     \nAnume? Stați să vă spun. \nNu vă... nu vă impacientați, că toate lucrurile se află și toate \nlucrurile sunt scrise. \nDoamna Carmen-Ileana Mihălcescu: \nAveți la dispoziție... \nDomnul Claudiu-Iulius-Gavril Năsui (de la tribună): \nAm avut speranța... \nDoamna Carmen-Ileana Mihălcescu: \n... două minute. Mai puțin de două minute... \nDomnul Claudiu-Iulius-Gavril Năsui (de la tribună): \n...că ați semnat un lucru fără să-l știți. \nDoamna Carmen-Ileana Mihălcescu: \n...pentru drept la replică. \nDomnul Claudiu-Iulius-Gavril Năsui (de la tribună): \nDar, după vehemența dumneavoastră, văd că chiar susțineți \ncu  aplomb  să  fie  privilegiile...  (Vociferări.)  ...pentru  cei  mai  mari \nbugetari de lux ai României și mai mari. \nȘi mai aveți tupeul, apoi, să spuneți că noi suntem bolșevici?! \n(Vociferări.) \nDumneavoastră  vreți  să  dați  din  banii  poporului,  din  banii \ncontribuabililor,  din  banii  oamenilor  care  plătesc  taxe  și  impozite, \nprivilegii mai mari! Și cei care sunt socialiști sunt USR? (Vociferări.) \nFals! \n                                                                                             17                                                                                          \n     \nSocialiștii sunt cei care iau de la toată lumea, de la cei care \nmuncesc  în  economia  reală,  prin  taxe  și  impozite  și  dau  unei \nnomenclaturi. Unei nomenclaturi politice ca aceea pe care o salvați \ndumneavoastră. \nPuteți  să  spuneți  ce  calomnii  doriți  dumneavoastră  și \nminciuni de Antena 3! Nu vă fac cinste, așa cum nici acest proiect de \nlege nu vă face cinste! \nDacă  aveți  pic  de  respect  pentru  poporul  român,  pentru \ncontribuabil, pentru liberalism și pentru orice ce-ar putea să însemne \nPNL  sau  de  dreapta  în  România,  veți  susține  eliminarea  acelui \namendament rușinos. \nUn amendament prin care – ca să fie clar pentru toată lumea \n– membrii Consiliului de administrație al ASF câștigă diurne în plus, \ndrepturi în plus, în cazul în care nu-și pun domiciliul în București. \nMă întrebați pe mine cine nu-și pune domiciliul în București? \nFaceți o mică investigație... (Vociferări.) \nPăi, nu. Nici eu. \nDoamna Carmen-Ileana Mihălcescu: \nAți  depășit  cele  două  minute,  domnule  Năsui,  vă  rog  să \nîncheiați. \nDomnul Claudiu-Iulius-Gavril Năsui (de la tribună): \nDar, ce, dreptul la replică e de doar două minute? \nDoamna Carmen-Ileana Mihălcescu: \nDreptul la replică e de două minute. \n                                                                                             18                                                                                          \n     \nMulțumesc. \nDomnul Claudiu-Iulius-Gavril Năsui (de la tribună): \nDar atacul poate să fie mai mult decât replica?! (Râsete.) \nDoamna Carmen-Ileana Mihălcescu: \nAcesta este regulamentul. \nDomnul Claudiu-Iulius-Gavril Năsui (de la tribună): \nAdică trebuie să existe o proporționalitate. \nDoamna Carmen-Ileana Mihălcescu: \nVreți să-l ignorați, înțeleg. \nVă rog, continuați. \nDomnul Claudiu-Iulius-Gavril Năsui (de la tribună): \nBun. Doar voiam să  menționez faptul că acest proiect este \nunul rușinos, care trece de data asta și cu susținerea PSD și a PNL. O \nfrăție pe care am mai văzut-o și care aș spera că se va termina sau că \ns-a terminat. \nȘi, da, socialism înseamnă să iei de la cei care produc, să iei \nprin taxe și impozite, și să dai unei minorități care se întâmplă să fie \nvremelnic la putere și să aibă influență politică. \nOr, proiectul acesta de lege exact asta face. \nȘi nu face doar asta, face chiar mai mult de atât. Mai reduce \nși  răspunderea  penală  și  civilă  pentru  membrii  Consiliului  de \nadministrație al ASF. \nToate lucrurile acestea sunt negru pe alb. \n                                                                                             19                                                                                          \n     \nDacă mă atacați pe mine, ca persoană, sau partidul din care \nfac parte, și spuneți că asta este socialism, asta nu înseamnă automat \ncă este adevărat și nu înseamnă că aveți dreptate. Dimpotrivă! Dacă vă \ndoriți o societate mai liberă și mai de dreapta trebuie tocmai să nu ne \nmai batem joc de taxele și impozitele oamenilor și să nu mai creăm \nbeneficii speciale pentru câțiva privilegiați care sunt  puși în funcții \npolitice. \nȘi asta este tot ce ne dorim. \nȘi  încă  un  lucru.  Proiectul  dumneavoastră  care  trece  pe \nrepede înainte prin toate comisiile sau, mă rog, comisiile relevante, \nnici măcar n-are avize de la Consiliul Legislativ și de la... nimic. A \nfost pus ieri pe ordinea de zi, cu termen de primire puncte de vedere \nazi. De ieri până azi. Pentru o chestiune pe care, haideți să fim serioși, \nnu  ajută  decât  minoritatea  care  se  află  vremelnic  în  Consiliul  de \nadministrație al ASF. \nȘi pentru lucrurile acestea nu doar că nu mi-e rușine... \nDoamna Carmen-Ileana Mihălcescu: \nMulțumesc. \nDomnul Claudiu-Iulius-Gavril Năsui (de la tribună): \n...sunt mândru. \nDoamna Carmen-Ileana Mihălcescu: \nMulțumesc frumos. \nDomnul Claudiu-Iulius-Gavril Năsui (de la tribună): \nȘi o să fac asta și în viitoarea legislatură... \n                                                                                             20                                                                                          \n     \nDoamna Carmen-Ileana Mihălcescu: \nDomnule Roman... \nDomnul Claudiu-Iulius-Gavril Năsui (de la tribună): \n...și în oricare legislatură mă voi afla aici... \nDoamna Carmen-Ileana Mihălcescu: \n...vă rog să interveniți cu un drept la replică. \nDomnul Claudiu-Iulius-Gavril Năsui (de la tribună): \n...să combat aceste privilegii pe care le faceți pentru prietenii \ndumneavoastră politici. \nMulțumesc. (Aplauze.) \nDoamna Carmen-Ileana Mihălcescu: \nDar vă rog să nu generați un alt drept la replică, vă rog foarte \nmult. \nMulțumesc. \nDomnul Florin-Claudiu Roman (de la tribună): \nNu, doamnă președinte, nu voi vorbi despre Troțki, că tocmai \nl-am auzit pe noul Troțki din USR. (Râsete.) \nMi-am amintit de discursurile lui Troțki, bolșevicul, care sunt \ncopie la indigo cu ceea ce a spus antevorbitorul meu. \nAm să încerc să-i explic domnului, tovarășului deputat Năsui, \nceea  ce  nu  va  pricepe  niciodată  și  ceea  ce  el  prezintă  ca  fiind \nprivilegii. \n                                                                                             21                                                                                          \n     \nDacă n-ați fi un – haideți, să nu folosesc un termen dur – un \nom care... \nPuneți mâna pe carte și citiți legea! \nVeți observa, veți observa, domnule deputat, că întotdeauna, \ncu  o  scurtă  perioadă,  de  2  ani  de  zile,  membrii...  Consiliului  de \nsupraveghere  se  numește,  nu  consiliu  de  administrație.  Nu  e  o \nsocietate comercială, e o autoritate de reglementare. \nDeci prima lecție pe care v-o dau astăzi de la tribună este să \nfaceți  diferența  între  o  societate  comercială,  cu  un  consiliu  de \nadministrație, și o autoritate de reglementare condusă de un consiliu \nde supraveghere. (Vociferări.) \nÎn altă ordine de idei, până acum 4 ani de zile, tot ceea ce \nînsemna autoritate de pe piața bancară – ASF, CNVM, chiar și BNR – \ndacă vă uitați în lege veți observa că nu erau trași la răspundere penală \npentru vot, domnule Năsui. Pentru votul pe care îl exprimă. \nȘi este peste tot în lume așa. Și am să vă explic și de ce, ca să \npricepeți și dumneavoastră, că văd că pricepeți mai greu. (Vociferări.) \nNu poți să te duci să aplici o sancțiune care înseamnă 1% din \ncapitalul social, unei firme de asigurări care are un capital social de \nsute de milioane de euro, fără să stai cu sabia deasupra capului că \ncineva din piață are suficienți bani să plătească tot ceea ce înseamnă \nparte de atac public. \nTrebuie să iei decizii corecte, și atunci trebuie să fii protejat \nde lege, pentru vot! \n                                                                                             22                                                                                          \n     \nEste  a  doua  lecție  pe  care  v-o  dau,  pentru  că  nu  faceți \ndiferența între una și alta. \nA treia chestiune pe care am să v-o spun, domnule Năsui. \nÎmi asum integral acest proiect de lege. Și știu exact ce-am \nscris acolo. \nDe exemplu, am trecut un articol în care am spus că paza \ntrebuie  asigurată  de  jandarmerie.  Știți  de  ce?  Știți  de  ce?  Vreți  să \nrămână aceeași firmă privată care a căpușat ASF? Asta vreți? Asta vă \nderanjează? \nV-ați băgat pe un teren pe care dumneavoastră vreți să păreți \ncă-l cunoașteți. \nNu-l cunoașteți, domnule Năsui, îmi pare foarte rău. \nDar nu doar că nu-l cunoașteți, atât timp cât faceți o confuzie \ngravă între o autoritate de reglementare independentă și o societate \ncomercială,  între  un  consiliu  de  supraveghere  și  un  consiliu  de \nadministrație, înțeleg foarte clar că habar nu aveți pe ce lume trăiți. \nVă  mai  rog,  pentru  ultima  dată,  terminați  cu  populismele. \nDacă vreți să fiți în conducerea acestei țări, dumneavoastră trebuie să \nfaceți dovada că sunteți pregătit! Or, atâta timp cât, vă repet, nu faceți \ndiferența între o societate comercială și o autoritate de reglementare, \ncare  trebuie  să  fie  independentă,  domnule  Năsui,  și  unde \ndumneavoastră v-ați trimis reprezentant, atâta timp cât nu înțelegeți, \natâta  timp  cât  nu  înțelegeți  care  e  diferența  între  consiliul  de \nadministrație al unei societăți comerciale și consiliul de supraveghere, \natâta timp cât nu înțelegeți că într-o democrație puternică autoritățile \n                                                                                             23                                                                                          \n     \nde  reglementare  trebuie  susținute  prin  lege,  tocmai  ca  să  nu  fie \ncoruptibile,  înseamnă  că  de  fapt  principiul  dumneavoastră  de  viață \neste: „Cine a stat 5 ani la ruși nu poate gândi ca Bush!”. \nÎmi pare foarte rău pentru dumneavoastră, chiar vă credeam \nun om pregătit. Mi-am dat seama că sunteți praf și pulbere! \nDoamna Carmen-Ileana Mihălcescu: \nMulțumesc. \n \nDupă exercitarea votului \n(În continuare, conducerea ședinței a fost preluată de domnul \nsenator Robert-Marius Cazanciuc, vicepreședinte al Senatului.) \nDomnul Robert-Marius Cazanciuc: \nStimați colegi, \nSala, aproape plină. Așa că reluăm lucrările. \nAvem procesul-verbal? \nDomnul Mario-Ovidiu Oprea (din sală): \nDa. \nDomnul Robert-Marius Cazanciuc: \nDa? \nVă rog, domnul senator Mario Oprea. \nRezultatul votului. \nDomnul Mario-Ovidiu Oprea (de la tribună): \nBună ziua, tuturor! \n                                                                                             24                                                                                          \n     \nDau  citire  procesului-verbal  referitor  la  rezultatul  votului \nexprimat  de  către  deputați  și  senatori  cu  privire  la  numirea \npreședintelui  Autorității  Naționale  pentru  Administrare  și \nReglementare în Comunicații. \nBirourile  permanente  ale  celor  două  Camere  ale \nParlamentului,  în  temeiul  art.  44  alin.  (4)  din  Regulamentul \nactivităților comune ale Camerei Deputaților și Senatului, republicat, \nau procedat la verificarea și numărarea voturilor exprimate prin vot \nsecret cu buletine, de către deputați și senatori, asupra propunerii de \nnumire  în  funcția  de  președinte  al  Autorității  Naționale  pentru \nAdministrare  și  Reglementare  în  Comunicații,  și  au  constatat \nurmătoarele: \n- Numărul total al deputaților și senatorilor: 464; \n- Numărul deputaților și senatorilor prezenți: 322; \n- Numărul total de voturi exprimate: 322; \n- Numărul de voturi anulate: 3; \n- Numărul total de voturi valabil exprimate: 319. \nDupă  verificarea  și  numărarea  voturilor  au  rezultat \nurmătoarele: \nDomnul Stoica Vlad Ștefan:  \n- voturi pentru: 283; \n- voturi contra: 36. \nDoamna Catrina Maria-Manuela: \n- voturi pentru: 12; \n- voturi contra: 307. \n                                                                                             25                                                                                          \n     \nDomnul Smeeianu Ion: \n- voturi pentru: 1; \n- voturi contra: 318. \nDomnul Rozolea Mircea Valentin: \n- voturi pentru: 23; \n- voturi contra: 296. \nCa urmare, Birourile permanente au constatat că este întrunită \nmajoritatea de voturi necesară pentru numirea domnului Stoica Vlad \nȘtefan  în  funcția  de  președinte  al  Autorității  Naționale  pentru \nAdministrare și Reglementare în Comunicații, pentru perioada rămasă \na mandatului de 6 ani început în data de 11 mai 2017. \nMulțumesc. \nDomnul Robert-Marius Cazanciuc: \nDa. \nMulțumesc domnului senator Mario Oprea. \nStimați colegi, \nAșa cum am fost deja informați, potrivit rezultatului votului, \nParlamentul  României  a  hotărât  numirea  domnului  Vlad  Stoica  în \nfuncția de președinte al ANCOM. \nÎi dorim succes și înțelepciune într-o misiune complicată în \naceste vremuri! \nStimați colegi, \nOrdinea de zi a fost epuizată. \nDeclar  închisă  ședința  comună  a  Camerei  Deputaților  și \nSenatului. \n                                                                                             26                                                                                          \n     \nSă ne revedem sănătoși! \n \nȘedința s-a încheiat la ora 15,16. \n \n \n "
    },
    "40": {
        "start_text": "Domnul Claudiu-Iulius-Gavril Năsui :",
        "start_index": -1,
        "end_text": "Doamna Carmen-Ileana Mihălcescu:",
        "end_index": -1,
        "text": "                                                       1                                                                                          \n     \n13 octombrie 2020 – ședință comună \n \n \nS U M A R \n \n1.  Numirea  președintelui  Autorității  Naționale  3. \npentru Administrare și Reglementare în Comunicații \n(ANCOM). \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n \nS T E N O G R A M A \nȘedinței comune  \na Camerei Deputaților și Senatului \ndin ziua de 13 octombrie 2020 \n \nȘedința a început la ora 13,03. \nLucrările ședinței au fost conduse de domnul senator Robert-\nMarius Cazanciuc, vicepreședinte al Senatului, și de doamna deputat \nCarmen-Ileana  Mihălcescu,  vicepreședinte  al  Camerei  Deputaților, \nasistați  de  domnul  deputat  Iulian  Iancu,  secretar  al  Camerei \nDeputaților, și de domnul senator Mario-Ovidiu Oprea, secretar al \nSenatului. \nDomnul Robert-Marius Cazanciuc: \nBucuria  acestei  revederi  nu  va  dura  foarte  mult  în  sala  de \nplen, după cum știți deja. \nDoamnelor și domnilor deputați și senatori, \nDeclar  deschisă  ședința  comună  de  astăzi  a  Senatului  și \nCamerei Deputaților. \nStimați colegi, \nOrdinea  de  zi,  programul  de  lucru,  precum  și  formula  de \ndesfășurare  pentru  ședința  comună  au  fost  stabilite  de  Birourile \npermanente ale celor două Camere, cu participarea liderilor grupurilor \nparlamentare și sunt afișate pe site-urile celor două Camere. \n                                                                                             3                                                                                          \n     \nProgramul de lucru va dura până la finalizarea ordinii de zi. \nPe ordinea de zi astăzi avem numirea președintelui Autorității \nNaționale pentru Administrare și Reglementare în Comunicații. \nStimați colegi, \nCu privire la desfășurarea votului secret cu buletine, Birourile \npermanente reunite, cu participarea liderilor grupurilor parlamentare, \npropun următoarea procedură. \nExercitarea votului secret cu buletine de vot se va face pe \ngrupuri  parlamentare,  în  sala  Biroului  permanent  al  Camerei \nDeputaților, Sala „Barbu Catargiu”, de la nivelul P1, după următorul \nprogram: \n13,30-14,05  –  Grupurile  parlamentare  ale  PSD,  precum  și \nsenatorii și deputații neafiliați; \n14,05-14,15 – Grupul parlamentar al minorităților naționale \ndin Camera Deputaților; \n14,15-14,35 – Grupurile parlamentare ale PNL; \n14,35-14,50 – Grupurile parlamentare ale USR; \n14,50-15,05 – Grupurile parlamentare ale UDMR; \n15,05-15,15 – Grupul parlamentar PRO România din Camera \nDeputaților; \n15,15-15,25  –  Grupul  parlamentar  al  PMP  din  Camera \nDeputaților. \nStimați colegi, \n                                                                                             4                                                                                          \n     \nÎn  sala  de  vot  „Barbu  Catargiu”  vor  fi  prezenți  permanent \nchestorii  care  înmânează  buletinele  de  vot  și  secretarul  care \nconsemnează prezența parlamentarilor la vot. \nCum spuneam, avem pe ordinea de zi numirea în funcția de \npreședinte  al  Autorității  Naționale  pentru  Administrare  și \nReglementare în Comunicații. \nRaportul  comun  al  Comisiilor  pentru  comunicații  și \ntehnologia  informației,  ale  celor  două  Camere  ale  Parlamentului,  a \nfost afișat pe paginile de Internet ale celor două Camere. \nDin  partea  celor  două  comisii  de  specialitate,  o  rog  pe \ndoamna deputat Ionela Dobrică să ne prezinte raportul. \nDoamna Ionela Viorela Dobrică (de la tribună): \nRaport comun cu privire la numirea în funcția de președinte \nal  Autorității  Naționale  pentru  Administrare  și  Reglementare  în \nComunicații – ANCOM. \nÎn urma procedurii de selecție, membrii celor două comisii au \nconstatat că următorii candidați îndeplinesc condițiile prevăzute la art. \n11 alin. (3) și (4) din Ordonanța de urgență a Guvernului nr. 22/2009 \nprivind  înființarea  Autorității  Naționale  pentru  Administrare  și \nReglementare în Comunicații, aprobată prin Legea nr. 113/2010, cu \nmodificările și completările ulterioare, astfel: \n- Stoica Vlad Ștefan; \n- Catrina Manuela-Maria; \n- Smeeianu Ion  \n- Rozolea Mircea Valentin. \n                                                                                             5                                                                                          \n     \nAnexa nr. 1 cuprinde dosarele candidaților care îndeplinesc \ncondițiile prevăzute la art. 11 alin. (3) și (4) din Ordonanța de urgență \na  Guvernului  nr.  22/2009  privind  înființarea  Autorității  Naționale \npentru  Administrare  și  Reglementare  în  Comunicații,  aprobată  prin \nLegea nr. 113/2010, cu modificările și completările ulterioare. \nAnexa  nr.  2  cuprinde  dosarele  candidaților  care  nu \nîndeplinesc condițiile prevăzute în ordonanța anterior menționată. \nVă mulțumesc. \nDomnul Robert-Marius Cazanciuc: \nDa. \nStimați colegi, \nDacă sunt intervenții? \nVă rog, Grupul USR. \nDomnul Cătălin Drulă (de la tribună): \nDa. \nMulțumesc, domnule președinte. \nIată  o  sală  plină  de  parlamentari,  voie  bună,  pumnii  se \nciocnesc. E ca o reuniune, așa, după vacanță. \nCare  e  motivul  important  al  acestei  reuniuni?  (Vociferări.) \nArde  undeva?  E  urgență?  Măsuri  pe  timp  de  pandemie,  sociale, \neconomice? Nu. (Vociferări.) \nMotivul este același care domină clasa politică de 30 de ani – \ntrocul cu funcții. (Vociferări.) \n                                                                                             6                                                                                          \n     \nLa  ANCOM  și-a  dat  demisia  domnul  Grindeanu,  care  e \nnumărul 2 în PSD, acum. \nBineînțeles, 3 ani de zile a respectat legea și a fost apolitic, \nnu-i așa? \nCă toți știm că legile, de fapt, sunt un pic la mișto și toate \ncriteriile astea. \nDar  și-a  dat  demisia  într-un  final  pentru  că  era  în \nincompatibilitate deja de două luni. \nCare e urgența? \nAvem 2 vicepreședinți care pot prelua cu puteri depline acest \nmandat, iar noul Parlament, legitim, mandatat și ales de români – și \nda, voi, de la PSD, v-ați pierdut legitimitatea în acest Parlament – ar fi \nputut să aleagă un președinte, o persoană care să nu fie politică, care \nsă fie un profesionist în domeniu. \nAșa a fost creată această autoritate, ANCOM. Dacă, iarăși, nu \ntratăm lucrurile la mișto, da? \nÎn 2009, Comisia Europeană ne-a spus că trebuie reglementat \nacest domeniu, o piață de miliarde, acum este și miza 5G pe masă, de \ncătre o autoritate autonomă. \nGrabă,  toți  parlamentarii  vin  să  alegem  pe  cineva  care  e \ndinainte determinat. Știm cu toții că va ieși de aici fostul șef de cabinet \nal domnului Ponta. (Vociferări.) \nPe partea PNL – că tot am vorbit mai devreme despre PSD și \nPNL – nu văd niciun fel de opoziție la această mișcare. N-am văzut să \n                                                                                             7                                                                                          \n     \nfie  vreun  candidat.  Înțeleg  că  sunt  de  acord.  Înțeleg  că  și  domnul \nOrban e de acord. \nDe altfel, și cu Legea care punea un consiliu de 7 oameni, ca \nsă fie mai multe poziții, că sunt mai multe funduri de oameni care cad \npe lângă Parlament și nu mai vin aici pe aceste scaune, era de acord \nPNL. (Vociferări.) \nNu și-a obținut acordul de la președintele Iohannis, al cărui \ngest îl salut, că a atacat la CCR acea lege. \nDar, între timp, mergem înainte cu această numire - pe repede \nînainte - care n-are absolut niciun sens în acest moment, în contextul \nîn  care  ne  aflăm.  Avem  doi  oameni  profesioniști  pe  funcțiile  de \nvicepreședinte, au zeci de ani vechime în instituție. \nÎn aceste condiții, noi, cei de la USR, îl vom vota pe singurul \ncandidat care a reușit să treacă de furcile caudine ale comisiei și să \najungă la plen, care nu e un candidat al PSD, că v-ați pus acolo 3 \ncandidați, dar numai unul e cel ales – fostul șef de cabinet al domnului \nPonta. (Vociferări.) \nVom vota un om care are experiență în domeniul privat, a \nlucrat la o companie mare de telecomunicații și are un CV solid. \nDin păcate, aici s-a făcut o mascaradă. Văd că și colegii de la \nPNL... (Vociferări.) \nUnde e liderul dumneavoastră de grup? Poate are o poziție pe \ntema  asta.  Ce  părere  aveți  despre  faptul  că  PSD  își  pune  omul  la \nANCOM? Ce îndemn de vot aveți astăzi? Îl votați pe Vlad Stoica? \n                                                                                             8                                                                                          \n     \n(Vociferări.)  E  OK,  nu?  Sunteți  în  opoziție  față  de  PSD.  Nu  vă \nînțelegeți. Am înțeles. \nEi,  românii  văd  lucrurile  astea...  (Vociferări.)  ...oricât \nîncercați, oricâți bani pompați în presă – câte 200 de milioane – și așa \nmai departe. \nȘi o să vedeți asta și la votul din 6 decembrie. \nVă mulțumesc. \nDomnul Robert-Marius Cazanciuc: \nDa. \nMulțumesc. \nNoi, de la PSD, vă salutăm cu respect pe dumneavoastră, de \nla USR, prin domnul Simonis. \nVă rog. \nDomnul Alfred-Robert Simonis (de la tribună): \nMulțumesc, domnule președinte, doamnă președinte. \nÎn  primul  rând,  aș  spune  că  legitimitatea  Partidului  Social \nDemocrat n-o stabiliți dumneavoastră, stimați colegi de la USR. Mai \nales că au stabilit românii, în urmă cu două săptămâni, legitimitatea \nfiecăruia dintre noi. \nOr,  în  dreptul  nostru  scrie  1.450  de  primari;  la \ndumneavoastră, vreo 35. \nDe acolo vă luați legitimitatea! (Aplauze.) Din voturi, nu din \nstrigat la Parlament! (Aplauze.) \n                                                                                             9                                                                                          \n     \nPe de altă parte, dumneavoastră ați dat argumente suficiente \npentru care e nevoie urgentă de această numire – „piață de miliarde”, \n„5G”. Citez din dumneavoastră. \nPăi, nu e important ca pe lângă cei doi profesioniști, pe care \ntot Partidul Social Democrat i-a desemnat – uite, asta uitați să spuneți \n–  să  mai  punem  unul,  al  treilea,  să  se  ocupe  de  această  piață  de \nmiliarde, de implementarea 5G și de alte chestiuni importante? \nCât despre necesitatea în grabă de a vota, păi, am și o eu o \nîntrebare,  stimați  colegi  de  la  USR.  Tocmai  s-a  încheiat  plenul \nCamerei Deputaților. Plen al Camerei Deputaților, unde un deputat al \nUSR și-a dat demisia. (Vociferări.) \nAstăzi  ați  trimis  înlocuirea  acelui  deputat  cu  un  alt  coleg \ndeputat și mâine vreți să-l validați. \nCare  e  graba?  De  ce  nu  lăsăm  ca  Parlamentul  viitor  să \nhotărască, eventual? (Vociferări.) \nCând e vorba de colegii dumneavoastră e grabă. \nEventual, sperați că veți câștiga alegerile și că veți putea să \nnumiți dumneavoastră pentru un rest de mandat. \nEu  vreau  să  vă  reamintesc  așa.  Mandatul  președintelui \nANCOM a început în urmă cu 2 ani și jumătate, în acest Parlament. \nExistă un rest de mandat, de 2 ani și jumătate, și este atributul acestui \nParlament să dea restul de mandat, să pună omul pe restul de mandat. \nE simplu. (Aplauze.) \nDomnul Robert-Marius Cazanciuc: \nDa. \n                                                                                             10                                                                                          \n     \nMulțumesc. \nDin partea Grupului minorităților, domnul deputat Grosaru, \nvă rog. \nDomnul Andi-Gabriel Grosaru (de la tribună): \nDomnule președinte, \nStimați colegi, \nTrebuie  să  facem  o  mențiune.  În  primul  rând,  pentru \ncorectitudine. \nPoate unii dintre colegii noștri sunt în continuare în vacanță, \ndar Camera Deputaților... Parlamentul României a lucrat și în sesiune \nextraordinară. \nDeci nu am fost în vacanță. \nVă mulțumesc. \nDomnul Robert-Marius Cazanciuc: \nMulțumesc. \nDacă nu mai sunt alte intervenții, stimați colegi, luăm act de \nraportul comun întocmit de cele două comisii de specialitate. \nȘi vă reamintesc, conform art. 99 din Regulamentul comun al \nCamerei  și  Senatului,  pentru  numirea  președintelui  Autorității \nNaționale pentru Administrare și Reglementare în Comunicații, votul \neste secret și se exprimă prin buletine de vot care vor fi completate \nconform propunerilor din raportul comisiilor. \n                                                                                             11                                                                                          \n     \nPentru  a  fi  aprobată  numirea  președintelui  Autorității \nNaționale  pentru  Administrare  și  Reglementare  în  Comunicații  este \nnecesar votul majorității senatorilor și deputaților prezenți. \nStimați colegi, \nAm finalizat dezbaterile. \nVă reamintesc modalitatea de vot în cazul votului secret cu \nbuletine de vot. \nÎn Sala „Barbu Catargiu” este amplasată urna de vot. \nFiecare deputat și senator va primi buletinul de vot. \nSenatorul și deputatul votează pentru numire lăsând neatinse \nnumele și prenumele persoanei propuse pentru a fi numită și votează \ncontra numirii tăind numele persoanei propuse. \nSunt nule buletinele de vot care nu poartă ștampila de control \nși cele pe care numărul candidaților, ale căror nume nu au fost tăiate, \ndepășește numărul funcțiilor pentru care se face alegerea. \nCu  aceste  precizări,  stimați  colegi,  urmează  exprimarea \nvotului. \nÎi  invit  pe  domnii  chestori  în  sala  Biroului  permanent  al \nCamerei, „Barbu Catargiu”. \nGrupurile  parlamentare  vor  vota  conform  programului \nanunțat anterior. \nVă rog, chestorii. \n(Domnul  deputat  Florin-Claudiu  Roman  solicită  să  ia \ncuvântul.) \nO chestiune de procedură, domnul Roman, vă rog. \n                                                                                             12                                                                                          \n     \nDomnul Florin-Claudiu Roman (de la tribună): \nMulțumesc, domnule președinte. \nDoamnelor și domnilor colegi, \nBolșevismul  are  o  nouă  culoare  politică  în  Parlamentul \nRomâniei prin Uniunea Salvați România. (Râsete.) \nDomnul  deputat  sau  tovarășul  deputat  Claudiu  Năsui,  „un \nbăiat din stele”, cum se spune în popor, a venit să ne spună astăzi că \npoate fi cel mai mare lansator de fake news din Parlamentul României. \nSă vii să faci acuzații mizerabile spunând că o autoritate de \nreglementare  independentă  trebuie  ținută  sub  sfera  intereselor \noperatorilor de pe piață înseamnă bolșevism, domnule Năsui. \nEu  credeam  că  cine  a  stat 5  ani  la  ruși  nu  poate  gândi  ca \nBush, dar am văzut că sunteți mai socialist și mai bolșevic decât foarte \nmulți dintre cei care sunt reprezentanți ai acestui sistem. \nCum  puteți  dumneavoastră,  vă  întreb,  să  spuneți  asemenea \nminciuni, împreună cu Vlad Voiculescu? Cum puteți? \nDumneavoastră știți că în Legea de funcționare a ASF existau \naceste prevederi? \nÎncercați să mințiți poporul spunând că liberalii dau privilegii. \nSă vă fie rușine, domnule Năsui! \nDacă pentru dumneavoastră un reprezentant al unei autorități \nde reglementare, din Franța, din Germania, din Italia, de unde doriți \ndumneavoastră,  are  dreptul  să-i fie decontată  diurna dacă  nu  stă  în \nBucurești și dacă domiciliază în altă parte, cum puteți să mințiți în \nhalul ăsta? Chiar nu mai aveți rușine? \n                                                                                             13                                                                                          \n     \nCum  puteți  dumneavoastră  să  nu  înțelegeți  că  pe  piața \nasigurărilor cei care controlează societățile de asigurări nu pot fi ca \nnivel  de  salarizare  sub  cei  pe  care  îi  controlează...?  Dacă  nu  vrem \ncorupție, domnule Năsui. \nSau vreți corupție? \nCe vreți? Ca să înțelegem. \nAveți o teorie bolșevică, îmi pare foarte rău să vă spun. \nAveți o teorie socialistă, aveți o teorie stângistă. \nȘi faceți asta doar din disperare. Pentru că la recentele alegeri \nprocentul dumneavoastră este la limită pentru intrarea în Parlament ca \nalianță. \nChiar nu mai aveți rușine? Chiar nu puteți să vă opriți din \ntăvălugul minciunilor pe care le rostogoliți în mediul online? \nAm sperat ca dumneavoastră, ca fiind un parlamentar tânăr, \nsă aveți puterea să recunoașteți ceea ce trebuie și ceea ce nu trebuie. \nVeniți și spuneți, știm noi cum fac, își mută domiciliul. \nPăi, ați făcut dumneavoastră? Sau de unde știți treaba asta? \n(Vociferări.) \nChiar nu mai aveți rușine? Pentru dumneavoastră chiar toate \nautoritățile statului trebuie călcate în picioare? (Vociferări.) \nDomnule Năsui, lăsați populismul deoparte! V-am mai spus \nde vreo două-trei ori și am tăcut, sperând că ați înțeles că nu puteți \ncălca în picioare orice în țara asta. \n                                                                                             14                                                                                          \n     \nLegea  spune  foarte  clar  –  autoritatea  de  reglementare,  cea \ncare controlează piața, trebuie să aibă o salarizare corespunzătoare cu \ncei de pe piață. Știți de ce? Pentru că așa spune legea, domnule Năsui. \nNu vă convine, modificați legea. \nDar asta spune legea, domnule Năsui, nu altceva. \nNu mai faceți populisme și ipocrizie de 2 bani! \nÎmi pare foarte rău că am crezut odată că aveți caracter! Nu \naveți, domnule Năsui! (Aplauze. Vociferări.) \nDomnul Robert-Marius Cazanciuc: \nStimați colegi, \nInvit  membrii  Birourilor  permanente  la  Sala  „Barbu \nCatargiu”. \nDeci membrii Birourilor celor două Camere vă rog, la Sala \n„Barbu Catargiu”. \n(Domnul deputat Claudiu-Iulius-Gavril Năsui solicită să ia \ncuvântul.) \n(În  continuare,  conducerea  ședinței  a  fost  preluată  de \ndoamna  deputat  Carmen-Ileana  Mihălcescu,  vicepreședinte  al \nCamerei Deputaților.) \nDoamna Carmen-Ileana Mihălcescu: \nDrept la replică, domnul Năsui, vă rog. \nDomnul Claudiu-Iulius-Gavril Năsui (de la tribună): \nMulțumesc frumos, doamnă președinte, pentru acest drept la \nreplică. \n                                                                                             15                                                                                          \n     \nÎn primul rând, subiectul era ANCOM, altă instituție căpușată \npolitic, după cum foarte bine știți. \nȘi, domnule Roman, știți foarte bine ce ați făcut. \nDomnul Florin-Claudiu Roman (din sală): \nCe-am făcut? \nDomnul Claudiu-Iulius-Gavril Năsui (de la tribună): \nAți introdus un proiect de lege, acum 3 zile, pe care l-ați pus \npe repede înainte, astăzi, în Comisia pentru buget, finanțe... \nDomnul Florin-Claudiu Roman (din sală): \nEu? \nDomnul Claudiu-Iulius-Gavril Năsui (de la tribună): \nÎn Biroul permanent, a fost pus ieri. Astăzi a fost convocată \nComisia  pentru  buget,  finanțe,  cu  proiectul  dumneavoastră,  semnat \nnumai de dumneavoastră, în care se află noi privilegii, noi beneficii... \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n...noi beneficii pentru membrii Consiliului de administrație al \nASF. \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n                                                                                             16                                                                                          \n     \nAnume? Stați să vă spun. \nNu vă... nu vă impacientați, că toate lucrurile se află și toate \nlucrurile sunt scrise. \nDoamna Carmen-Ileana Mihălcescu: \nAveți la dispoziție... \nDomnul Claudiu-Iulius-Gavril Năsui (de la tribună): \nAm avut speranța... \nDoamna Carmen-Ileana Mihălcescu: \n... două minute. Mai puțin de două minute... \nDomnul Claudiu-Iulius-Gavril Năsui (de la tribună): \n...că ați semnat un lucru fără să-l știți. \nDoamna Carmen-Ileana Mihălcescu: \n...pentru drept la replică. \nDomnul Claudiu-Iulius-Gavril Năsui (de la tribună): \nDar, după vehemența dumneavoastră, văd că chiar susțineți \ncu  aplomb  să  fie  privilegiile...  (Vociferări.)  ...pentru  cei  mai  mari \nbugetari de lux ai României și mai mari. \nȘi mai aveți tupeul, apoi, să spuneți că noi suntem bolșevici?! \n(Vociferări.) \nDumneavoastră  vreți  să  dați  din  banii  poporului,  din  banii \ncontribuabililor,  din  banii  oamenilor  care  plătesc  taxe  și  impozite, \nprivilegii mai mari! Și cei care sunt socialiști sunt USR? (Vociferări.) \nFals! \n                                                                                             17                                                                                          \n     \nSocialiștii sunt cei care iau de la toată lumea, de la cei care \nmuncesc  în  economia  reală,  prin  taxe  și  impozite  și  dau  unei \nnomenclaturi. Unei nomenclaturi politice ca aceea pe care o salvați \ndumneavoastră. \nPuteți  să  spuneți  ce  calomnii  doriți  dumneavoastră  și \nminciuni de Antena 3! Nu vă fac cinste, așa cum nici acest proiect de \nlege nu vă face cinste! \nDacă  aveți  pic  de  respect  pentru  poporul  român,  pentru \ncontribuabil, pentru liberalism și pentru orice ce-ar putea să însemne \nPNL  sau  de  dreapta  în  România,  veți  susține  eliminarea  acelui \namendament rușinos. \nUn amendament prin care – ca să fie clar pentru toată lumea \n– membrii Consiliului de administrație al ASF câștigă diurne în plus, \ndrepturi în plus, în cazul în care nu-și pun domiciliul în București. \nMă întrebați pe mine cine nu-și pune domiciliul în București? \nFaceți o mică investigație... (Vociferări.) \nPăi, nu. Nici eu. \nDoamna Carmen-Ileana Mihălcescu: \nAți  depășit  cele  două  minute,  domnule  Năsui,  vă  rog  să \nîncheiați. \nDomnul Claudiu-Iulius-Gavril Năsui (de la tribună): \nDar, ce, dreptul la replică e de doar două minute? \nDoamna Carmen-Ileana Mihălcescu: \nDreptul la replică e de două minute. \n                                                                                             18                                                                                          \n     \nMulțumesc. \nDomnul Claudiu-Iulius-Gavril Năsui (de la tribună): \nDar atacul poate să fie mai mult decât replica?! (Râsete.) \nDoamna Carmen-Ileana Mihălcescu: \nAcesta este regulamentul. \nDomnul Claudiu-Iulius-Gavril Năsui (de la tribună): \nAdică trebuie să existe o proporționalitate. \nDoamna Carmen-Ileana Mihălcescu: \nVreți să-l ignorați, înțeleg. \nVă rog, continuați. \nDomnul Claudiu-Iulius-Gavril Năsui (de la tribună): \nBun. Doar voiam să  menționez faptul că acest proiect este \nunul rușinos, care trece de data asta și cu susținerea PSD și a PNL. O \nfrăție pe care am mai văzut-o și care aș spera că se va termina sau că \ns-a terminat. \nȘi, da, socialism înseamnă să iei de la cei care produc, să iei \nprin taxe și impozite, și să dai unei minorități care se întâmplă să fie \nvremelnic la putere și să aibă influență politică. \nOr, proiectul acesta de lege exact asta face. \nȘi nu face doar asta, face chiar mai mult de atât. Mai reduce \nși  răspunderea  penală  și  civilă  pentru  membrii  Consiliului  de \nadministrație al ASF. \nToate lucrurile acestea sunt negru pe alb. \n                                                                                             19                                                                                          \n     \nDacă mă atacați pe mine, ca persoană, sau partidul din care \nfac parte, și spuneți că asta este socialism, asta nu înseamnă automat \ncă este adevărat și nu înseamnă că aveți dreptate. Dimpotrivă! Dacă vă \ndoriți o societate mai liberă și mai de dreapta trebuie tocmai să nu ne \nmai batem joc de taxele și impozitele oamenilor și să nu mai creăm \nbeneficii speciale pentru câțiva privilegiați care sunt  puși în funcții \npolitice. \nȘi asta este tot ce ne dorim. \nȘi  încă  un  lucru.  Proiectul  dumneavoastră  care  trece  pe \nrepede înainte prin toate comisiile sau, mă rog, comisiile relevante, \nnici măcar n-are avize de la Consiliul Legislativ și de la... nimic. A \nfost pus ieri pe ordinea de zi, cu termen de primire puncte de vedere \nazi. De ieri până azi. Pentru o chestiune pe care, haideți să fim serioși, \nnu  ajută  decât  minoritatea  care  se  află  vremelnic  în  Consiliul  de \nadministrație al ASF. \nȘi pentru lucrurile acestea nu doar că nu mi-e rușine... \nDoamna Carmen-Ileana Mihălcescu: \nMulțumesc. \nDomnul Claudiu-Iulius-Gavril Năsui (de la tribună): \n...sunt mândru. \nDoamna Carmen-Ileana Mihălcescu: \nMulțumesc frumos. \nDomnul Claudiu-Iulius-Gavril Năsui (de la tribună): \nȘi o să fac asta și în viitoarea legislatură... \n                                                                                             20                                                                                          \n     \nDoamna Carmen-Ileana Mihălcescu: \nDomnule Roman... \nDomnul Claudiu-Iulius-Gavril Năsui (de la tribună): \n...și în oricare legislatură mă voi afla aici... \nDoamna Carmen-Ileana Mihălcescu: \n...vă rog să interveniți cu un drept la replică. \nDomnul Claudiu-Iulius-Gavril Năsui (de la tribună): \n...să combat aceste privilegii pe care le faceți pentru prietenii \ndumneavoastră politici. \nMulțumesc. (Aplauze.) \nDoamna Carmen-Ileana Mihălcescu: \nDar vă rog să nu generați un alt drept la replică, vă rog foarte \nmult. \nMulțumesc. \nDomnul Florin-Claudiu Roman (de la tribună): \nNu, doamnă președinte, nu voi vorbi despre Troțki, că tocmai \nl-am auzit pe noul Troțki din USR. (Râsete.) \nMi-am amintit de discursurile lui Troțki, bolșevicul, care sunt \ncopie la indigo cu ceea ce a spus antevorbitorul meu. \nAm să încerc să-i explic domnului, tovarășului deputat Năsui, \nceea  ce  nu  va  pricepe  niciodată  și  ceea  ce  el  prezintă  ca  fiind \nprivilegii. \n                                                                                             21                                                                                          \n     \nDacă n-ați fi un – haideți, să nu folosesc un termen dur – un \nom care... \nPuneți mâna pe carte și citiți legea! \nVeți observa, veți observa, domnule deputat, că întotdeauna, \ncu  o  scurtă  perioadă,  de  2  ani  de  zile,  membrii...  Consiliului  de \nsupraveghere  se  numește,  nu  consiliu  de  administrație.  Nu  e  o \nsocietate comercială, e o autoritate de reglementare. \nDeci prima lecție pe care v-o dau astăzi de la tribună este să \nfaceți  diferența  între  o  societate  comercială,  cu  un  consiliu  de \nadministrație, și o autoritate de reglementare condusă de un consiliu \nde supraveghere. (Vociferări.) \nÎn altă ordine de idei, până acum 4 ani de zile, tot ceea ce \nînsemna autoritate de pe piața bancară – ASF, CNVM, chiar și BNR – \ndacă vă uitați în lege veți observa că nu erau trași la răspundere penală \npentru vot, domnule Năsui. Pentru votul pe care îl exprimă. \nȘi este peste tot în lume așa. Și am să vă explic și de ce, ca să \npricepeți și dumneavoastră, că văd că pricepeți mai greu. (Vociferări.) \nNu poți să te duci să aplici o sancțiune care înseamnă 1% din \ncapitalul social, unei firme de asigurări care are un capital social de \nsute de milioane de euro, fără să stai cu sabia deasupra capului că \ncineva din piață are suficienți bani să plătească tot ceea ce înseamnă \nparte de atac public. \nTrebuie să iei decizii corecte, și atunci trebuie să fii protejat \nde lege, pentru vot! \n                                                                                             22                                                                                          \n     \nEste  a  doua  lecție  pe  care  v-o  dau,  pentru  că  nu  faceți \ndiferența între una și alta. \nA treia chestiune pe care am să v-o spun, domnule Năsui. \nÎmi asum integral acest proiect de lege. Și știu exact ce-am \nscris acolo. \nDe exemplu, am trecut un articol în care am spus că paza \ntrebuie  asigurată  de  jandarmerie.  Știți  de  ce?  Știți  de  ce?  Vreți  să \nrămână aceeași firmă privată care a căpușat ASF? Asta vreți? Asta vă \nderanjează? \nV-ați băgat pe un teren pe care dumneavoastră vreți să păreți \ncă-l cunoașteți. \nNu-l cunoașteți, domnule Năsui, îmi pare foarte rău. \nDar nu doar că nu-l cunoașteți, atât timp cât faceți o confuzie \ngravă între o autoritate de reglementare independentă și o societate \ncomercială,  între  un  consiliu  de  supraveghere  și  un  consiliu  de \nadministrație, înțeleg foarte clar că habar nu aveți pe ce lume trăiți. \nVă  mai  rog,  pentru  ultima  dată,  terminați  cu  populismele. \nDacă vreți să fiți în conducerea acestei țări, dumneavoastră trebuie să \nfaceți dovada că sunteți pregătit! Or, atâta timp cât, vă repet, nu faceți \ndiferența între o societate comercială și o autoritate de reglementare, \ncare  trebuie  să  fie  independentă,  domnule  Năsui,  și  unde \ndumneavoastră v-ați trimis reprezentant, atâta timp cât nu înțelegeți, \natâta  timp  cât  nu  înțelegeți  care  e  diferența  între  consiliul  de \nadministrație al unei societăți comerciale și consiliul de supraveghere, \natâta timp cât nu înțelegeți că într-o democrație puternică autoritățile \n                                                                                             23                                                                                          \n     \nde  reglementare  trebuie  susținute  prin  lege,  tocmai  ca  să  nu  fie \ncoruptibile,  înseamnă  că  de  fapt  principiul  dumneavoastră  de  viață \neste: „Cine a stat 5 ani la ruși nu poate gândi ca Bush!”. \nÎmi pare foarte rău pentru dumneavoastră, chiar vă credeam \nun om pregătit. Mi-am dat seama că sunteți praf și pulbere! \nDoamna Carmen-Ileana Mihălcescu: \nMulțumesc. \n \nDupă exercitarea votului \n(În continuare, conducerea ședinței a fost preluată de domnul \nsenator Robert-Marius Cazanciuc, vicepreședinte al Senatului.) \nDomnul Robert-Marius Cazanciuc: \nStimați colegi, \nSala, aproape plină. Așa că reluăm lucrările. \nAvem procesul-verbal? \nDomnul Mario-Ovidiu Oprea (din sală): \nDa. \nDomnul Robert-Marius Cazanciuc: \nDa? \nVă rog, domnul senator Mario Oprea. \nRezultatul votului. \nDomnul Mario-Ovidiu Oprea (de la tribună): \nBună ziua, tuturor! \n                                                                                             24                                                                                          \n     \nDau  citire  procesului-verbal  referitor  la  rezultatul  votului \nexprimat  de  către  deputați  și  senatori  cu  privire  la  numirea \npreședintelui  Autorității  Naționale  pentru  Administrare  și \nReglementare în Comunicații. \nBirourile  permanente  ale  celor  două  Camere  ale \nParlamentului,  în  temeiul  art.  44  alin.  (4)  din  Regulamentul \nactivităților comune ale Camerei Deputaților și Senatului, republicat, \nau procedat la verificarea și numărarea voturilor exprimate prin vot \nsecret cu buletine, de către deputați și senatori, asupra propunerii de \nnumire  în  funcția  de  președinte  al  Autorității  Naționale  pentru \nAdministrare  și  Reglementare  în  Comunicații,  și  au  constatat \nurmătoarele: \n- Numărul total al deputaților și senatorilor: 464; \n- Numărul deputaților și senatorilor prezenți: 322; \n- Numărul total de voturi exprimate: 322; \n- Numărul de voturi anulate: 3; \n- Numărul total de voturi valabil exprimate: 319. \nDupă  verificarea  și  numărarea  voturilor  au  rezultat \nurmătoarele: \nDomnul Stoica Vlad Ștefan:  \n- voturi pentru: 283; \n- voturi contra: 36. \nDoamna Catrina Maria-Manuela: \n- voturi pentru: 12; \n- voturi contra: 307. \n                                                                                             25                                                                                          \n     \nDomnul Smeeianu Ion: \n- voturi pentru: 1; \n- voturi contra: 318. \nDomnul Rozolea Mircea Valentin: \n- voturi pentru: 23; \n- voturi contra: 296. \nCa urmare, Birourile permanente au constatat că este întrunită \nmajoritatea de voturi necesară pentru numirea domnului Stoica Vlad \nȘtefan  în  funcția  de  președinte  al  Autorității  Naționale  pentru \nAdministrare și Reglementare în Comunicații, pentru perioada rămasă \na mandatului de 6 ani început în data de 11 mai 2017. \nMulțumesc. \nDomnul Robert-Marius Cazanciuc: \nDa. \nMulțumesc domnului senator Mario Oprea. \nStimați colegi, \nAșa cum am fost deja informați, potrivit rezultatului votului, \nParlamentul  României  a  hotărât  numirea  domnului  Vlad  Stoica  în \nfuncția de președinte al ANCOM. \nÎi dorim succes și înțelepciune într-o misiune complicată în \naceste vremuri! \nStimați colegi, \nOrdinea de zi a fost epuizată. \nDeclar  închisă  ședința  comună  a  Camerei  Deputaților  și \nSenatului. \n                                                                                             26                                                                                          \n     \nSă ne revedem sănătoși! \n \nȘedința s-a încheiat la ora 15,16. \n \n \n "
    },
    "41": {
        "start_text": "Doamna Carmen-Ileana Mihălcescu:",
        "start_index": -1,
        "end_text": "Domnul Claudiu-Iulius-Gavril Năsui :",
        "end_index": -1,
        "text": "                                                           1                                                                                          \n     \n13 octombrie 2020 – ședință comună \n \n \nS U M A R \n \n1.  Numirea  președintelui  Autorității  Naționale  3. \npentru Administrare și Reglementare în Comunicații \n(ANCOM). \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n \nS T E N O G R A M A \nȘedinței comune  \na Camerei Deputaților și Senatului \ndin ziua de 13 octombrie 2020 \n \nȘedința a început la ora 13,03. \nLucrările ședinței au fost conduse de domnul senator Robert-\nMarius Cazanciuc, vicepreședinte al Senatului, și de doamna deputat \nCarmen-Ileana  Mihălcescu,  vicepreședinte  al  Camerei  Deputaților, \nasistați  de  domnul  deputat  Iulian  Iancu,  secretar  al  Camerei \nDeputaților, și de domnul senator Mario-Ovidiu Oprea, secretar al \nSenatului. \nDomnul Robert-Marius Cazanciuc: \nBucuria  acestei  revederi  nu  va  dura  foarte  mult  în  sala  de \nplen, după cum știți deja. \nDoamnelor și domnilor deputați și senatori, \nDeclar  deschisă  ședința  comună  de  astăzi  a  Senatului  și \nCamerei Deputaților. \nStimați colegi, \nOrdinea  de  zi,  programul  de  lucru,  precum  și  formula  de \ndesfășurare  pentru  ședința  comună  au  fost  stabilite  de  Birourile \npermanente ale celor două Camere, cu participarea liderilor grupurilor \nparlamentare și sunt afișate pe site-urile celor două Camere. \n                                                                                             3                                                                                          \n     \nProgramul de lucru va dura până la finalizarea ordinii de zi. \nPe ordinea de zi astăzi avem numirea președintelui Autorității \nNaționale pentru Administrare și Reglementare în Comunicații. \nStimați colegi, \nCu privire la desfășurarea votului secret cu buletine, Birourile \npermanente reunite, cu participarea liderilor grupurilor parlamentare, \npropun următoarea procedură. \nExercitarea votului secret cu buletine de vot se va face pe \ngrupuri  parlamentare,  în  sala  Biroului  permanent  al  Camerei \nDeputaților, Sala „Barbu Catargiu”, de la nivelul P1, după următorul \nprogram: \n13,30-14,05  –  Grupurile  parlamentare  ale  PSD,  precum  și \nsenatorii și deputații neafiliați; \n14,05-14,15 – Grupul parlamentar al minorităților naționale \ndin Camera Deputaților; \n14,15-14,35 – Grupurile parlamentare ale PNL; \n14,35-14,50 – Grupurile parlamentare ale USR; \n14,50-15,05 – Grupurile parlamentare ale UDMR; \n15,05-15,15 – Grupul parlamentar PRO România din Camera \nDeputaților; \n15,15-15,25  –  Grupul  parlamentar  al  PMP  din  Camera \nDeputaților. \nStimați colegi, \n                                                                                             4                                                                                          \n     \nÎn  sala  de  vot  „Barbu  Catargiu”  vor  fi  prezenți  permanent \nchestorii  care  înmânează  buletinele  de  vot  și  secretarul  care \nconsemnează prezența parlamentarilor la vot. \nCum spuneam, avem pe ordinea de zi numirea în funcția de \npreședinte  al  Autorității  Naționale  pentru  Administrare  și \nReglementare în Comunicații. \nRaportul  comun  al  Comisiilor  pentru  comunicații  și \ntehnologia  informației,  ale  celor  două  Camere  ale  Parlamentului,  a \nfost afișat pe paginile de Internet ale celor două Camere. \nDin  partea  celor  două  comisii  de  specialitate,  o  rog  pe \ndoamna deputat Ionela Dobrică să ne prezinte raportul. \nDoamna Ionela Viorela Dobrică (de la tribună): \nRaport comun cu privire la numirea în funcția de președinte \nal  Autorității  Naționale  pentru  Administrare  și  Reglementare  în \nComunicații – ANCOM. \nÎn urma procedurii de selecție, membrii celor două comisii au \nconstatat că următorii candidați îndeplinesc condițiile prevăzute la art. \n11 alin. (3) și (4) din Ordonanța de urgență a Guvernului nr. 22/2009 \nprivind  înființarea  Autorității  Naționale  pentru  Administrare  și \nReglementare în Comunicații, aprobată prin Legea nr. 113/2010, cu \nmodificările și completările ulterioare, astfel: \n- Stoica Vlad Ștefan; \n- Catrina Manuela-Maria; \n- Smeeianu Ion  \n- Rozolea Mircea Valentin. \n                                                                                             5                                                                                          \n     \nAnexa nr. 1 cuprinde dosarele candidaților care îndeplinesc \ncondițiile prevăzute la art. 11 alin. (3) și (4) din Ordonanța de urgență \na  Guvernului  nr.  22/2009  privind  înființarea  Autorității  Naționale \npentru  Administrare  și  Reglementare  în  Comunicații,  aprobată  prin \nLegea nr. 113/2010, cu modificările și completările ulterioare. \nAnexa  nr.  2  cuprinde  dosarele  candidaților  care  nu \nîndeplinesc condițiile prevăzute în ordonanța anterior menționată. \nVă mulțumesc. \nDomnul Robert-Marius Cazanciuc: \nDa. \nStimați colegi, \nDacă sunt intervenții? \nVă rog, Grupul USR. \nDomnul Cătălin Drulă (de la tribună): \nDa. \nMulțumesc, domnule președinte. \nIată  o  sală  plină  de  parlamentari,  voie  bună,  pumnii  se \nciocnesc. E ca o reuniune, așa, după vacanță. \nCare  e  motivul  important  al  acestei  reuniuni?  (Vociferări.) \nArde  undeva?  E  urgență?  Măsuri  pe  timp  de  pandemie,  sociale, \neconomice? Nu. (Vociferări.) \nMotivul este același care domină clasa politică de 30 de ani – \ntrocul cu funcții. (Vociferări.) \n                                                                                             6                                                                                          \n     \nLa  ANCOM  și-a  dat  demisia  domnul  Grindeanu,  care  e \nnumărul 2 în PSD, acum. \nBineînțeles, 3 ani de zile a respectat legea și a fost apolitic, \nnu-i așa? \nCă toți știm că legile, de fapt, sunt un pic la mișto și toate \ncriteriile astea. \nDar  și-a  dat  demisia  într-un  final  pentru  că  era  în \nincompatibilitate deja de două luni. \nCare e urgența? \nAvem 2 vicepreședinți care pot prelua cu puteri depline acest \nmandat, iar noul Parlament, legitim, mandatat și ales de români – și \nda, voi, de la PSD, v-ați pierdut legitimitatea în acest Parlament – ar fi \nputut să aleagă un președinte, o persoană care să nu fie politică, care \nsă fie un profesionist în domeniu. \nAșa a fost creată această autoritate, ANCOM. Dacă, iarăși, nu \ntratăm lucrurile la mișto, da? \nÎn 2009, Comisia Europeană ne-a spus că trebuie reglementat \nacest domeniu, o piață de miliarde, acum este și miza 5G pe masă, de \ncătre o autoritate autonomă. \nGrabă,  toți  parlamentarii  vin  să  alegem  pe  cineva  care  e \ndinainte determinat. Știm cu toții că va ieși de aici fostul șef de cabinet \nal domnului Ponta. (Vociferări.) \nPe partea PNL – că tot am vorbit mai devreme despre PSD și \nPNL – nu văd niciun fel de opoziție la această mișcare. N-am văzut să \n                                                                                             7                                                                                          \n     \nfie  vreun  candidat.  Înțeleg  că  sunt  de  acord.  Înțeleg  că  și  domnul \nOrban e de acord. \nDe altfel, și cu Legea care punea un consiliu de 7 oameni, ca \nsă fie mai multe poziții, că sunt mai multe funduri de oameni care cad \npe lângă Parlament și nu mai vin aici pe aceste scaune, era de acord \nPNL. (Vociferări.) \nNu și-a obținut acordul de la președintele Iohannis, al cărui \ngest îl salut, că a atacat la CCR acea lege. \nDar, între timp, mergem înainte cu această numire - pe repede \nînainte - care n-are absolut niciun sens în acest moment, în contextul \nîn  care  ne  aflăm.  Avem  doi  oameni  profesioniști  pe  funcțiile  de \nvicepreședinte, au zeci de ani vechime în instituție. \nÎn aceste condiții, noi, cei de la USR, îl vom vota pe singurul \ncandidat care a reușit să treacă de furcile caudine ale comisiei și să \najungă la plen, care nu e un candidat al PSD, că v-ați pus acolo 3 \ncandidați, dar numai unul e cel ales – fostul șef de cabinet al domnului \nPonta. (Vociferări.) \nVom vota un om care are experiență în domeniul privat, a \nlucrat la o companie mare de telecomunicații și are un CV solid. \nDin păcate, aici s-a făcut o mascaradă. Văd că și colegii de la \nPNL... (Vociferări.) \nUnde e liderul dumneavoastră de grup? Poate are o poziție pe \ntema  asta.  Ce  părere  aveți  despre  faptul  că  PSD  își  pune  omul  la \nANCOM? Ce îndemn de vot aveți astăzi? Îl votați pe Vlad Stoica? \n                                                                                             8                                                                                          \n     \n(Vociferări.)  E  OK,  nu?  Sunteți  în  opoziție  față  de  PSD.  Nu  vă \nînțelegeți. Am înțeles. \nEi,  românii  văd  lucrurile  astea...  (Vociferări.)  ...oricât \nîncercați, oricâți bani pompați în presă – câte 200 de milioane – și așa \nmai departe. \nȘi o să vedeți asta și la votul din 6 decembrie. \nVă mulțumesc. \nDomnul Robert-Marius Cazanciuc: \nDa. \nMulțumesc. \nNoi, de la PSD, vă salutăm cu respect pe dumneavoastră, de \nla USR, prin domnul Simonis. \nVă rog. \nDomnul Alfred-Robert Simonis (de la tribună): \nMulțumesc, domnule președinte, doamnă președinte. \nÎn  primul  rând,  aș  spune  că  legitimitatea  Partidului  Social \nDemocrat n-o stabiliți dumneavoastră, stimați colegi de la USR. Mai \nales că au stabilit românii, în urmă cu două săptămâni, legitimitatea \nfiecăruia dintre noi. \nOr,  în  dreptul  nostru  scrie  1.450  de  primari;  la \ndumneavoastră, vreo 35. \nDe acolo vă luați legitimitatea! (Aplauze.) Din voturi, nu din \nstrigat la Parlament! (Aplauze.) \n                                                                                             9                                                                                          \n     \nPe de altă parte, dumneavoastră ați dat argumente suficiente \npentru care e nevoie urgentă de această numire – „piață de miliarde”, \n„5G”. Citez din dumneavoastră. \nPăi, nu e important ca pe lângă cei doi profesioniști, pe care \ntot Partidul Social Democrat i-a desemnat – uite, asta uitați să spuneți \n–  să  mai  punem  unul,  al  treilea,  să  se  ocupe  de  această  piață  de \nmiliarde, de implementarea 5G și de alte chestiuni importante? \nCât despre necesitatea în grabă de a vota, păi, am și o eu o \nîntrebare,  stimați  colegi  de  la  USR.  Tocmai  s-a  încheiat  plenul \nCamerei Deputaților. Plen al Camerei Deputaților, unde un deputat al \nUSR și-a dat demisia. (Vociferări.) \nAstăzi  ați  trimis  înlocuirea  acelui  deputat  cu  un  alt  coleg \ndeputat și mâine vreți să-l validați. \nCare  e  graba?  De  ce  nu  lăsăm  ca  Parlamentul  viitor  să \nhotărască, eventual? (Vociferări.) \nCând e vorba de colegii dumneavoastră e grabă. \nEventual, sperați că veți câștiga alegerile și că veți putea să \nnumiți dumneavoastră pentru un rest de mandat. \nEu  vreau  să  vă  reamintesc  așa.  Mandatul  președintelui \nANCOM a început în urmă cu 2 ani și jumătate, în acest Parlament. \nExistă un rest de mandat, de 2 ani și jumătate, și este atributul acestui \nParlament să dea restul de mandat, să pună omul pe restul de mandat. \nE simplu. (Aplauze.) \nDomnul Robert-Marius Cazanciuc: \nDa. \n                                                                                             10                                                                                          \n     \nMulțumesc. \nDin partea Grupului minorităților, domnul deputat Grosaru, \nvă rog. \nDomnul Andi-Gabriel Grosaru (de la tribună): \nDomnule președinte, \nStimați colegi, \nTrebuie  să  facem  o  mențiune.  În  primul  rând,  pentru \ncorectitudine. \nPoate unii dintre colegii noștri sunt în continuare în vacanță, \ndar Camera Deputaților... Parlamentul României a lucrat și în sesiune \nextraordinară. \nDeci nu am fost în vacanță. \nVă mulțumesc. \nDomnul Robert-Marius Cazanciuc: \nMulțumesc. \nDacă nu mai sunt alte intervenții, stimați colegi, luăm act de \nraportul comun întocmit de cele două comisii de specialitate. \nȘi vă reamintesc, conform art. 99 din Regulamentul comun al \nCamerei  și  Senatului,  pentru  numirea  președintelui  Autorității \nNaționale pentru Administrare și Reglementare în Comunicații, votul \neste secret și se exprimă prin buletine de vot care vor fi completate \nconform propunerilor din raportul comisiilor. \n                                                                                             11                                                                                          \n     \nPentru  a  fi  aprobată  numirea  președintelui  Autorității \nNaționale  pentru  Administrare  și  Reglementare  în  Comunicații  este \nnecesar votul majorității senatorilor și deputaților prezenți. \nStimați colegi, \nAm finalizat dezbaterile. \nVă reamintesc modalitatea de vot în cazul votului secret cu \nbuletine de vot. \nÎn Sala „Barbu Catargiu” este amplasată urna de vot. \nFiecare deputat și senator va primi buletinul de vot. \nSenatorul și deputatul votează pentru numire lăsând neatinse \nnumele și prenumele persoanei propuse pentru a fi numită și votează \ncontra numirii tăind numele persoanei propuse. \nSunt nule buletinele de vot care nu poartă ștampila de control \nși cele pe care numărul candidaților, ale căror nume nu au fost tăiate, \ndepășește numărul funcțiilor pentru care se face alegerea. \nCu  aceste  precizări,  stimați  colegi,  urmează  exprimarea \nvotului. \nÎi  invit  pe  domnii  chestori  în  sala  Biroului  permanent  al \nCamerei, „Barbu Catargiu”. \nGrupurile  parlamentare  vor  vota  conform  programului \nanunțat anterior. \nVă rog, chestorii. \n(Domnul  deputat  Florin-Claudiu  Roman  solicită  să  ia \ncuvântul.) \nO chestiune de procedură, domnul Roman, vă rog. \n                                                                                             12                                                                                          \n     \nDomnul Florin-Claudiu Roman (de la tribună): \nMulțumesc, domnule președinte. \nDoamnelor și domnilor colegi, \nBolșevismul  are  o  nouă  culoare  politică  în  Parlamentul \nRomâniei prin Uniunea Salvați România. (Râsete.) \nDomnul  deputat  sau  tovarășul  deputat  Claudiu  Năsui,  „un \nbăiat din stele”, cum se spune în popor, a venit să ne spună astăzi că \npoate fi cel mai mare lansator de fake news din Parlamentul României. \nSă vii să faci acuzații mizerabile spunând că o autoritate de \nreglementare  independentă  trebuie  ținută  sub  sfera  intereselor \noperatorilor de pe piață înseamnă bolșevism, domnule Năsui. \nEu  credeam  că  cine  a  stat 5  ani  la  ruși  nu  poate  gândi  ca \nBush, dar am văzut că sunteți mai socialist și mai bolșevic decât foarte \nmulți dintre cei care sunt reprezentanți ai acestui sistem. \nCum  puteți  dumneavoastră,  vă  întreb,  să  spuneți  asemenea \nminciuni, împreună cu Vlad Voiculescu? Cum puteți? \nDumneavoastră știți că în Legea de funcționare a ASF existau \naceste prevederi? \nÎncercați să mințiți poporul spunând că liberalii dau privilegii. \nSă vă fie rușine, domnule Năsui! \nDacă pentru dumneavoastră un reprezentant al unei autorități \nde reglementare, din Franța, din Germania, din Italia, de unde doriți \ndumneavoastră,  are  dreptul  să-i fie decontată  diurna dacă  nu  stă  în \nBucurești și dacă domiciliază în altă parte, cum puteți să mințiți în \nhalul ăsta? Chiar nu mai aveți rușine? \n                                                                                             13                                                                                          \n     \nCum  puteți  dumneavoastră  să  nu  înțelegeți  că  pe  piața \nasigurărilor cei care controlează societățile de asigurări nu pot fi ca \nnivel  de  salarizare  sub  cei  pe  care  îi  controlează...?  Dacă  nu  vrem \ncorupție, domnule Năsui. \nSau vreți corupție? \nCe vreți? Ca să înțelegem. \nAveți o teorie bolșevică, îmi pare foarte rău să vă spun. \nAveți o teorie socialistă, aveți o teorie stângistă. \nȘi faceți asta doar din disperare. Pentru că la recentele alegeri \nprocentul dumneavoastră este la limită pentru intrarea în Parlament ca \nalianță. \nChiar nu mai aveți rușine? Chiar nu puteți să vă opriți din \ntăvălugul minciunilor pe care le rostogoliți în mediul online? \nAm sperat ca dumneavoastră, ca fiind un parlamentar tânăr, \nsă aveți puterea să recunoașteți ceea ce trebuie și ceea ce nu trebuie. \nVeniți și spuneți, știm noi cum fac, își mută domiciliul. \nPăi, ați făcut dumneavoastră? Sau de unde știți treaba asta? \n(Vociferări.) \nChiar nu mai aveți rușine? Pentru dumneavoastră chiar toate \nautoritățile statului trebuie călcate în picioare? (Vociferări.) \nDomnule Năsui, lăsați populismul deoparte! V-am mai spus \nde vreo două-trei ori și am tăcut, sperând că ați înțeles că nu puteți \ncălca în picioare orice în țara asta. \n                                                                                             14                                                                                          \n     \nLegea  spune  foarte  clar  –  autoritatea  de  reglementare,  cea \ncare controlează piața, trebuie să aibă o salarizare corespunzătoare cu \ncei de pe piață. Știți de ce? Pentru că așa spune legea, domnule Năsui. \nNu vă convine, modificați legea. \nDar asta spune legea, domnule Năsui, nu altceva. \nNu mai faceți populisme și ipocrizie de 2 bani! \nÎmi pare foarte rău că am crezut odată că aveți caracter! Nu \naveți, domnule Năsui! (Aplauze. Vociferări.) \nDomnul Robert-Marius Cazanciuc: \nStimați colegi, \nInvit  membrii  Birourilor  permanente  la  Sala  „Barbu \nCatargiu”. \nDeci membrii Birourilor celor două Camere vă rog, la Sala \n„Barbu Catargiu”. \n(Domnul deputat Claudiu-Iulius-Gavril Năsui solicită să ia \ncuvântul.) \n(În  continuare,  conducerea  ședinței  a  fost  preluată  de \ndoamna  deputat  Carmen-Ileana  Mihălcescu,  vicepreședinte  al \nCamerei Deputaților.) \nDoamna Carmen-Ileana Mihălcescu: \nDrept la replică, domnul Năsui, vă rog. \nDomnul Claudiu-Iulius-Gavril Năsui (de la tribună): \nMulțumesc frumos, doamnă președinte, pentru acest drept la \nreplică. \n                                                                                             15                                                                                          \n     \nÎn primul rând, subiectul era ANCOM, altă instituție căpușată \npolitic, după cum foarte bine știți. \nȘi, domnule Roman, știți foarte bine ce ați făcut. \nDomnul Florin-Claudiu Roman (din sală): \nCe-am făcut? \nDomnul Claudiu-Iulius-Gavril Năsui (de la tribună): \nAți introdus un proiect de lege, acum 3 zile, pe care l-ați pus \npe repede înainte, astăzi, în Comisia pentru buget, finanțe... \nDomnul Florin-Claudiu Roman (din sală): \nEu? \nDomnul Claudiu-Iulius-Gavril Năsui (de la tribună): \nÎn Biroul permanent, a fost pus ieri. Astăzi a fost convocată \nComisia  pentru  buget,  finanțe,  cu  proiectul  dumneavoastră,  semnat \nnumai de dumneavoastră, în care se află noi privilegii, noi beneficii... \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n...noi beneficii pentru membrii Consiliului de administrație al \nASF. \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n                                                                                             16                                                                                          \n     \nAnume? Stați să vă spun. \nNu vă... nu vă impacientați, că toate lucrurile se află și toate \nlucrurile sunt scrise. \nDoamna Carmen-Ileana Mihălcescu: \nAveți la dispoziție... \nDomnul Claudiu-Iulius-Gavril Năsui (de la tribună): \nAm avut speranța... \nDoamna Carmen-Ileana Mihălcescu: \n... două minute. Mai puțin de două minute... \nDomnul Claudiu-Iulius-Gavril Năsui (de la tribună): \n...că ați semnat un lucru fără să-l știți. \nDoamna Carmen-Ileana Mihălcescu: \n...pentru drept la replică. \nDomnul Claudiu-Iulius-Gavril Năsui (de la tribună): \nDar, după vehemența dumneavoastră, văd că chiar susțineți \ncu  aplomb  să  fie  privilegiile...  (Vociferări.)  ...pentru  cei  mai  mari \nbugetari de lux ai României și mai mari. \nȘi mai aveți tupeul, apoi, să spuneți că noi suntem bolșevici?! \n(Vociferări.) \nDumneavoastră  vreți  să  dați  din  banii  poporului,  din  banii \ncontribuabililor,  din  banii  oamenilor  care  plătesc  taxe  și  impozite, \nprivilegii mai mari! Și cei care sunt socialiști sunt USR? (Vociferări.) \nFals! \n                                                                                             17                                                                                          \n     \nSocialiștii sunt cei care iau de la toată lumea, de la cei care \nmuncesc  în  economia  reală,  prin  taxe  și  impozite  și  dau  unei \nnomenclaturi. Unei nomenclaturi politice ca aceea pe care o salvați \ndumneavoastră. \nPuteți  să  spuneți  ce  calomnii  doriți  dumneavoastră  și \nminciuni de Antena 3! Nu vă fac cinste, așa cum nici acest proiect de \nlege nu vă face cinste! \nDacă  aveți  pic  de  respect  pentru  poporul  român,  pentru \ncontribuabil, pentru liberalism și pentru orice ce-ar putea să însemne \nPNL  sau  de  dreapta  în  România,  veți  susține  eliminarea  acelui \namendament rușinos. \nUn amendament prin care – ca să fie clar pentru toată lumea \n– membrii Consiliului de administrație al ASF câștigă diurne în plus, \ndrepturi în plus, în cazul în care nu-și pun domiciliul în București. \nMă întrebați pe mine cine nu-și pune domiciliul în București? \nFaceți o mică investigație... (Vociferări.) \nPăi, nu. Nici eu. \nDoamna Carmen-Ileana Mihălcescu: \nAți  depășit  cele  două  minute,  domnule  Năsui,  vă  rog  să \nîncheiați. \nDomnul Claudiu-Iulius-Gavril Năsui (de la tribună): \nDar, ce, dreptul la replică e de doar două minute? \nDoamna Carmen-Ileana Mihălcescu: \nDreptul la replică e de două minute. \n                                                                                             18                                                                                          \n     \nMulțumesc. \nDomnul Claudiu-Iulius-Gavril Năsui (de la tribună): \nDar atacul poate să fie mai mult decât replica?! (Râsete.) \nDoamna Carmen-Ileana Mihălcescu: \nAcesta este regulamentul. \nDomnul Claudiu-Iulius-Gavril Năsui (de la tribună): \nAdică trebuie să existe o proporționalitate. \nDoamna Carmen-Ileana Mihălcescu: \nVreți să-l ignorați, înțeleg. \nVă rog, continuați. \nDomnul Claudiu-Iulius-Gavril Năsui (de la tribună): \nBun. Doar voiam să  menționez faptul că acest proiect este \nunul rușinos, care trece de data asta și cu susținerea PSD și a PNL. O \nfrăție pe care am mai văzut-o și care aș spera că se va termina sau că \ns-a terminat. \nȘi, da, socialism înseamnă să iei de la cei care produc, să iei \nprin taxe și impozite, și să dai unei minorități care se întâmplă să fie \nvremelnic la putere și să aibă influență politică. \nOr, proiectul acesta de lege exact asta face. \nȘi nu face doar asta, face chiar mai mult de atât. Mai reduce \nși  răspunderea  penală  și  civilă  pentru  membrii  Consiliului  de \nadministrație al ASF. \nToate lucrurile acestea sunt negru pe alb. \n                                                                                             19                                                                                          \n     \nDacă mă atacați pe mine, ca persoană, sau partidul din care \nfac parte, și spuneți că asta este socialism, asta nu înseamnă automat \ncă este adevărat și nu înseamnă că aveți dreptate. Dimpotrivă! Dacă vă \ndoriți o societate mai liberă și mai de dreapta trebuie tocmai să nu ne \nmai batem joc de taxele și impozitele oamenilor și să nu mai creăm \nbeneficii speciale pentru câțiva privilegiați care sunt  puși în funcții \npolitice. \nȘi asta este tot ce ne dorim. \nȘi  încă  un  lucru.  Proiectul  dumneavoastră  care  trece  pe \nrepede înainte prin toate comisiile sau, mă rog, comisiile relevante, \nnici măcar n-are avize de la Consiliul Legislativ și de la... nimic. A \nfost pus ieri pe ordinea de zi, cu termen de primire puncte de vedere \nazi. De ieri până azi. Pentru o chestiune pe care, haideți să fim serioși, \nnu  ajută  decât  minoritatea  care  se  află  vremelnic  în  Consiliul  de \nadministrație al ASF. \nȘi pentru lucrurile acestea nu doar că nu mi-e rușine... \nDoamna Carmen-Ileana Mihălcescu: \nMulțumesc. \nDomnul Claudiu-Iulius-Gavril Năsui (de la tribună): \n...sunt mândru. \nDoamna Carmen-Ileana Mihălcescu: \nMulțumesc frumos. \nDomnul Claudiu-Iulius-Gavril Năsui (de la tribună): \nȘi o să fac asta și în viitoarea legislatură... \n                                                                                             20                                                                                          \n     \nDoamna Carmen-Ileana Mihălcescu: \nDomnule Roman... \nDomnul Claudiu-Iulius-Gavril Năsui (de la tribună): \n...și în oricare legislatură mă voi afla aici... \nDoamna Carmen-Ileana Mihălcescu: \n...vă rog să interveniți cu un drept la replică. \nDomnul Claudiu-Iulius-Gavril Năsui (de la tribună): \n...să combat aceste privilegii pe care le faceți pentru prietenii \ndumneavoastră politici. \nMulțumesc. (Aplauze.) \nDoamna Carmen-Ileana Mihălcescu: \nDar vă rog să nu generați un alt drept la replică, vă rog foarte \nmult. \nMulțumesc. \nDomnul Florin-Claudiu Roman (de la tribună): \nNu, doamnă președinte, nu voi vorbi despre Troțki, că tocmai \nl-am auzit pe noul Troțki din USR. (Râsete.) \nMi-am amintit de discursurile lui Troțki, bolșevicul, care sunt \ncopie la indigo cu ceea ce a spus antevorbitorul meu. \nAm să încerc să-i explic domnului, tovarășului deputat Năsui, \nceea  ce  nu  va  pricepe  niciodată  și  ceea  ce  el  prezintă  ca  fiind \nprivilegii. \n                                                                                             21                                                                                          \n     \nDacă n-ați fi un – haideți, să nu folosesc un termen dur – un \nom care... \nPuneți mâna pe carte și citiți legea! \nVeți observa, veți observa, domnule deputat, că întotdeauna, \ncu  o  scurtă  perioadă,  de  2  ani  de  zile,  membrii...  Consiliului  de \nsupraveghere  se  numește,  nu  consiliu  de  administrație.  Nu  e  o \nsocietate comercială, e o autoritate de reglementare. \nDeci prima lecție pe care v-o dau astăzi de la tribună este să \nfaceți  diferența  între  o  societate  comercială,  cu  un  consiliu  de \nadministrație, și o autoritate de reglementare condusă de un consiliu \nde supraveghere. (Vociferări.) \nÎn altă ordine de idei, până acum 4 ani de zile, tot ceea ce \nînsemna autoritate de pe piața bancară – ASF, CNVM, chiar și BNR – \ndacă vă uitați în lege veți observa că nu erau trași la răspundere penală \npentru vot, domnule Năsui. Pentru votul pe care îl exprimă. \nȘi este peste tot în lume așa. Și am să vă explic și de ce, ca să \npricepeți și dumneavoastră, că văd că pricepeți mai greu. (Vociferări.) \nNu poți să te duci să aplici o sancțiune care înseamnă 1% din \ncapitalul social, unei firme de asigurări care are un capital social de \nsute de milioane de euro, fără să stai cu sabia deasupra capului că \ncineva din piață are suficienți bani să plătească tot ceea ce înseamnă \nparte de atac public. \nTrebuie să iei decizii corecte, și atunci trebuie să fii protejat \nde lege, pentru vot! \n                                                                                             22                                                                                          \n     \nEste  a  doua  lecție  pe  care  v-o  dau,  pentru  că  nu  faceți \ndiferența între una și alta. \nA treia chestiune pe care am să v-o spun, domnule Năsui. \nÎmi asum integral acest proiect de lege. Și știu exact ce-am \nscris acolo. \nDe exemplu, am trecut un articol în care am spus că paza \ntrebuie  asigurată  de  jandarmerie.  Știți  de  ce?  Știți  de  ce?  Vreți  să \nrămână aceeași firmă privată care a căpușat ASF? Asta vreți? Asta vă \nderanjează? \nV-ați băgat pe un teren pe care dumneavoastră vreți să păreți \ncă-l cunoașteți. \nNu-l cunoașteți, domnule Năsui, îmi pare foarte rău. \nDar nu doar că nu-l cunoașteți, atât timp cât faceți o confuzie \ngravă între o autoritate de reglementare independentă și o societate \ncomercială,  între  un  consiliu  de  supraveghere  și  un  consiliu  de \nadministrație, înțeleg foarte clar că habar nu aveți pe ce lume trăiți. \nVă  mai  rog,  pentru  ultima  dată,  terminați  cu  populismele. \nDacă vreți să fiți în conducerea acestei țări, dumneavoastră trebuie să \nfaceți dovada că sunteți pregătit! Or, atâta timp cât, vă repet, nu faceți \ndiferența între o societate comercială și o autoritate de reglementare, \ncare  trebuie  să  fie  independentă,  domnule  Năsui,  și  unde \ndumneavoastră v-ați trimis reprezentant, atâta timp cât nu înțelegeți, \natâta  timp  cât  nu  înțelegeți  care  e  diferența  între  consiliul  de \nadministrație al unei societăți comerciale și consiliul de supraveghere, \natâta timp cât nu înțelegeți că într-o democrație puternică autoritățile \n                                                                                             23                                                                                          \n     \nde  reglementare  trebuie  susținute  prin  lege,  tocmai  ca  să  nu  fie \ncoruptibile,  înseamnă  că  de  fapt  principiul  dumneavoastră  de  viață \neste: „Cine a stat 5 ani la ruși nu poate gândi ca Bush!”. \nÎmi pare foarte rău pentru dumneavoastră, chiar vă credeam \nun om pregătit. Mi-am dat seama că sunteți praf și pulbere! \nDoamna Carmen-Ileana Mihălcescu: \nMulțumesc. \n \nDupă exercitarea votului \n(În continuare, conducerea ședinței a fost preluată de domnul \nsenator Robert-Marius Cazanciuc, vicepreședinte al Senatului.) \nDomnul Robert-Marius Cazanciuc: \nStimați colegi, \nSala, aproape plină. Așa că reluăm lucrările. \nAvem procesul-verbal? \nDomnul Mario-Ovidiu Oprea (din sală): \nDa. \nDomnul Robert-Marius Cazanciuc: \nDa? \nVă rog, domnul senator Mario Oprea. \nRezultatul votului. \nDomnul Mario-Ovidiu Oprea (de la tribună): \nBună ziua, tuturor! \n                                                                                             24                                                                                          \n     \nDau  citire  procesului-verbal  referitor  la  rezultatul  votului \nexprimat  de  către  deputați  și  senatori  cu  privire  la  numirea \npreședintelui  Autorității  Naționale  pentru  Administrare  și \nReglementare în Comunicații. \nBirourile  permanente  ale  celor  două  Camere  ale \nParlamentului,  în  temeiul  art.  44  alin.  (4)  din  Regulamentul \nactivităților comune ale Camerei Deputaților și Senatului, republicat, \nau procedat la verificarea și numărarea voturilor exprimate prin vot \nsecret cu buletine, de către deputați și senatori, asupra propunerii de \nnumire  în  funcția  de  președinte  al  Autorității  Naționale  pentru \nAdministrare  și  Reglementare  în  Comunicații,  și  au  constatat \nurmătoarele: \n- Numărul total al deputaților și senatorilor: 464; \n- Numărul deputaților și senatorilor prezenți: 322; \n- Numărul total de voturi exprimate: 322; \n- Numărul de voturi anulate: 3; \n- Numărul total de voturi valabil exprimate: 319. \nDupă  verificarea  și  numărarea  voturilor  au  rezultat \nurmătoarele: \nDomnul Stoica Vlad Ștefan:  \n- voturi pentru: 283; \n- voturi contra: 36. \nDoamna Catrina Maria-Manuela: \n- voturi pentru: 12; \n- voturi contra: 307. \n                                                                                             25                                                                                          \n     \nDomnul Smeeianu Ion: \n- voturi pentru: 1; \n- voturi contra: 318. \nDomnul Rozolea Mircea Valentin: \n- voturi pentru: 23; \n- voturi contra: 296. \nCa urmare, Birourile permanente au constatat că este întrunită \nmajoritatea de voturi necesară pentru numirea domnului Stoica Vlad \nȘtefan  în  funcția  de  președinte  al  Autorității  Naționale  pentru \nAdministrare și Reglementare în Comunicații, pentru perioada rămasă \na mandatului de 6 ani început în data de 11 mai 2017. \nMulțumesc. \nDomnul Robert-Marius Cazanciuc: \nDa. \nMulțumesc domnului senator Mario Oprea. \nStimați colegi, \nAșa cum am fost deja informați, potrivit rezultatului votului, \nParlamentul  României  a  hotărât  numirea  domnului  Vlad  Stoica  în \nfuncția de președinte al ANCOM. \nÎi dorim succes și înțelepciune într-o misiune complicată în \naceste vremuri! \nStimați colegi, \nOrdinea de zi a fost epuizată. \nDeclar  închisă  ședința  comună  a  Camerei  Deputaților  și \nSenatului. \n                                                                                             26                                                                                          \n     \nSă ne revedem sănătoși! \n \nȘedința s-a încheiat la ora 15,16. \n \n \n "
    },
    "42": {
        "start_text": "Domnul Claudiu-Iulius-Gavril Năsui :",
        "start_index": -1,
        "end_text": "Doamna Carmen-Ileana Mihălcescu:",
        "end_index": -1,
        "text": "                                                       1                                                                                          \n     \n13 octombrie 2020 – ședință comună \n \n \nS U M A R \n \n1.  Numirea  președintelui  Autorității  Naționale  3. \npentru Administrare și Reglementare în Comunicații \n(ANCOM). \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n \nS T E N O G R A M A \nȘedinței comune  \na Camerei Deputaților și Senatului \ndin ziua de 13 octombrie 2020 \n \nȘedința a început la ora 13,03. \nLucrările ședinței au fost conduse de domnul senator Robert-\nMarius Cazanciuc, vicepreședinte al Senatului, și de doamna deputat \nCarmen-Ileana  Mihălcescu,  vicepreședinte  al  Camerei  Deputaților, \nasistați  de  domnul  deputat  Iulian  Iancu,  secretar  al  Camerei \nDeputaților, și de domnul senator Mario-Ovidiu Oprea, secretar al \nSenatului. \nDomnul Robert-Marius Cazanciuc: \nBucuria  acestei  revederi  nu  va  dura  foarte  mult  în  sala  de \nplen, după cum știți deja. \nDoamnelor și domnilor deputați și senatori, \nDeclar  deschisă  ședința  comună  de  astăzi  a  Senatului  și \nCamerei Deputaților. \nStimați colegi, \nOrdinea  de  zi,  programul  de  lucru,  precum  și  formula  de \ndesfășurare  pentru  ședința  comună  au  fost  stabilite  de  Birourile \npermanente ale celor două Camere, cu participarea liderilor grupurilor \nparlamentare și sunt afișate pe site-urile celor două Camere. \n                                                                                             3                                                                                          \n     \nProgramul de lucru va dura până la finalizarea ordinii de zi. \nPe ordinea de zi astăzi avem numirea președintelui Autorității \nNaționale pentru Administrare și Reglementare în Comunicații. \nStimați colegi, \nCu privire la desfășurarea votului secret cu buletine, Birourile \npermanente reunite, cu participarea liderilor grupurilor parlamentare, \npropun următoarea procedură. \nExercitarea votului secret cu buletine de vot se va face pe \ngrupuri  parlamentare,  în  sala  Biroului  permanent  al  Camerei \nDeputaților, Sala „Barbu Catargiu”, de la nivelul P1, după următorul \nprogram: \n13,30-14,05  –  Grupurile  parlamentare  ale  PSD,  precum  și \nsenatorii și deputații neafiliați; \n14,05-14,15 – Grupul parlamentar al minorităților naționale \ndin Camera Deputaților; \n14,15-14,35 – Grupurile parlamentare ale PNL; \n14,35-14,50 – Grupurile parlamentare ale USR; \n14,50-15,05 – Grupurile parlamentare ale UDMR; \n15,05-15,15 – Grupul parlamentar PRO România din Camera \nDeputaților; \n15,15-15,25  –  Grupul  parlamentar  al  PMP  din  Camera \nDeputaților. \nStimați colegi, \n                                                                                             4                                                                                          \n     \nÎn  sala  de  vot  „Barbu  Catargiu”  vor  fi  prezenți  permanent \nchestorii  care  înmânează  buletinele  de  vot  și  secretarul  care \nconsemnează prezența parlamentarilor la vot. \nCum spuneam, avem pe ordinea de zi numirea în funcția de \npreședinte  al  Autorității  Naționale  pentru  Administrare  și \nReglementare în Comunicații. \nRaportul  comun  al  Comisiilor  pentru  comunicații  și \ntehnologia  informației,  ale  celor  două  Camere  ale  Parlamentului,  a \nfost afișat pe paginile de Internet ale celor două Camere. \nDin  partea  celor  două  comisii  de  specialitate,  o  rog  pe \ndoamna deputat Ionela Dobrică să ne prezinte raportul. \nDoamna Ionela Viorela Dobrică (de la tribună): \nRaport comun cu privire la numirea în funcția de președinte \nal  Autorității  Naționale  pentru  Administrare  și  Reglementare  în \nComunicații – ANCOM. \nÎn urma procedurii de selecție, membrii celor două comisii au \nconstatat că următorii candidați îndeplinesc condițiile prevăzute la art. \n11 alin. (3) și (4) din Ordonanța de urgență a Guvernului nr. 22/2009 \nprivind  înființarea  Autorității  Naționale  pentru  Administrare  și \nReglementare în Comunicații, aprobată prin Legea nr. 113/2010, cu \nmodificările și completările ulterioare, astfel: \n- Stoica Vlad Ștefan; \n- Catrina Manuela-Maria; \n- Smeeianu Ion  \n- Rozolea Mircea Valentin. \n                                                                                             5                                                                                          \n     \nAnexa nr. 1 cuprinde dosarele candidaților care îndeplinesc \ncondițiile prevăzute la art. 11 alin. (3) și (4) din Ordonanța de urgență \na  Guvernului  nr.  22/2009  privind  înființarea  Autorității  Naționale \npentru  Administrare  și  Reglementare  în  Comunicații,  aprobată  prin \nLegea nr. 113/2010, cu modificările și completările ulterioare. \nAnexa  nr.  2  cuprinde  dosarele  candidaților  care  nu \nîndeplinesc condițiile prevăzute în ordonanța anterior menționată. \nVă mulțumesc. \nDomnul Robert-Marius Cazanciuc: \nDa. \nStimați colegi, \nDacă sunt intervenții? \nVă rog, Grupul USR. \nDomnul Cătălin Drulă (de la tribună): \nDa. \nMulțumesc, domnule președinte. \nIată  o  sală  plină  de  parlamentari,  voie  bună,  pumnii  se \nciocnesc. E ca o reuniune, așa, după vacanță. \nCare  e  motivul  important  al  acestei  reuniuni?  (Vociferări.) \nArde  undeva?  E  urgență?  Măsuri  pe  timp  de  pandemie,  sociale, \neconomice? Nu. (Vociferări.) \nMotivul este același care domină clasa politică de 30 de ani – \ntrocul cu funcții. (Vociferări.) \n                                                                                             6                                                                                          \n     \nLa  ANCOM  și-a  dat  demisia  domnul  Grindeanu,  care  e \nnumărul 2 în PSD, acum. \nBineînțeles, 3 ani de zile a respectat legea și a fost apolitic, \nnu-i așa? \nCă toți știm că legile, de fapt, sunt un pic la mișto și toate \ncriteriile astea. \nDar  și-a  dat  demisia  într-un  final  pentru  că  era  în \nincompatibilitate deja de două luni. \nCare e urgența? \nAvem 2 vicepreședinți care pot prelua cu puteri depline acest \nmandat, iar noul Parlament, legitim, mandatat și ales de români – și \nda, voi, de la PSD, v-ați pierdut legitimitatea în acest Parlament – ar fi \nputut să aleagă un președinte, o persoană care să nu fie politică, care \nsă fie un profesionist în domeniu. \nAșa a fost creată această autoritate, ANCOM. Dacă, iarăși, nu \ntratăm lucrurile la mișto, da? \nÎn 2009, Comisia Europeană ne-a spus că trebuie reglementat \nacest domeniu, o piață de miliarde, acum este și miza 5G pe masă, de \ncătre o autoritate autonomă. \nGrabă,  toți  parlamentarii  vin  să  alegem  pe  cineva  care  e \ndinainte determinat. Știm cu toții că va ieși de aici fostul șef de cabinet \nal domnului Ponta. (Vociferări.) \nPe partea PNL – că tot am vorbit mai devreme despre PSD și \nPNL – nu văd niciun fel de opoziție la această mișcare. N-am văzut să \n                                                                                             7                                                                                          \n     \nfie  vreun  candidat.  Înțeleg  că  sunt  de  acord.  Înțeleg  că  și  domnul \nOrban e de acord. \nDe altfel, și cu Legea care punea un consiliu de 7 oameni, ca \nsă fie mai multe poziții, că sunt mai multe funduri de oameni care cad \npe lângă Parlament și nu mai vin aici pe aceste scaune, era de acord \nPNL. (Vociferări.) \nNu și-a obținut acordul de la președintele Iohannis, al cărui \ngest îl salut, că a atacat la CCR acea lege. \nDar, între timp, mergem înainte cu această numire - pe repede \nînainte - care n-are absolut niciun sens în acest moment, în contextul \nîn  care  ne  aflăm.  Avem  doi  oameni  profesioniști  pe  funcțiile  de \nvicepreședinte, au zeci de ani vechime în instituție. \nÎn aceste condiții, noi, cei de la USR, îl vom vota pe singurul \ncandidat care a reușit să treacă de furcile caudine ale comisiei și să \najungă la plen, care nu e un candidat al PSD, că v-ați pus acolo 3 \ncandidați, dar numai unul e cel ales – fostul șef de cabinet al domnului \nPonta. (Vociferări.) \nVom vota un om care are experiență în domeniul privat, a \nlucrat la o companie mare de telecomunicații și are un CV solid. \nDin păcate, aici s-a făcut o mascaradă. Văd că și colegii de la \nPNL... (Vociferări.) \nUnde e liderul dumneavoastră de grup? Poate are o poziție pe \ntema  asta.  Ce  părere  aveți  despre  faptul  că  PSD  își  pune  omul  la \nANCOM? Ce îndemn de vot aveți astăzi? Îl votați pe Vlad Stoica? \n                                                                                             8                                                                                          \n     \n(Vociferări.)  E  OK,  nu?  Sunteți  în  opoziție  față  de  PSD.  Nu  vă \nînțelegeți. Am înțeles. \nEi,  românii  văd  lucrurile  astea...  (Vociferări.)  ...oricât \nîncercați, oricâți bani pompați în presă – câte 200 de milioane – și așa \nmai departe. \nȘi o să vedeți asta și la votul din 6 decembrie. \nVă mulțumesc. \nDomnul Robert-Marius Cazanciuc: \nDa. \nMulțumesc. \nNoi, de la PSD, vă salutăm cu respect pe dumneavoastră, de \nla USR, prin domnul Simonis. \nVă rog. \nDomnul Alfred-Robert Simonis (de la tribună): \nMulțumesc, domnule președinte, doamnă președinte. \nÎn  primul  rând,  aș  spune  că  legitimitatea  Partidului  Social \nDemocrat n-o stabiliți dumneavoastră, stimați colegi de la USR. Mai \nales că au stabilit românii, în urmă cu două săptămâni, legitimitatea \nfiecăruia dintre noi. \nOr,  în  dreptul  nostru  scrie  1.450  de  primari;  la \ndumneavoastră, vreo 35. \nDe acolo vă luați legitimitatea! (Aplauze.) Din voturi, nu din \nstrigat la Parlament! (Aplauze.) \n                                                                                             9                                                                                          \n     \nPe de altă parte, dumneavoastră ați dat argumente suficiente \npentru care e nevoie urgentă de această numire – „piață de miliarde”, \n„5G”. Citez din dumneavoastră. \nPăi, nu e important ca pe lângă cei doi profesioniști, pe care \ntot Partidul Social Democrat i-a desemnat – uite, asta uitați să spuneți \n–  să  mai  punem  unul,  al  treilea,  să  se  ocupe  de  această  piață  de \nmiliarde, de implementarea 5G și de alte chestiuni importante? \nCât despre necesitatea în grabă de a vota, păi, am și o eu o \nîntrebare,  stimați  colegi  de  la  USR.  Tocmai  s-a  încheiat  plenul \nCamerei Deputaților. Plen al Camerei Deputaților, unde un deputat al \nUSR și-a dat demisia. (Vociferări.) \nAstăzi  ați  trimis  înlocuirea  acelui  deputat  cu  un  alt  coleg \ndeputat și mâine vreți să-l validați. \nCare  e  graba?  De  ce  nu  lăsăm  ca  Parlamentul  viitor  să \nhotărască, eventual? (Vociferări.) \nCând e vorba de colegii dumneavoastră e grabă. \nEventual, sperați că veți câștiga alegerile și că veți putea să \nnumiți dumneavoastră pentru un rest de mandat. \nEu  vreau  să  vă  reamintesc  așa.  Mandatul  președintelui \nANCOM a început în urmă cu 2 ani și jumătate, în acest Parlament. \nExistă un rest de mandat, de 2 ani și jumătate, și este atributul acestui \nParlament să dea restul de mandat, să pună omul pe restul de mandat. \nE simplu. (Aplauze.) \nDomnul Robert-Marius Cazanciuc: \nDa. \n                                                                                             10                                                                                          \n     \nMulțumesc. \nDin partea Grupului minorităților, domnul deputat Grosaru, \nvă rog. \nDomnul Andi-Gabriel Grosaru (de la tribună): \nDomnule președinte, \nStimați colegi, \nTrebuie  să  facem  o  mențiune.  În  primul  rând,  pentru \ncorectitudine. \nPoate unii dintre colegii noștri sunt în continuare în vacanță, \ndar Camera Deputaților... Parlamentul României a lucrat și în sesiune \nextraordinară. \nDeci nu am fost în vacanță. \nVă mulțumesc. \nDomnul Robert-Marius Cazanciuc: \nMulțumesc. \nDacă nu mai sunt alte intervenții, stimați colegi, luăm act de \nraportul comun întocmit de cele două comisii de specialitate. \nȘi vă reamintesc, conform art. 99 din Regulamentul comun al \nCamerei  și  Senatului,  pentru  numirea  președintelui  Autorității \nNaționale pentru Administrare și Reglementare în Comunicații, votul \neste secret și se exprimă prin buletine de vot care vor fi completate \nconform propunerilor din raportul comisiilor. \n                                                                                             11                                                                                          \n     \nPentru  a  fi  aprobată  numirea  președintelui  Autorității \nNaționale  pentru  Administrare  și  Reglementare  în  Comunicații  este \nnecesar votul majorității senatorilor și deputaților prezenți. \nStimați colegi, \nAm finalizat dezbaterile. \nVă reamintesc modalitatea de vot în cazul votului secret cu \nbuletine de vot. \nÎn Sala „Barbu Catargiu” este amplasată urna de vot. \nFiecare deputat și senator va primi buletinul de vot. \nSenatorul și deputatul votează pentru numire lăsând neatinse \nnumele și prenumele persoanei propuse pentru a fi numită și votează \ncontra numirii tăind numele persoanei propuse. \nSunt nule buletinele de vot care nu poartă ștampila de control \nși cele pe care numărul candidaților, ale căror nume nu au fost tăiate, \ndepășește numărul funcțiilor pentru care se face alegerea. \nCu  aceste  precizări,  stimați  colegi,  urmează  exprimarea \nvotului. \nÎi  invit  pe  domnii  chestori  în  sala  Biroului  permanent  al \nCamerei, „Barbu Catargiu”. \nGrupurile  parlamentare  vor  vota  conform  programului \nanunțat anterior. \nVă rog, chestorii. \n(Domnul  deputat  Florin-Claudiu  Roman  solicită  să  ia \ncuvântul.) \nO chestiune de procedură, domnul Roman, vă rog. \n                                                                                             12                                                                                          \n     \nDomnul Florin-Claudiu Roman (de la tribună): \nMulțumesc, domnule președinte. \nDoamnelor și domnilor colegi, \nBolșevismul  are  o  nouă  culoare  politică  în  Parlamentul \nRomâniei prin Uniunea Salvați România. (Râsete.) \nDomnul  deputat  sau  tovarășul  deputat  Claudiu  Năsui,  „un \nbăiat din stele”, cum se spune în popor, a venit să ne spună astăzi că \npoate fi cel mai mare lansator de fake news din Parlamentul României. \nSă vii să faci acuzații mizerabile spunând că o autoritate de \nreglementare  independentă  trebuie  ținută  sub  sfera  intereselor \noperatorilor de pe piață înseamnă bolșevism, domnule Năsui. \nEu  credeam  că  cine  a  stat 5  ani  la  ruși  nu  poate  gândi  ca \nBush, dar am văzut că sunteți mai socialist și mai bolșevic decât foarte \nmulți dintre cei care sunt reprezentanți ai acestui sistem. \nCum  puteți  dumneavoastră,  vă  întreb,  să  spuneți  asemenea \nminciuni, împreună cu Vlad Voiculescu? Cum puteți? \nDumneavoastră știți că în Legea de funcționare a ASF existau \naceste prevederi? \nÎncercați să mințiți poporul spunând că liberalii dau privilegii. \nSă vă fie rușine, domnule Năsui! \nDacă pentru dumneavoastră un reprezentant al unei autorități \nde reglementare, din Franța, din Germania, din Italia, de unde doriți \ndumneavoastră,  are  dreptul  să-i fie decontată  diurna dacă  nu  stă  în \nBucurești și dacă domiciliază în altă parte, cum puteți să mințiți în \nhalul ăsta? Chiar nu mai aveți rușine? \n                                                                                             13                                                                                          \n     \nCum  puteți  dumneavoastră  să  nu  înțelegeți  că  pe  piața \nasigurărilor cei care controlează societățile de asigurări nu pot fi ca \nnivel  de  salarizare  sub  cei  pe  care  îi  controlează...?  Dacă  nu  vrem \ncorupție, domnule Năsui. \nSau vreți corupție? \nCe vreți? Ca să înțelegem. \nAveți o teorie bolșevică, îmi pare foarte rău să vă spun. \nAveți o teorie socialistă, aveți o teorie stângistă. \nȘi faceți asta doar din disperare. Pentru că la recentele alegeri \nprocentul dumneavoastră este la limită pentru intrarea în Parlament ca \nalianță. \nChiar nu mai aveți rușine? Chiar nu puteți să vă opriți din \ntăvălugul minciunilor pe care le rostogoliți în mediul online? \nAm sperat ca dumneavoastră, ca fiind un parlamentar tânăr, \nsă aveți puterea să recunoașteți ceea ce trebuie și ceea ce nu trebuie. \nVeniți și spuneți, știm noi cum fac, își mută domiciliul. \nPăi, ați făcut dumneavoastră? Sau de unde știți treaba asta? \n(Vociferări.) \nChiar nu mai aveți rușine? Pentru dumneavoastră chiar toate \nautoritățile statului trebuie călcate în picioare? (Vociferări.) \nDomnule Năsui, lăsați populismul deoparte! V-am mai spus \nde vreo două-trei ori și am tăcut, sperând că ați înțeles că nu puteți \ncălca în picioare orice în țara asta. \n                                                                                             14                                                                                          \n     \nLegea  spune  foarte  clar  –  autoritatea  de  reglementare,  cea \ncare controlează piața, trebuie să aibă o salarizare corespunzătoare cu \ncei de pe piață. Știți de ce? Pentru că așa spune legea, domnule Năsui. \nNu vă convine, modificați legea. \nDar asta spune legea, domnule Năsui, nu altceva. \nNu mai faceți populisme și ipocrizie de 2 bani! \nÎmi pare foarte rău că am crezut odată că aveți caracter! Nu \naveți, domnule Năsui! (Aplauze. Vociferări.) \nDomnul Robert-Marius Cazanciuc: \nStimați colegi, \nInvit  membrii  Birourilor  permanente  la  Sala  „Barbu \nCatargiu”. \nDeci membrii Birourilor celor două Camere vă rog, la Sala \n„Barbu Catargiu”. \n(Domnul deputat Claudiu-Iulius-Gavril Năsui solicită să ia \ncuvântul.) \n(În  continuare,  conducerea  ședinței  a  fost  preluată  de \ndoamna  deputat  Carmen-Ileana  Mihălcescu,  vicepreședinte  al \nCamerei Deputaților.) \nDoamna Carmen-Ileana Mihălcescu: \nDrept la replică, domnul Năsui, vă rog. \nDomnul Claudiu-Iulius-Gavril Năsui (de la tribună): \nMulțumesc frumos, doamnă președinte, pentru acest drept la \nreplică. \n                                                                                             15                                                                                          \n     \nÎn primul rând, subiectul era ANCOM, altă instituție căpușată \npolitic, după cum foarte bine știți. \nȘi, domnule Roman, știți foarte bine ce ați făcut. \nDomnul Florin-Claudiu Roman (din sală): \nCe-am făcut? \nDomnul Claudiu-Iulius-Gavril Năsui (de la tribună): \nAți introdus un proiect de lege, acum 3 zile, pe care l-ați pus \npe repede înainte, astăzi, în Comisia pentru buget, finanțe... \nDomnul Florin-Claudiu Roman (din sală): \nEu? \nDomnul Claudiu-Iulius-Gavril Năsui (de la tribună): \nÎn Biroul permanent, a fost pus ieri. Astăzi a fost convocată \nComisia  pentru  buget,  finanțe,  cu  proiectul  dumneavoastră,  semnat \nnumai de dumneavoastră, în care se află noi privilegii, noi beneficii... \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n...noi beneficii pentru membrii Consiliului de administrație al \nASF. \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n                                                                                             16                                                                                          \n     \nAnume? Stați să vă spun. \nNu vă... nu vă impacientați, că toate lucrurile se află și toate \nlucrurile sunt scrise. \nDoamna Carmen-Ileana Mihălcescu: \nAveți la dispoziție... \nDomnul Claudiu-Iulius-Gavril Năsui (de la tribună): \nAm avut speranța... \nDoamna Carmen-Ileana Mihălcescu: \n... două minute. Mai puțin de două minute... \nDomnul Claudiu-Iulius-Gavril Năsui (de la tribună): \n...că ați semnat un lucru fără să-l știți. \nDoamna Carmen-Ileana Mihălcescu: \n...pentru drept la replică. \nDomnul Claudiu-Iulius-Gavril Năsui (de la tribună): \nDar, după vehemența dumneavoastră, văd că chiar susțineți \ncu  aplomb  să  fie  privilegiile...  (Vociferări.)  ...pentru  cei  mai  mari \nbugetari de lux ai României și mai mari. \nȘi mai aveți tupeul, apoi, să spuneți că noi suntem bolșevici?! \n(Vociferări.) \nDumneavoastră  vreți  să  dați  din  banii  poporului,  din  banii \ncontribuabililor,  din  banii  oamenilor  care  plătesc  taxe  și  impozite, \nprivilegii mai mari! Și cei care sunt socialiști sunt USR? (Vociferări.) \nFals! \n                                                                                             17                                                                                          \n     \nSocialiștii sunt cei care iau de la toată lumea, de la cei care \nmuncesc  în  economia  reală,  prin  taxe  și  impozite  și  dau  unei \nnomenclaturi. Unei nomenclaturi politice ca aceea pe care o salvați \ndumneavoastră. \nPuteți  să  spuneți  ce  calomnii  doriți  dumneavoastră  și \nminciuni de Antena 3! Nu vă fac cinste, așa cum nici acest proiect de \nlege nu vă face cinste! \nDacă  aveți  pic  de  respect  pentru  poporul  român,  pentru \ncontribuabil, pentru liberalism și pentru orice ce-ar putea să însemne \nPNL  sau  de  dreapta  în  România,  veți  susține  eliminarea  acelui \namendament rușinos. \nUn amendament prin care – ca să fie clar pentru toată lumea \n– membrii Consiliului de administrație al ASF câștigă diurne în plus, \ndrepturi în plus, în cazul în care nu-și pun domiciliul în București. \nMă întrebați pe mine cine nu-și pune domiciliul în București? \nFaceți o mică investigație... (Vociferări.) \nPăi, nu. Nici eu. \nDoamna Carmen-Ileana Mihălcescu: \nAți  depășit  cele  două  minute,  domnule  Năsui,  vă  rog  să \nîncheiați. \nDomnul Claudiu-Iulius-Gavril Năsui (de la tribună): \nDar, ce, dreptul la replică e de doar două minute? \nDoamna Carmen-Ileana Mihălcescu: \nDreptul la replică e de două minute. \n                                                                                             18                                                                                          \n     \nMulțumesc. \nDomnul Claudiu-Iulius-Gavril Năsui (de la tribună): \nDar atacul poate să fie mai mult decât replica?! (Râsete.) \nDoamna Carmen-Ileana Mihălcescu: \nAcesta este regulamentul. \nDomnul Claudiu-Iulius-Gavril Năsui (de la tribună): \nAdică trebuie să existe o proporționalitate. \nDoamna Carmen-Ileana Mihălcescu: \nVreți să-l ignorați, înțeleg. \nVă rog, continuați. \nDomnul Claudiu-Iulius-Gavril Năsui (de la tribună): \nBun. Doar voiam să  menționez faptul că acest proiect este \nunul rușinos, care trece de data asta și cu susținerea PSD și a PNL. O \nfrăție pe care am mai văzut-o și care aș spera că se va termina sau că \ns-a terminat. \nȘi, da, socialism înseamnă să iei de la cei care produc, să iei \nprin taxe și impozite, și să dai unei minorități care se întâmplă să fie \nvremelnic la putere și să aibă influență politică. \nOr, proiectul acesta de lege exact asta face. \nȘi nu face doar asta, face chiar mai mult de atât. Mai reduce \nși  răspunderea  penală  și  civilă  pentru  membrii  Consiliului  de \nadministrație al ASF. \nToate lucrurile acestea sunt negru pe alb. \n                                                                                             19                                                                                          \n     \nDacă mă atacați pe mine, ca persoană, sau partidul din care \nfac parte, și spuneți că asta este socialism, asta nu înseamnă automat \ncă este adevărat și nu înseamnă că aveți dreptate. Dimpotrivă! Dacă vă \ndoriți o societate mai liberă și mai de dreapta trebuie tocmai să nu ne \nmai batem joc de taxele și impozitele oamenilor și să nu mai creăm \nbeneficii speciale pentru câțiva privilegiați care sunt  puși în funcții \npolitice. \nȘi asta este tot ce ne dorim. \nȘi  încă  un  lucru.  Proiectul  dumneavoastră  care  trece  pe \nrepede înainte prin toate comisiile sau, mă rog, comisiile relevante, \nnici măcar n-are avize de la Consiliul Legislativ și de la... nimic. A \nfost pus ieri pe ordinea de zi, cu termen de primire puncte de vedere \nazi. De ieri până azi. Pentru o chestiune pe care, haideți să fim serioși, \nnu  ajută  decât  minoritatea  care  se  află  vremelnic  în  Consiliul  de \nadministrație al ASF. \nȘi pentru lucrurile acestea nu doar că nu mi-e rușine... \nDoamna Carmen-Ileana Mihălcescu: \nMulțumesc. \nDomnul Claudiu-Iulius-Gavril Năsui (de la tribună): \n...sunt mândru. \nDoamna Carmen-Ileana Mihălcescu: \nMulțumesc frumos. \nDomnul Claudiu-Iulius-Gavril Năsui (de la tribună): \nȘi o să fac asta și în viitoarea legislatură... \n                                                                                             20                                                                                          \n     \nDoamna Carmen-Ileana Mihălcescu: \nDomnule Roman... \nDomnul Claudiu-Iulius-Gavril Năsui (de la tribună): \n...și în oricare legislatură mă voi afla aici... \nDoamna Carmen-Ileana Mihălcescu: \n...vă rog să interveniți cu un drept la replică. \nDomnul Claudiu-Iulius-Gavril Năsui (de la tribună): \n...să combat aceste privilegii pe care le faceți pentru prietenii \ndumneavoastră politici. \nMulțumesc. (Aplauze.) \nDoamna Carmen-Ileana Mihălcescu: \nDar vă rog să nu generați un alt drept la replică, vă rog foarte \nmult. \nMulțumesc. \nDomnul Florin-Claudiu Roman (de la tribună): \nNu, doamnă președinte, nu voi vorbi despre Troțki, că tocmai \nl-am auzit pe noul Troțki din USR. (Râsete.) \nMi-am amintit de discursurile lui Troțki, bolșevicul, care sunt \ncopie la indigo cu ceea ce a spus antevorbitorul meu. \nAm să încerc să-i explic domnului, tovarășului deputat Năsui, \nceea  ce  nu  va  pricepe  niciodată  și  ceea  ce  el  prezintă  ca  fiind \nprivilegii. \n                                                                                             21                                                                                          \n     \nDacă n-ați fi un – haideți, să nu folosesc un termen dur – un \nom care... \nPuneți mâna pe carte și citiți legea! \nVeți observa, veți observa, domnule deputat, că întotdeauna, \ncu  o  scurtă  perioadă,  de  2  ani  de  zile,  membrii...  Consiliului  de \nsupraveghere  se  numește,  nu  consiliu  de  administrație.  Nu  e  o \nsocietate comercială, e o autoritate de reglementare. \nDeci prima lecție pe care v-o dau astăzi de la tribună este să \nfaceți  diferența  între  o  societate  comercială,  cu  un  consiliu  de \nadministrație, și o autoritate de reglementare condusă de un consiliu \nde supraveghere. (Vociferări.) \nÎn altă ordine de idei, până acum 4 ani de zile, tot ceea ce \nînsemna autoritate de pe piața bancară – ASF, CNVM, chiar și BNR – \ndacă vă uitați în lege veți observa că nu erau trași la răspundere penală \npentru vot, domnule Năsui. Pentru votul pe care îl exprimă. \nȘi este peste tot în lume așa. Și am să vă explic și de ce, ca să \npricepeți și dumneavoastră, că văd că pricepeți mai greu. (Vociferări.) \nNu poți să te duci să aplici o sancțiune care înseamnă 1% din \ncapitalul social, unei firme de asigurări care are un capital social de \nsute de milioane de euro, fără să stai cu sabia deasupra capului că \ncineva din piață are suficienți bani să plătească tot ceea ce înseamnă \nparte de atac public. \nTrebuie să iei decizii corecte, și atunci trebuie să fii protejat \nde lege, pentru vot! \n                                                                                             22                                                                                          \n     \nEste  a  doua  lecție  pe  care  v-o  dau,  pentru  că  nu  faceți \ndiferența între una și alta. \nA treia chestiune pe care am să v-o spun, domnule Năsui. \nÎmi asum integral acest proiect de lege. Și știu exact ce-am \nscris acolo. \nDe exemplu, am trecut un articol în care am spus că paza \ntrebuie  asigurată  de  jandarmerie.  Știți  de  ce?  Știți  de  ce?  Vreți  să \nrămână aceeași firmă privată care a căpușat ASF? Asta vreți? Asta vă \nderanjează? \nV-ați băgat pe un teren pe care dumneavoastră vreți să păreți \ncă-l cunoașteți. \nNu-l cunoașteți, domnule Năsui, îmi pare foarte rău. \nDar nu doar că nu-l cunoașteți, atât timp cât faceți o confuzie \ngravă între o autoritate de reglementare independentă și o societate \ncomercială,  între  un  consiliu  de  supraveghere  și  un  consiliu  de \nadministrație, înțeleg foarte clar că habar nu aveți pe ce lume trăiți. \nVă  mai  rog,  pentru  ultima  dată,  terminați  cu  populismele. \nDacă vreți să fiți în conducerea acestei țări, dumneavoastră trebuie să \nfaceți dovada că sunteți pregătit! Or, atâta timp cât, vă repet, nu faceți \ndiferența între o societate comercială și o autoritate de reglementare, \ncare  trebuie  să  fie  independentă,  domnule  Năsui,  și  unde \ndumneavoastră v-ați trimis reprezentant, atâta timp cât nu înțelegeți, \natâta  timp  cât  nu  înțelegeți  care  e  diferența  între  consiliul  de \nadministrație al unei societăți comerciale și consiliul de supraveghere, \natâta timp cât nu înțelegeți că într-o democrație puternică autoritățile \n                                                                                             23                                                                                          \n     \nde  reglementare  trebuie  susținute  prin  lege,  tocmai  ca  să  nu  fie \ncoruptibile,  înseamnă  că  de  fapt  principiul  dumneavoastră  de  viață \neste: „Cine a stat 5 ani la ruși nu poate gândi ca Bush!”. \nÎmi pare foarte rău pentru dumneavoastră, chiar vă credeam \nun om pregătit. Mi-am dat seama că sunteți praf și pulbere! \nDoamna Carmen-Ileana Mihălcescu: \nMulțumesc. \n \nDupă exercitarea votului \n(În continuare, conducerea ședinței a fost preluată de domnul \nsenator Robert-Marius Cazanciuc, vicepreședinte al Senatului.) \nDomnul Robert-Marius Cazanciuc: \nStimați colegi, \nSala, aproape plină. Așa că reluăm lucrările. \nAvem procesul-verbal? \nDomnul Mario-Ovidiu Oprea (din sală): \nDa. \nDomnul Robert-Marius Cazanciuc: \nDa? \nVă rog, domnul senator Mario Oprea. \nRezultatul votului. \nDomnul Mario-Ovidiu Oprea (de la tribună): \nBună ziua, tuturor! \n                                                                                             24                                                                                          \n     \nDau  citire  procesului-verbal  referitor  la  rezultatul  votului \nexprimat  de  către  deputați  și  senatori  cu  privire  la  numirea \npreședintelui  Autorității  Naționale  pentru  Administrare  și \nReglementare în Comunicații. \nBirourile  permanente  ale  celor  două  Camere  ale \nParlamentului,  în  temeiul  art.  44  alin.  (4)  din  Regulamentul \nactivităților comune ale Camerei Deputaților și Senatului, republicat, \nau procedat la verificarea și numărarea voturilor exprimate prin vot \nsecret cu buletine, de către deputați și senatori, asupra propunerii de \nnumire  în  funcția  de  președinte  al  Autorității  Naționale  pentru \nAdministrare  și  Reglementare  în  Comunicații,  și  au  constatat \nurmătoarele: \n- Numărul total al deputaților și senatorilor: 464; \n- Numărul deputaților și senatorilor prezenți: 322; \n- Numărul total de voturi exprimate: 322; \n- Numărul de voturi anulate: 3; \n- Numărul total de voturi valabil exprimate: 319. \nDupă  verificarea  și  numărarea  voturilor  au  rezultat \nurmătoarele: \nDomnul Stoica Vlad Ștefan:  \n- voturi pentru: 283; \n- voturi contra: 36. \nDoamna Catrina Maria-Manuela: \n- voturi pentru: 12; \n- voturi contra: 307. \n                                                                                             25                                                                                          \n     \nDomnul Smeeianu Ion: \n- voturi pentru: 1; \n- voturi contra: 318. \nDomnul Rozolea Mircea Valentin: \n- voturi pentru: 23; \n- voturi contra: 296. \nCa urmare, Birourile permanente au constatat că este întrunită \nmajoritatea de voturi necesară pentru numirea domnului Stoica Vlad \nȘtefan  în  funcția  de  președinte  al  Autorității  Naționale  pentru \nAdministrare și Reglementare în Comunicații, pentru perioada rămasă \na mandatului de 6 ani început în data de 11 mai 2017. \nMulțumesc. \nDomnul Robert-Marius Cazanciuc: \nDa. \nMulțumesc domnului senator Mario Oprea. \nStimați colegi, \nAșa cum am fost deja informați, potrivit rezultatului votului, \nParlamentul  României  a  hotărât  numirea  domnului  Vlad  Stoica  în \nfuncția de președinte al ANCOM. \nÎi dorim succes și înțelepciune într-o misiune complicată în \naceste vremuri! \nStimați colegi, \nOrdinea de zi a fost epuizată. \nDeclar  închisă  ședința  comună  a  Camerei  Deputaților  și \nSenatului. \n                                                                                             26                                                                                          \n     \nSă ne revedem sănătoși! \n \nȘedința s-a încheiat la ora 15,16. \n \n \n "
    },
    "43": {
        "start_text": "Doamna Carmen-Ileana Mihălcescu:",
        "start_index": -1,
        "end_text": "Domnul Claudiu-Iulius-Gavril Năsui :",
        "end_index": -1,
        "text": "                                                           1                                                                                          \n     \n13 octombrie 2020 – ședință comună \n \n \nS U M A R \n \n1.  Numirea  președintelui  Autorității  Naționale  3. \npentru Administrare și Reglementare în Comunicații \n(ANCOM). \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n \nS T E N O G R A M A \nȘedinței comune  \na Camerei Deputaților și Senatului \ndin ziua de 13 octombrie 2020 \n \nȘedința a început la ora 13,03. \nLucrările ședinței au fost conduse de domnul senator Robert-\nMarius Cazanciuc, vicepreședinte al Senatului, și de doamna deputat \nCarmen-Ileana  Mihălcescu,  vicepreședinte  al  Camerei  Deputaților, \nasistați  de  domnul  deputat  Iulian  Iancu,  secretar  al  Camerei \nDeputaților, și de domnul senator Mario-Ovidiu Oprea, secretar al \nSenatului. \nDomnul Robert-Marius Cazanciuc: \nBucuria  acestei  revederi  nu  va  dura  foarte  mult  în  sala  de \nplen, după cum știți deja. \nDoamnelor și domnilor deputați și senatori, \nDeclar  deschisă  ședința  comună  de  astăzi  a  Senatului  și \nCamerei Deputaților. \nStimați colegi, \nOrdinea  de  zi,  programul  de  lucru,  precum  și  formula  de \ndesfășurare  pentru  ședința  comună  au  fost  stabilite  de  Birourile \npermanente ale celor două Camere, cu participarea liderilor grupurilor \nparlamentare și sunt afișate pe site-urile celor două Camere. \n                                                                                             3                                                                                          \n     \nProgramul de lucru va dura până la finalizarea ordinii de zi. \nPe ordinea de zi astăzi avem numirea președintelui Autorității \nNaționale pentru Administrare și Reglementare în Comunicații. \nStimați colegi, \nCu privire la desfășurarea votului secret cu buletine, Birourile \npermanente reunite, cu participarea liderilor grupurilor parlamentare, \npropun următoarea procedură. \nExercitarea votului secret cu buletine de vot se va face pe \ngrupuri  parlamentare,  în  sala  Biroului  permanent  al  Camerei \nDeputaților, Sala „Barbu Catargiu”, de la nivelul P1, după următorul \nprogram: \n13,30-14,05  –  Grupurile  parlamentare  ale  PSD,  precum  și \nsenatorii și deputații neafiliați; \n14,05-14,15 – Grupul parlamentar al minorităților naționale \ndin Camera Deputaților; \n14,15-14,35 – Grupurile parlamentare ale PNL; \n14,35-14,50 – Grupurile parlamentare ale USR; \n14,50-15,05 – Grupurile parlamentare ale UDMR; \n15,05-15,15 – Grupul parlamentar PRO România din Camera \nDeputaților; \n15,15-15,25  –  Grupul  parlamentar  al  PMP  din  Camera \nDeputaților. \nStimați colegi, \n                                                                                             4                                                                                          \n     \nÎn  sala  de  vot  „Barbu  Catargiu”  vor  fi  prezenți  permanent \nchestorii  care  înmânează  buletinele  de  vot  și  secretarul  care \nconsemnează prezența parlamentarilor la vot. \nCum spuneam, avem pe ordinea de zi numirea în funcția de \npreședinte  al  Autorității  Naționale  pentru  Administrare  și \nReglementare în Comunicații. \nRaportul  comun  al  Comisiilor  pentru  comunicații  și \ntehnologia  informației,  ale  celor  două  Camere  ale  Parlamentului,  a \nfost afișat pe paginile de Internet ale celor două Camere. \nDin  partea  celor  două  comisii  de  specialitate,  o  rog  pe \ndoamna deputat Ionela Dobrică să ne prezinte raportul. \nDoamna Ionela Viorela Dobrică (de la tribună): \nRaport comun cu privire la numirea în funcția de președinte \nal  Autorității  Naționale  pentru  Administrare  și  Reglementare  în \nComunicații – ANCOM. \nÎn urma procedurii de selecție, membrii celor două comisii au \nconstatat că următorii candidați îndeplinesc condițiile prevăzute la art. \n11 alin. (3) și (4) din Ordonanța de urgență a Guvernului nr. 22/2009 \nprivind  înființarea  Autorității  Naționale  pentru  Administrare  și \nReglementare în Comunicații, aprobată prin Legea nr. 113/2010, cu \nmodificările și completările ulterioare, astfel: \n- Stoica Vlad Ștefan; \n- Catrina Manuela-Maria; \n- Smeeianu Ion  \n- Rozolea Mircea Valentin. \n                                                                                             5                                                                                          \n     \nAnexa nr. 1 cuprinde dosarele candidaților care îndeplinesc \ncondițiile prevăzute la art. 11 alin. (3) și (4) din Ordonanța de urgență \na  Guvernului  nr.  22/2009  privind  înființarea  Autorității  Naționale \npentru  Administrare  și  Reglementare  în  Comunicații,  aprobată  prin \nLegea nr. 113/2010, cu modificările și completările ulterioare. \nAnexa  nr.  2  cuprinde  dosarele  candidaților  care  nu \nîndeplinesc condițiile prevăzute în ordonanța anterior menționată. \nVă mulțumesc. \nDomnul Robert-Marius Cazanciuc: \nDa. \nStimați colegi, \nDacă sunt intervenții? \nVă rog, Grupul USR. \nDomnul Cătălin Drulă (de la tribună): \nDa. \nMulțumesc, domnule președinte. \nIată  o  sală  plină  de  parlamentari,  voie  bună,  pumnii  se \nciocnesc. E ca o reuniune, așa, după vacanță. \nCare  e  motivul  important  al  acestei  reuniuni?  (Vociferări.) \nArde  undeva?  E  urgență?  Măsuri  pe  timp  de  pandemie,  sociale, \neconomice? Nu. (Vociferări.) \nMotivul este același care domină clasa politică de 30 de ani – \ntrocul cu funcții. (Vociferări.) \n                                                                                             6                                                                                          \n     \nLa  ANCOM  și-a  dat  demisia  domnul  Grindeanu,  care  e \nnumărul 2 în PSD, acum. \nBineînțeles, 3 ani de zile a respectat legea și a fost apolitic, \nnu-i așa? \nCă toți știm că legile, de fapt, sunt un pic la mișto și toate \ncriteriile astea. \nDar  și-a  dat  demisia  într-un  final  pentru  că  era  în \nincompatibilitate deja de două luni. \nCare e urgența? \nAvem 2 vicepreședinți care pot prelua cu puteri depline acest \nmandat, iar noul Parlament, legitim, mandatat și ales de români – și \nda, voi, de la PSD, v-ați pierdut legitimitatea în acest Parlament – ar fi \nputut să aleagă un președinte, o persoană care să nu fie politică, care \nsă fie un profesionist în domeniu. \nAșa a fost creată această autoritate, ANCOM. Dacă, iarăși, nu \ntratăm lucrurile la mișto, da? \nÎn 2009, Comisia Europeană ne-a spus că trebuie reglementat \nacest domeniu, o piață de miliarde, acum este și miza 5G pe masă, de \ncătre o autoritate autonomă. \nGrabă,  toți  parlamentarii  vin  să  alegem  pe  cineva  care  e \ndinainte determinat. Știm cu toții că va ieși de aici fostul șef de cabinet \nal domnului Ponta. (Vociferări.) \nPe partea PNL – că tot am vorbit mai devreme despre PSD și \nPNL – nu văd niciun fel de opoziție la această mișcare. N-am văzut să \n                                                                                             7                                                                                          \n     \nfie  vreun  candidat.  Înțeleg  că  sunt  de  acord.  Înțeleg  că  și  domnul \nOrban e de acord. \nDe altfel, și cu Legea care punea un consiliu de 7 oameni, ca \nsă fie mai multe poziții, că sunt mai multe funduri de oameni care cad \npe lângă Parlament și nu mai vin aici pe aceste scaune, era de acord \nPNL. (Vociferări.) \nNu și-a obținut acordul de la președintele Iohannis, al cărui \ngest îl salut, că a atacat la CCR acea lege. \nDar, între timp, mergem înainte cu această numire - pe repede \nînainte - care n-are absolut niciun sens în acest moment, în contextul \nîn  care  ne  aflăm.  Avem  doi  oameni  profesioniști  pe  funcțiile  de \nvicepreședinte, au zeci de ani vechime în instituție. \nÎn aceste condiții, noi, cei de la USR, îl vom vota pe singurul \ncandidat care a reușit să treacă de furcile caudine ale comisiei și să \najungă la plen, care nu e un candidat al PSD, că v-ați pus acolo 3 \ncandidați, dar numai unul e cel ales – fostul șef de cabinet al domnului \nPonta. (Vociferări.) \nVom vota un om care are experiență în domeniul privat, a \nlucrat la o companie mare de telecomunicații și are un CV solid. \nDin păcate, aici s-a făcut o mascaradă. Văd că și colegii de la \nPNL... (Vociferări.) \nUnde e liderul dumneavoastră de grup? Poate are o poziție pe \ntema  asta.  Ce  părere  aveți  despre  faptul  că  PSD  își  pune  omul  la \nANCOM? Ce îndemn de vot aveți astăzi? Îl votați pe Vlad Stoica? \n                                                                                             8                                                                                          \n     \n(Vociferări.)  E  OK,  nu?  Sunteți  în  opoziție  față  de  PSD.  Nu  vă \nînțelegeți. Am înțeles. \nEi,  românii  văd  lucrurile  astea...  (Vociferări.)  ...oricât \nîncercați, oricâți bani pompați în presă – câte 200 de milioane – și așa \nmai departe. \nȘi o să vedeți asta și la votul din 6 decembrie. \nVă mulțumesc. \nDomnul Robert-Marius Cazanciuc: \nDa. \nMulțumesc. \nNoi, de la PSD, vă salutăm cu respect pe dumneavoastră, de \nla USR, prin domnul Simonis. \nVă rog. \nDomnul Alfred-Robert Simonis (de la tribună): \nMulțumesc, domnule președinte, doamnă președinte. \nÎn  primul  rând,  aș  spune  că  legitimitatea  Partidului  Social \nDemocrat n-o stabiliți dumneavoastră, stimați colegi de la USR. Mai \nales că au stabilit românii, în urmă cu două săptămâni, legitimitatea \nfiecăruia dintre noi. \nOr,  în  dreptul  nostru  scrie  1.450  de  primari;  la \ndumneavoastră, vreo 35. \nDe acolo vă luați legitimitatea! (Aplauze.) Din voturi, nu din \nstrigat la Parlament! (Aplauze.) \n                                                                                             9                                                                                          \n     \nPe de altă parte, dumneavoastră ați dat argumente suficiente \npentru care e nevoie urgentă de această numire – „piață de miliarde”, \n„5G”. Citez din dumneavoastră. \nPăi, nu e important ca pe lângă cei doi profesioniști, pe care \ntot Partidul Social Democrat i-a desemnat – uite, asta uitați să spuneți \n–  să  mai  punem  unul,  al  treilea,  să  se  ocupe  de  această  piață  de \nmiliarde, de implementarea 5G și de alte chestiuni importante? \nCât despre necesitatea în grabă de a vota, păi, am și o eu o \nîntrebare,  stimați  colegi  de  la  USR.  Tocmai  s-a  încheiat  plenul \nCamerei Deputaților. Plen al Camerei Deputaților, unde un deputat al \nUSR și-a dat demisia. (Vociferări.) \nAstăzi  ați  trimis  înlocuirea  acelui  deputat  cu  un  alt  coleg \ndeputat și mâine vreți să-l validați. \nCare  e  graba?  De  ce  nu  lăsăm  ca  Parlamentul  viitor  să \nhotărască, eventual? (Vociferări.) \nCând e vorba de colegii dumneavoastră e grabă. \nEventual, sperați că veți câștiga alegerile și că veți putea să \nnumiți dumneavoastră pentru un rest de mandat. \nEu  vreau  să  vă  reamintesc  așa.  Mandatul  președintelui \nANCOM a început în urmă cu 2 ani și jumătate, în acest Parlament. \nExistă un rest de mandat, de 2 ani și jumătate, și este atributul acestui \nParlament să dea restul de mandat, să pună omul pe restul de mandat. \nE simplu. (Aplauze.) \nDomnul Robert-Marius Cazanciuc: \nDa. \n                                                                                             10                                                                                          \n     \nMulțumesc. \nDin partea Grupului minorităților, domnul deputat Grosaru, \nvă rog. \nDomnul Andi-Gabriel Grosaru (de la tribună): \nDomnule președinte, \nStimați colegi, \nTrebuie  să  facem  o  mențiune.  În  primul  rând,  pentru \ncorectitudine. \nPoate unii dintre colegii noștri sunt în continuare în vacanță, \ndar Camera Deputaților... Parlamentul României a lucrat și în sesiune \nextraordinară. \nDeci nu am fost în vacanță. \nVă mulțumesc. \nDomnul Robert-Marius Cazanciuc: \nMulțumesc. \nDacă nu mai sunt alte intervenții, stimați colegi, luăm act de \nraportul comun întocmit de cele două comisii de specialitate. \nȘi vă reamintesc, conform art. 99 din Regulamentul comun al \nCamerei  și  Senatului,  pentru  numirea  președintelui  Autorității \nNaționale pentru Administrare și Reglementare în Comunicații, votul \neste secret și se exprimă prin buletine de vot care vor fi completate \nconform propunerilor din raportul comisiilor. \n                                                                                             11                                                                                          \n     \nPentru  a  fi  aprobată  numirea  președintelui  Autorității \nNaționale  pentru  Administrare  și  Reglementare  în  Comunicații  este \nnecesar votul majorității senatorilor și deputaților prezenți. \nStimați colegi, \nAm finalizat dezbaterile. \nVă reamintesc modalitatea de vot în cazul votului secret cu \nbuletine de vot. \nÎn Sala „Barbu Catargiu” este amplasată urna de vot. \nFiecare deputat și senator va primi buletinul de vot. \nSenatorul și deputatul votează pentru numire lăsând neatinse \nnumele și prenumele persoanei propuse pentru a fi numită și votează \ncontra numirii tăind numele persoanei propuse. \nSunt nule buletinele de vot care nu poartă ștampila de control \nși cele pe care numărul candidaților, ale căror nume nu au fost tăiate, \ndepășește numărul funcțiilor pentru care se face alegerea. \nCu  aceste  precizări,  stimați  colegi,  urmează  exprimarea \nvotului. \nÎi  invit  pe  domnii  chestori  în  sala  Biroului  permanent  al \nCamerei, „Barbu Catargiu”. \nGrupurile  parlamentare  vor  vota  conform  programului \nanunțat anterior. \nVă rog, chestorii. \n(Domnul  deputat  Florin-Claudiu  Roman  solicită  să  ia \ncuvântul.) \nO chestiune de procedură, domnul Roman, vă rog. \n                                                                                             12                                                                                          \n     \nDomnul Florin-Claudiu Roman (de la tribună): \nMulțumesc, domnule președinte. \nDoamnelor și domnilor colegi, \nBolșevismul  are  o  nouă  culoare  politică  în  Parlamentul \nRomâniei prin Uniunea Salvați România. (Râsete.) \nDomnul  deputat  sau  tovarășul  deputat  Claudiu  Năsui,  „un \nbăiat din stele”, cum se spune în popor, a venit să ne spună astăzi că \npoate fi cel mai mare lansator de fake news din Parlamentul României. \nSă vii să faci acuzații mizerabile spunând că o autoritate de \nreglementare  independentă  trebuie  ținută  sub  sfera  intereselor \noperatorilor de pe piață înseamnă bolșevism, domnule Năsui. \nEu  credeam  că  cine  a  stat 5  ani  la  ruși  nu  poate  gândi  ca \nBush, dar am văzut că sunteți mai socialist și mai bolșevic decât foarte \nmulți dintre cei care sunt reprezentanți ai acestui sistem. \nCum  puteți  dumneavoastră,  vă  întreb,  să  spuneți  asemenea \nminciuni, împreună cu Vlad Voiculescu? Cum puteți? \nDumneavoastră știți că în Legea de funcționare a ASF existau \naceste prevederi? \nÎncercați să mințiți poporul spunând că liberalii dau privilegii. \nSă vă fie rușine, domnule Năsui! \nDacă pentru dumneavoastră un reprezentant al unei autorități \nde reglementare, din Franța, din Germania, din Italia, de unde doriți \ndumneavoastră,  are  dreptul  să-i fie decontată  diurna dacă  nu  stă  în \nBucurești și dacă domiciliază în altă parte, cum puteți să mințiți în \nhalul ăsta? Chiar nu mai aveți rușine? \n                                                                                             13                                                                                          \n     \nCum  puteți  dumneavoastră  să  nu  înțelegeți  că  pe  piața \nasigurărilor cei care controlează societățile de asigurări nu pot fi ca \nnivel  de  salarizare  sub  cei  pe  care  îi  controlează...?  Dacă  nu  vrem \ncorupție, domnule Năsui. \nSau vreți corupție? \nCe vreți? Ca să înțelegem. \nAveți o teorie bolșevică, îmi pare foarte rău să vă spun. \nAveți o teorie socialistă, aveți o teorie stângistă. \nȘi faceți asta doar din disperare. Pentru că la recentele alegeri \nprocentul dumneavoastră este la limită pentru intrarea în Parlament ca \nalianță. \nChiar nu mai aveți rușine? Chiar nu puteți să vă opriți din \ntăvălugul minciunilor pe care le rostogoliți în mediul online? \nAm sperat ca dumneavoastră, ca fiind un parlamentar tânăr, \nsă aveți puterea să recunoașteți ceea ce trebuie și ceea ce nu trebuie. \nVeniți și spuneți, știm noi cum fac, își mută domiciliul. \nPăi, ați făcut dumneavoastră? Sau de unde știți treaba asta? \n(Vociferări.) \nChiar nu mai aveți rușine? Pentru dumneavoastră chiar toate \nautoritățile statului trebuie călcate în picioare? (Vociferări.) \nDomnule Năsui, lăsați populismul deoparte! V-am mai spus \nde vreo două-trei ori și am tăcut, sperând că ați înțeles că nu puteți \ncălca în picioare orice în țara asta. \n                                                                                             14                                                                                          \n     \nLegea  spune  foarte  clar  –  autoritatea  de  reglementare,  cea \ncare controlează piața, trebuie să aibă o salarizare corespunzătoare cu \ncei de pe piață. Știți de ce? Pentru că așa spune legea, domnule Năsui. \nNu vă convine, modificați legea. \nDar asta spune legea, domnule Năsui, nu altceva. \nNu mai faceți populisme și ipocrizie de 2 bani! \nÎmi pare foarte rău că am crezut odată că aveți caracter! Nu \naveți, domnule Năsui! (Aplauze. Vociferări.) \nDomnul Robert-Marius Cazanciuc: \nStimați colegi, \nInvit  membrii  Birourilor  permanente  la  Sala  „Barbu \nCatargiu”. \nDeci membrii Birourilor celor două Camere vă rog, la Sala \n„Barbu Catargiu”. \n(Domnul deputat Claudiu-Iulius-Gavril Năsui solicită să ia \ncuvântul.) \n(În  continuare,  conducerea  ședinței  a  fost  preluată  de \ndoamna  deputat  Carmen-Ileana  Mihălcescu,  vicepreședinte  al \nCamerei Deputaților.) \nDoamna Carmen-Ileana Mihălcescu: \nDrept la replică, domnul Năsui, vă rog. \nDomnul Claudiu-Iulius-Gavril Năsui (de la tribună): \nMulțumesc frumos, doamnă președinte, pentru acest drept la \nreplică. \n                                                                                             15                                                                                          \n     \nÎn primul rând, subiectul era ANCOM, altă instituție căpușată \npolitic, după cum foarte bine știți. \nȘi, domnule Roman, știți foarte bine ce ați făcut. \nDomnul Florin-Claudiu Roman (din sală): \nCe-am făcut? \nDomnul Claudiu-Iulius-Gavril Năsui (de la tribună): \nAți introdus un proiect de lege, acum 3 zile, pe care l-ați pus \npe repede înainte, astăzi, în Comisia pentru buget, finanțe... \nDomnul Florin-Claudiu Roman (din sală): \nEu? \nDomnul Claudiu-Iulius-Gavril Năsui (de la tribună): \nÎn Biroul permanent, a fost pus ieri. Astăzi a fost convocată \nComisia  pentru  buget,  finanțe,  cu  proiectul  dumneavoastră,  semnat \nnumai de dumneavoastră, în care se află noi privilegii, noi beneficii... \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n...noi beneficii pentru membrii Consiliului de administrație al \nASF. \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n                                                                                             16                                                                                          \n     \nAnume? Stați să vă spun. \nNu vă... nu vă impacientați, că toate lucrurile se află și toate \nlucrurile sunt scrise. \nDoamna Carmen-Ileana Mihălcescu: \nAveți la dispoziție... \nDomnul Claudiu-Iulius-Gavril Năsui (de la tribună): \nAm avut speranța... \nDoamna Carmen-Ileana Mihălcescu: \n... două minute. Mai puțin de două minute... \nDomnul Claudiu-Iulius-Gavril Năsui (de la tribună): \n...că ați semnat un lucru fără să-l știți. \nDoamna Carmen-Ileana Mihălcescu: \n...pentru drept la replică. \nDomnul Claudiu-Iulius-Gavril Năsui (de la tribună): \nDar, după vehemența dumneavoastră, văd că chiar susțineți \ncu  aplomb  să  fie  privilegiile...  (Vociferări.)  ...pentru  cei  mai  mari \nbugetari de lux ai României și mai mari. \nȘi mai aveți tupeul, apoi, să spuneți că noi suntem bolșevici?! \n(Vociferări.) \nDumneavoastră  vreți  să  dați  din  banii  poporului,  din  banii \ncontribuabililor,  din  banii  oamenilor  care  plătesc  taxe  și  impozite, \nprivilegii mai mari! Și cei care sunt socialiști sunt USR? (Vociferări.) \nFals! \n                                                                                             17                                                                                          \n     \nSocialiștii sunt cei care iau de la toată lumea, de la cei care \nmuncesc  în  economia  reală,  prin  taxe  și  impozite  și  dau  unei \nnomenclaturi. Unei nomenclaturi politice ca aceea pe care o salvați \ndumneavoastră. \nPuteți  să  spuneți  ce  calomnii  doriți  dumneavoastră  și \nminciuni de Antena 3! Nu vă fac cinste, așa cum nici acest proiect de \nlege nu vă face cinste! \nDacă  aveți  pic  de  respect  pentru  poporul  român,  pentru \ncontribuabil, pentru liberalism și pentru orice ce-ar putea să însemne \nPNL  sau  de  dreapta  în  România,  veți  susține  eliminarea  acelui \namendament rușinos. \nUn amendament prin care – ca să fie clar pentru toată lumea \n– membrii Consiliului de administrație al ASF câștigă diurne în plus, \ndrepturi în plus, în cazul în care nu-și pun domiciliul în București. \nMă întrebați pe mine cine nu-și pune domiciliul în București? \nFaceți o mică investigație... (Vociferări.) \nPăi, nu. Nici eu. \nDoamna Carmen-Ileana Mihălcescu: \nAți  depășit  cele  două  minute,  domnule  Năsui,  vă  rog  să \nîncheiați. \nDomnul Claudiu-Iulius-Gavril Năsui (de la tribună): \nDar, ce, dreptul la replică e de doar două minute? \nDoamna Carmen-Ileana Mihălcescu: \nDreptul la replică e de două minute. \n                                                                                             18                                                                                          \n     \nMulțumesc. \nDomnul Claudiu-Iulius-Gavril Năsui (de la tribună): \nDar atacul poate să fie mai mult decât replica?! (Râsete.) \nDoamna Carmen-Ileana Mihălcescu: \nAcesta este regulamentul. \nDomnul Claudiu-Iulius-Gavril Năsui (de la tribună): \nAdică trebuie să existe o proporționalitate. \nDoamna Carmen-Ileana Mihălcescu: \nVreți să-l ignorați, înțeleg. \nVă rog, continuați. \nDomnul Claudiu-Iulius-Gavril Năsui (de la tribună): \nBun. Doar voiam să  menționez faptul că acest proiect este \nunul rușinos, care trece de data asta și cu susținerea PSD și a PNL. O \nfrăție pe care am mai văzut-o și care aș spera că se va termina sau că \ns-a terminat. \nȘi, da, socialism înseamnă să iei de la cei care produc, să iei \nprin taxe și impozite, și să dai unei minorități care se întâmplă să fie \nvremelnic la putere și să aibă influență politică. \nOr, proiectul acesta de lege exact asta face. \nȘi nu face doar asta, face chiar mai mult de atât. Mai reduce \nși  răspunderea  penală  și  civilă  pentru  membrii  Consiliului  de \nadministrație al ASF. \nToate lucrurile acestea sunt negru pe alb. \n                                                                                             19                                                                                          \n     \nDacă mă atacați pe mine, ca persoană, sau partidul din care \nfac parte, și spuneți că asta este socialism, asta nu înseamnă automat \ncă este adevărat și nu înseamnă că aveți dreptate. Dimpotrivă! Dacă vă \ndoriți o societate mai liberă și mai de dreapta trebuie tocmai să nu ne \nmai batem joc de taxele și impozitele oamenilor și să nu mai creăm \nbeneficii speciale pentru câțiva privilegiați care sunt  puși în funcții \npolitice. \nȘi asta este tot ce ne dorim. \nȘi  încă  un  lucru.  Proiectul  dumneavoastră  care  trece  pe \nrepede înainte prin toate comisiile sau, mă rog, comisiile relevante, \nnici măcar n-are avize de la Consiliul Legislativ și de la... nimic. A \nfost pus ieri pe ordinea de zi, cu termen de primire puncte de vedere \nazi. De ieri până azi. Pentru o chestiune pe care, haideți să fim serioși, \nnu  ajută  decât  minoritatea  care  se  află  vremelnic  în  Consiliul  de \nadministrație al ASF. \nȘi pentru lucrurile acestea nu doar că nu mi-e rușine... \nDoamna Carmen-Ileana Mihălcescu: \nMulțumesc. \nDomnul Claudiu-Iulius-Gavril Năsui (de la tribună): \n...sunt mândru. \nDoamna Carmen-Ileana Mihălcescu: \nMulțumesc frumos. \nDomnul Claudiu-Iulius-Gavril Năsui (de la tribună): \nȘi o să fac asta și în viitoarea legislatură... \n                                                                                             20                                                                                          \n     \nDoamna Carmen-Ileana Mihălcescu: \nDomnule Roman... \nDomnul Claudiu-Iulius-Gavril Năsui (de la tribună): \n...și în oricare legislatură mă voi afla aici... \nDoamna Carmen-Ileana Mihălcescu: \n...vă rog să interveniți cu un drept la replică. \nDomnul Claudiu-Iulius-Gavril Năsui (de la tribună): \n...să combat aceste privilegii pe care le faceți pentru prietenii \ndumneavoastră politici. \nMulțumesc. (Aplauze.) \nDoamna Carmen-Ileana Mihălcescu: \nDar vă rog să nu generați un alt drept la replică, vă rog foarte \nmult. \nMulțumesc. \nDomnul Florin-Claudiu Roman (de la tribună): \nNu, doamnă președinte, nu voi vorbi despre Troțki, că tocmai \nl-am auzit pe noul Troțki din USR. (Râsete.) \nMi-am amintit de discursurile lui Troțki, bolșevicul, care sunt \ncopie la indigo cu ceea ce a spus antevorbitorul meu. \nAm să încerc să-i explic domnului, tovarășului deputat Năsui, \nceea  ce  nu  va  pricepe  niciodată  și  ceea  ce  el  prezintă  ca  fiind \nprivilegii. \n                                                                                             21                                                                                          \n     \nDacă n-ați fi un – haideți, să nu folosesc un termen dur – un \nom care... \nPuneți mâna pe carte și citiți legea! \nVeți observa, veți observa, domnule deputat, că întotdeauna, \ncu  o  scurtă  perioadă,  de  2  ani  de  zile,  membrii...  Consiliului  de \nsupraveghere  se  numește,  nu  consiliu  de  administrație.  Nu  e  o \nsocietate comercială, e o autoritate de reglementare. \nDeci prima lecție pe care v-o dau astăzi de la tribună este să \nfaceți  diferența  între  o  societate  comercială,  cu  un  consiliu  de \nadministrație, și o autoritate de reglementare condusă de un consiliu \nde supraveghere. (Vociferări.) \nÎn altă ordine de idei, până acum 4 ani de zile, tot ceea ce \nînsemna autoritate de pe piața bancară – ASF, CNVM, chiar și BNR – \ndacă vă uitați în lege veți observa că nu erau trași la răspundere penală \npentru vot, domnule Năsui. Pentru votul pe care îl exprimă. \nȘi este peste tot în lume așa. Și am să vă explic și de ce, ca să \npricepeți și dumneavoastră, că văd că pricepeți mai greu. (Vociferări.) \nNu poți să te duci să aplici o sancțiune care înseamnă 1% din \ncapitalul social, unei firme de asigurări care are un capital social de \nsute de milioane de euro, fără să stai cu sabia deasupra capului că \ncineva din piață are suficienți bani să plătească tot ceea ce înseamnă \nparte de atac public. \nTrebuie să iei decizii corecte, și atunci trebuie să fii protejat \nde lege, pentru vot! \n                                                                                             22                                                                                          \n     \nEste  a  doua  lecție  pe  care  v-o  dau,  pentru  că  nu  faceți \ndiferența între una și alta. \nA treia chestiune pe care am să v-o spun, domnule Năsui. \nÎmi asum integral acest proiect de lege. Și știu exact ce-am \nscris acolo. \nDe exemplu, am trecut un articol în care am spus că paza \ntrebuie  asigurată  de  jandarmerie.  Știți  de  ce?  Știți  de  ce?  Vreți  să \nrămână aceeași firmă privată care a căpușat ASF? Asta vreți? Asta vă \nderanjează? \nV-ați băgat pe un teren pe care dumneavoastră vreți să păreți \ncă-l cunoașteți. \nNu-l cunoașteți, domnule Năsui, îmi pare foarte rău. \nDar nu doar că nu-l cunoașteți, atât timp cât faceți o confuzie \ngravă între o autoritate de reglementare independentă și o societate \ncomercială,  între  un  consiliu  de  supraveghere  și  un  consiliu  de \nadministrație, înțeleg foarte clar că habar nu aveți pe ce lume trăiți. \nVă  mai  rog,  pentru  ultima  dată,  terminați  cu  populismele. \nDacă vreți să fiți în conducerea acestei țări, dumneavoastră trebuie să \nfaceți dovada că sunteți pregătit! Or, atâta timp cât, vă repet, nu faceți \ndiferența între o societate comercială și o autoritate de reglementare, \ncare  trebuie  să  fie  independentă,  domnule  Năsui,  și  unde \ndumneavoastră v-ați trimis reprezentant, atâta timp cât nu înțelegeți, \natâta  timp  cât  nu  înțelegeți  care  e  diferența  între  consiliul  de \nadministrație al unei societăți comerciale și consiliul de supraveghere, \natâta timp cât nu înțelegeți că într-o democrație puternică autoritățile \n                                                                                             23                                                                                          \n     \nde  reglementare  trebuie  susținute  prin  lege,  tocmai  ca  să  nu  fie \ncoruptibile,  înseamnă  că  de  fapt  principiul  dumneavoastră  de  viață \neste: „Cine a stat 5 ani la ruși nu poate gândi ca Bush!”. \nÎmi pare foarte rău pentru dumneavoastră, chiar vă credeam \nun om pregătit. Mi-am dat seama că sunteți praf și pulbere! \nDoamna Carmen-Ileana Mihălcescu: \nMulțumesc. \n \nDupă exercitarea votului \n(În continuare, conducerea ședinței a fost preluată de domnul \nsenator Robert-Marius Cazanciuc, vicepreședinte al Senatului.) \nDomnul Robert-Marius Cazanciuc: \nStimați colegi, \nSala, aproape plină. Așa că reluăm lucrările. \nAvem procesul-verbal? \nDomnul Mario-Ovidiu Oprea (din sală): \nDa. \nDomnul Robert-Marius Cazanciuc: \nDa? \nVă rog, domnul senator Mario Oprea. \nRezultatul votului. \nDomnul Mario-Ovidiu Oprea (de la tribună): \nBună ziua, tuturor! \n                                                                                             24                                                                                          \n     \nDau  citire  procesului-verbal  referitor  la  rezultatul  votului \nexprimat  de  către  deputați  și  senatori  cu  privire  la  numirea \npreședintelui  Autorității  Naționale  pentru  Administrare  și \nReglementare în Comunicații. \nBirourile  permanente  ale  celor  două  Camere  ale \nParlamentului,  în  temeiul  art.  44  alin.  (4)  din  Regulamentul \nactivităților comune ale Camerei Deputaților și Senatului, republicat, \nau procedat la verificarea și numărarea voturilor exprimate prin vot \nsecret cu buletine, de către deputați și senatori, asupra propunerii de \nnumire  în  funcția  de  președinte  al  Autorității  Naționale  pentru \nAdministrare  și  Reglementare  în  Comunicații,  și  au  constatat \nurmătoarele: \n- Numărul total al deputaților și senatorilor: 464; \n- Numărul deputaților și senatorilor prezenți: 322; \n- Numărul total de voturi exprimate: 322; \n- Numărul de voturi anulate: 3; \n- Numărul total de voturi valabil exprimate: 319. \nDupă  verificarea  și  numărarea  voturilor  au  rezultat \nurmătoarele: \nDomnul Stoica Vlad Ștefan:  \n- voturi pentru: 283; \n- voturi contra: 36. \nDoamna Catrina Maria-Manuela: \n- voturi pentru: 12; \n- voturi contra: 307. \n                                                                                             25                                                                                          \n     \nDomnul Smeeianu Ion: \n- voturi pentru: 1; \n- voturi contra: 318. \nDomnul Rozolea Mircea Valentin: \n- voturi pentru: 23; \n- voturi contra: 296. \nCa urmare, Birourile permanente au constatat că este întrunită \nmajoritatea de voturi necesară pentru numirea domnului Stoica Vlad \nȘtefan  în  funcția  de  președinte  al  Autorității  Naționale  pentru \nAdministrare și Reglementare în Comunicații, pentru perioada rămasă \na mandatului de 6 ani început în data de 11 mai 2017. \nMulțumesc. \nDomnul Robert-Marius Cazanciuc: \nDa. \nMulțumesc domnului senator Mario Oprea. \nStimați colegi, \nAșa cum am fost deja informați, potrivit rezultatului votului, \nParlamentul  României  a  hotărât  numirea  domnului  Vlad  Stoica  în \nfuncția de președinte al ANCOM. \nÎi dorim succes și înțelepciune într-o misiune complicată în \naceste vremuri! \nStimați colegi, \nOrdinea de zi a fost epuizată. \nDeclar  închisă  ședința  comună  a  Camerei  Deputaților  și \nSenatului. \n                                                                                             26                                                                                          \n     \nSă ne revedem sănătoși! \n \nȘedința s-a încheiat la ora 15,16. \n \n \n "
    },
    "44": {
        "start_text": "Domnul Claudiu-Iulius-Gavril Năsui :",
        "start_index": -1,
        "end_text": "Doamna Carmen-Ileana Mihălcescu:",
        "end_index": -1,
        "text": "                                                       1                                                                                          \n     \n13 octombrie 2020 – ședință comună \n \n \nS U M A R \n \n1.  Numirea  președintelui  Autorității  Naționale  3. \npentru Administrare și Reglementare în Comunicații \n(ANCOM). \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n \nS T E N O G R A M A \nȘedinței comune  \na Camerei Deputaților și Senatului \ndin ziua de 13 octombrie 2020 \n \nȘedința a început la ora 13,03. \nLucrările ședinței au fost conduse de domnul senator Robert-\nMarius Cazanciuc, vicepreședinte al Senatului, și de doamna deputat \nCarmen-Ileana  Mihălcescu,  vicepreședinte  al  Camerei  Deputaților, \nasistați  de  domnul  deputat  Iulian  Iancu,  secretar  al  Camerei \nDeputaților, și de domnul senator Mario-Ovidiu Oprea, secretar al \nSenatului. \nDomnul Robert-Marius Cazanciuc: \nBucuria  acestei  revederi  nu  va  dura  foarte  mult  în  sala  de \nplen, după cum știți deja. \nDoamnelor și domnilor deputați și senatori, \nDeclar  deschisă  ședința  comună  de  astăzi  a  Senatului  și \nCamerei Deputaților. \nStimați colegi, \nOrdinea  de  zi,  programul  de  lucru,  precum  și  formula  de \ndesfășurare  pentru  ședința  comună  au  fost  stabilite  de  Birourile \npermanente ale celor două Camere, cu participarea liderilor grupurilor \nparlamentare și sunt afișate pe site-urile celor două Camere. \n                                                                                             3                                                                                          \n     \nProgramul de lucru va dura până la finalizarea ordinii de zi. \nPe ordinea de zi astăzi avem numirea președintelui Autorității \nNaționale pentru Administrare și Reglementare în Comunicații. \nStimați colegi, \nCu privire la desfășurarea votului secret cu buletine, Birourile \npermanente reunite, cu participarea liderilor grupurilor parlamentare, \npropun următoarea procedură. \nExercitarea votului secret cu buletine de vot se va face pe \ngrupuri  parlamentare,  în  sala  Biroului  permanent  al  Camerei \nDeputaților, Sala „Barbu Catargiu”, de la nivelul P1, după următorul \nprogram: \n13,30-14,05  –  Grupurile  parlamentare  ale  PSD,  precum  și \nsenatorii și deputații neafiliați; \n14,05-14,15 – Grupul parlamentar al minorităților naționale \ndin Camera Deputaților; \n14,15-14,35 – Grupurile parlamentare ale PNL; \n14,35-14,50 – Grupurile parlamentare ale USR; \n14,50-15,05 – Grupurile parlamentare ale UDMR; \n15,05-15,15 – Grupul parlamentar PRO România din Camera \nDeputaților; \n15,15-15,25  –  Grupul  parlamentar  al  PMP  din  Camera \nDeputaților. \nStimați colegi, \n                                                                                             4                                                                                          \n     \nÎn  sala  de  vot  „Barbu  Catargiu”  vor  fi  prezenți  permanent \nchestorii  care  înmânează  buletinele  de  vot  și  secretarul  care \nconsemnează prezența parlamentarilor la vot. \nCum spuneam, avem pe ordinea de zi numirea în funcția de \npreședinte  al  Autorității  Naționale  pentru  Administrare  și \nReglementare în Comunicații. \nRaportul  comun  al  Comisiilor  pentru  comunicații  și \ntehnologia  informației,  ale  celor  două  Camere  ale  Parlamentului,  a \nfost afișat pe paginile de Internet ale celor două Camere. \nDin  partea  celor  două  comisii  de  specialitate,  o  rog  pe \ndoamna deputat Ionela Dobrică să ne prezinte raportul. \nDoamna Ionela Viorela Dobrică (de la tribună): \nRaport comun cu privire la numirea în funcția de președinte \nal  Autorității  Naționale  pentru  Administrare  și  Reglementare  în \nComunicații – ANCOM. \nÎn urma procedurii de selecție, membrii celor două comisii au \nconstatat că următorii candidați îndeplinesc condițiile prevăzute la art. \n11 alin. (3) și (4) din Ordonanța de urgență a Guvernului nr. 22/2009 \nprivind  înființarea  Autorității  Naționale  pentru  Administrare  și \nReglementare în Comunicații, aprobată prin Legea nr. 113/2010, cu \nmodificările și completările ulterioare, astfel: \n- Stoica Vlad Ștefan; \n- Catrina Manuela-Maria; \n- Smeeianu Ion  \n- Rozolea Mircea Valentin. \n                                                                                             5                                                                                          \n     \nAnexa nr. 1 cuprinde dosarele candidaților care îndeplinesc \ncondițiile prevăzute la art. 11 alin. (3) și (4) din Ordonanța de urgență \na  Guvernului  nr.  22/2009  privind  înființarea  Autorității  Naționale \npentru  Administrare  și  Reglementare  în  Comunicații,  aprobată  prin \nLegea nr. 113/2010, cu modificările și completările ulterioare. \nAnexa  nr.  2  cuprinde  dosarele  candidaților  care  nu \nîndeplinesc condițiile prevăzute în ordonanța anterior menționată. \nVă mulțumesc. \nDomnul Robert-Marius Cazanciuc: \nDa. \nStimați colegi, \nDacă sunt intervenții? \nVă rog, Grupul USR. \nDomnul Cătălin Drulă (de la tribună): \nDa. \nMulțumesc, domnule președinte. \nIată  o  sală  plină  de  parlamentari,  voie  bună,  pumnii  se \nciocnesc. E ca o reuniune, așa, după vacanță. \nCare  e  motivul  important  al  acestei  reuniuni?  (Vociferări.) \nArde  undeva?  E  urgență?  Măsuri  pe  timp  de  pandemie,  sociale, \neconomice? Nu. (Vociferări.) \nMotivul este același care domină clasa politică de 30 de ani – \ntrocul cu funcții. (Vociferări.) \n                                                                                             6                                                                                          \n     \nLa  ANCOM  și-a  dat  demisia  domnul  Grindeanu,  care  e \nnumărul 2 în PSD, acum. \nBineînțeles, 3 ani de zile a respectat legea și a fost apolitic, \nnu-i așa? \nCă toți știm că legile, de fapt, sunt un pic la mișto și toate \ncriteriile astea. \nDar  și-a  dat  demisia  într-un  final  pentru  că  era  în \nincompatibilitate deja de două luni. \nCare e urgența? \nAvem 2 vicepreședinți care pot prelua cu puteri depline acest \nmandat, iar noul Parlament, legitim, mandatat și ales de români – și \nda, voi, de la PSD, v-ați pierdut legitimitatea în acest Parlament – ar fi \nputut să aleagă un președinte, o persoană care să nu fie politică, care \nsă fie un profesionist în domeniu. \nAșa a fost creată această autoritate, ANCOM. Dacă, iarăși, nu \ntratăm lucrurile la mișto, da? \nÎn 2009, Comisia Europeană ne-a spus că trebuie reglementat \nacest domeniu, o piață de miliarde, acum este și miza 5G pe masă, de \ncătre o autoritate autonomă. \nGrabă,  toți  parlamentarii  vin  să  alegem  pe  cineva  care  e \ndinainte determinat. Știm cu toții că va ieși de aici fostul șef de cabinet \nal domnului Ponta. (Vociferări.) \nPe partea PNL – că tot am vorbit mai devreme despre PSD și \nPNL – nu văd niciun fel de opoziție la această mișcare. N-am văzut să \n                                                                                             7                                                                                          \n     \nfie  vreun  candidat.  Înțeleg  că  sunt  de  acord.  Înțeleg  că  și  domnul \nOrban e de acord. \nDe altfel, și cu Legea care punea un consiliu de 7 oameni, ca \nsă fie mai multe poziții, că sunt mai multe funduri de oameni care cad \npe lângă Parlament și nu mai vin aici pe aceste scaune, era de acord \nPNL. (Vociferări.) \nNu și-a obținut acordul de la președintele Iohannis, al cărui \ngest îl salut, că a atacat la CCR acea lege. \nDar, între timp, mergem înainte cu această numire - pe repede \nînainte - care n-are absolut niciun sens în acest moment, în contextul \nîn  care  ne  aflăm.  Avem  doi  oameni  profesioniști  pe  funcțiile  de \nvicepreședinte, au zeci de ani vechime în instituție. \nÎn aceste condiții, noi, cei de la USR, îl vom vota pe singurul \ncandidat care a reușit să treacă de furcile caudine ale comisiei și să \najungă la plen, care nu e un candidat al PSD, că v-ați pus acolo 3 \ncandidați, dar numai unul e cel ales – fostul șef de cabinet al domnului \nPonta. (Vociferări.) \nVom vota un om care are experiență în domeniul privat, a \nlucrat la o companie mare de telecomunicații și are un CV solid. \nDin păcate, aici s-a făcut o mascaradă. Văd că și colegii de la \nPNL... (Vociferări.) \nUnde e liderul dumneavoastră de grup? Poate are o poziție pe \ntema  asta.  Ce  părere  aveți  despre  faptul  că  PSD  își  pune  omul  la \nANCOM? Ce îndemn de vot aveți astăzi? Îl votați pe Vlad Stoica? \n                                                                                             8                                                                                          \n     \n(Vociferări.)  E  OK,  nu?  Sunteți  în  opoziție  față  de  PSD.  Nu  vă \nînțelegeți. Am înțeles. \nEi,  românii  văd  lucrurile  astea...  (Vociferări.)  ...oricât \nîncercați, oricâți bani pompați în presă – câte 200 de milioane – și așa \nmai departe. \nȘi o să vedeți asta și la votul din 6 decembrie. \nVă mulțumesc. \nDomnul Robert-Marius Cazanciuc: \nDa. \nMulțumesc. \nNoi, de la PSD, vă salutăm cu respect pe dumneavoastră, de \nla USR, prin domnul Simonis. \nVă rog. \nDomnul Alfred-Robert Simonis (de la tribună): \nMulțumesc, domnule președinte, doamnă președinte. \nÎn  primul  rând,  aș  spune  că  legitimitatea  Partidului  Social \nDemocrat n-o stabiliți dumneavoastră, stimați colegi de la USR. Mai \nales că au stabilit românii, în urmă cu două săptămâni, legitimitatea \nfiecăruia dintre noi. \nOr,  în  dreptul  nostru  scrie  1.450  de  primari;  la \ndumneavoastră, vreo 35. \nDe acolo vă luați legitimitatea! (Aplauze.) Din voturi, nu din \nstrigat la Parlament! (Aplauze.) \n                                                                                             9                                                                                          \n     \nPe de altă parte, dumneavoastră ați dat argumente suficiente \npentru care e nevoie urgentă de această numire – „piață de miliarde”, \n„5G”. Citez din dumneavoastră. \nPăi, nu e important ca pe lângă cei doi profesioniști, pe care \ntot Partidul Social Democrat i-a desemnat – uite, asta uitați să spuneți \n–  să  mai  punem  unul,  al  treilea,  să  se  ocupe  de  această  piață  de \nmiliarde, de implementarea 5G și de alte chestiuni importante? \nCât despre necesitatea în grabă de a vota, păi, am și o eu o \nîntrebare,  stimați  colegi  de  la  USR.  Tocmai  s-a  încheiat  plenul \nCamerei Deputaților. Plen al Camerei Deputaților, unde un deputat al \nUSR și-a dat demisia. (Vociferări.) \nAstăzi  ați  trimis  înlocuirea  acelui  deputat  cu  un  alt  coleg \ndeputat și mâine vreți să-l validați. \nCare  e  graba?  De  ce  nu  lăsăm  ca  Parlamentul  viitor  să \nhotărască, eventual? (Vociferări.) \nCând e vorba de colegii dumneavoastră e grabă. \nEventual, sperați că veți câștiga alegerile și că veți putea să \nnumiți dumneavoastră pentru un rest de mandat. \nEu  vreau  să  vă  reamintesc  așa.  Mandatul  președintelui \nANCOM a început în urmă cu 2 ani și jumătate, în acest Parlament. \nExistă un rest de mandat, de 2 ani și jumătate, și este atributul acestui \nParlament să dea restul de mandat, să pună omul pe restul de mandat. \nE simplu. (Aplauze.) \nDomnul Robert-Marius Cazanciuc: \nDa. \n                                                                                             10                                                                                          \n     \nMulțumesc. \nDin partea Grupului minorităților, domnul deputat Grosaru, \nvă rog. \nDomnul Andi-Gabriel Grosaru (de la tribună): \nDomnule președinte, \nStimați colegi, \nTrebuie  să  facem  o  mențiune.  În  primul  rând,  pentru \ncorectitudine. \nPoate unii dintre colegii noștri sunt în continuare în vacanță, \ndar Camera Deputaților... Parlamentul României a lucrat și în sesiune \nextraordinară. \nDeci nu am fost în vacanță. \nVă mulțumesc. \nDomnul Robert-Marius Cazanciuc: \nMulțumesc. \nDacă nu mai sunt alte intervenții, stimați colegi, luăm act de \nraportul comun întocmit de cele două comisii de specialitate. \nȘi vă reamintesc, conform art. 99 din Regulamentul comun al \nCamerei  și  Senatului,  pentru  numirea  președintelui  Autorității \nNaționale pentru Administrare și Reglementare în Comunicații, votul \neste secret și se exprimă prin buletine de vot care vor fi completate \nconform propunerilor din raportul comisiilor. \n                                                                                             11                                                                                          \n     \nPentru  a  fi  aprobată  numirea  președintelui  Autorității \nNaționale  pentru  Administrare  și  Reglementare  în  Comunicații  este \nnecesar votul majorității senatorilor și deputaților prezenți. \nStimați colegi, \nAm finalizat dezbaterile. \nVă reamintesc modalitatea de vot în cazul votului secret cu \nbuletine de vot. \nÎn Sala „Barbu Catargiu” este amplasată urna de vot. \nFiecare deputat și senator va primi buletinul de vot. \nSenatorul și deputatul votează pentru numire lăsând neatinse \nnumele și prenumele persoanei propuse pentru a fi numită și votează \ncontra numirii tăind numele persoanei propuse. \nSunt nule buletinele de vot care nu poartă ștampila de control \nși cele pe care numărul candidaților, ale căror nume nu au fost tăiate, \ndepășește numărul funcțiilor pentru care se face alegerea. \nCu  aceste  precizări,  stimați  colegi,  urmează  exprimarea \nvotului. \nÎi  invit  pe  domnii  chestori  în  sala  Biroului  permanent  al \nCamerei, „Barbu Catargiu”. \nGrupurile  parlamentare  vor  vota  conform  programului \nanunțat anterior. \nVă rog, chestorii. \n(Domnul  deputat  Florin-Claudiu  Roman  solicită  să  ia \ncuvântul.) \nO chestiune de procedură, domnul Roman, vă rog. \n                                                                                             12                                                                                          \n     \nDomnul Florin-Claudiu Roman (de la tribună): \nMulțumesc, domnule președinte. \nDoamnelor și domnilor colegi, \nBolșevismul  are  o  nouă  culoare  politică  în  Parlamentul \nRomâniei prin Uniunea Salvați România. (Râsete.) \nDomnul  deputat  sau  tovarășul  deputat  Claudiu  Năsui,  „un \nbăiat din stele”, cum se spune în popor, a venit să ne spună astăzi că \npoate fi cel mai mare lansator de fake news din Parlamentul României. \nSă vii să faci acuzații mizerabile spunând că o autoritate de \nreglementare  independentă  trebuie  ținută  sub  sfera  intereselor \noperatorilor de pe piață înseamnă bolșevism, domnule Năsui. \nEu  credeam  că  cine  a  stat 5  ani  la  ruși  nu  poate  gândi  ca \nBush, dar am văzut că sunteți mai socialist și mai bolșevic decât foarte \nmulți dintre cei care sunt reprezentanți ai acestui sistem. \nCum  puteți  dumneavoastră,  vă  întreb,  să  spuneți  asemenea \nminciuni, împreună cu Vlad Voiculescu? Cum puteți? \nDumneavoastră știți că în Legea de funcționare a ASF existau \naceste prevederi? \nÎncercați să mințiți poporul spunând că liberalii dau privilegii. \nSă vă fie rușine, domnule Năsui! \nDacă pentru dumneavoastră un reprezentant al unei autorități \nde reglementare, din Franța, din Germania, din Italia, de unde doriți \ndumneavoastră,  are  dreptul  să-i fie decontată  diurna dacă  nu  stă  în \nBucurești și dacă domiciliază în altă parte, cum puteți să mințiți în \nhalul ăsta? Chiar nu mai aveți rușine? \n                                                                                             13                                                                                          \n     \nCum  puteți  dumneavoastră  să  nu  înțelegeți  că  pe  piața \nasigurărilor cei care controlează societățile de asigurări nu pot fi ca \nnivel  de  salarizare  sub  cei  pe  care  îi  controlează...?  Dacă  nu  vrem \ncorupție, domnule Năsui. \nSau vreți corupție? \nCe vreți? Ca să înțelegem. \nAveți o teorie bolșevică, îmi pare foarte rău să vă spun. \nAveți o teorie socialistă, aveți o teorie stângistă. \nȘi faceți asta doar din disperare. Pentru că la recentele alegeri \nprocentul dumneavoastră este la limită pentru intrarea în Parlament ca \nalianță. \nChiar nu mai aveți rușine? Chiar nu puteți să vă opriți din \ntăvălugul minciunilor pe care le rostogoliți în mediul online? \nAm sperat ca dumneavoastră, ca fiind un parlamentar tânăr, \nsă aveți puterea să recunoașteți ceea ce trebuie și ceea ce nu trebuie. \nVeniți și spuneți, știm noi cum fac, își mută domiciliul. \nPăi, ați făcut dumneavoastră? Sau de unde știți treaba asta? \n(Vociferări.) \nChiar nu mai aveți rușine? Pentru dumneavoastră chiar toate \nautoritățile statului trebuie călcate în picioare? (Vociferări.) \nDomnule Năsui, lăsați populismul deoparte! V-am mai spus \nde vreo două-trei ori și am tăcut, sperând că ați înțeles că nu puteți \ncălca în picioare orice în țara asta. \n                                                                                             14                                                                                          \n     \nLegea  spune  foarte  clar  –  autoritatea  de  reglementare,  cea \ncare controlează piața, trebuie să aibă o salarizare corespunzătoare cu \ncei de pe piață. Știți de ce? Pentru că așa spune legea, domnule Năsui. \nNu vă convine, modificați legea. \nDar asta spune legea, domnule Năsui, nu altceva. \nNu mai faceți populisme și ipocrizie de 2 bani! \nÎmi pare foarte rău că am crezut odată că aveți caracter! Nu \naveți, domnule Năsui! (Aplauze. Vociferări.) \nDomnul Robert-Marius Cazanciuc: \nStimați colegi, \nInvit  membrii  Birourilor  permanente  la  Sala  „Barbu \nCatargiu”. \nDeci membrii Birourilor celor două Camere vă rog, la Sala \n„Barbu Catargiu”. \n(Domnul deputat Claudiu-Iulius-Gavril Năsui solicită să ia \ncuvântul.) \n(În  continuare,  conducerea  ședinței  a  fost  preluată  de \ndoamna  deputat  Carmen-Ileana  Mihălcescu,  vicepreședinte  al \nCamerei Deputaților.) \nDoamna Carmen-Ileana Mihălcescu: \nDrept la replică, domnul Năsui, vă rog. \nDomnul Claudiu-Iulius-Gavril Năsui (de la tribună): \nMulțumesc frumos, doamnă președinte, pentru acest drept la \nreplică. \n                                                                                             15                                                                                          \n     \nÎn primul rând, subiectul era ANCOM, altă instituție căpușată \npolitic, după cum foarte bine știți. \nȘi, domnule Roman, știți foarte bine ce ați făcut. \nDomnul Florin-Claudiu Roman (din sală): \nCe-am făcut? \nDomnul Claudiu-Iulius-Gavril Năsui (de la tribună): \nAți introdus un proiect de lege, acum 3 zile, pe care l-ați pus \npe repede înainte, astăzi, în Comisia pentru buget, finanțe... \nDomnul Florin-Claudiu Roman (din sală): \nEu? \nDomnul Claudiu-Iulius-Gavril Năsui (de la tribună): \nÎn Biroul permanent, a fost pus ieri. Astăzi a fost convocată \nComisia  pentru  buget,  finanțe,  cu  proiectul  dumneavoastră,  semnat \nnumai de dumneavoastră, în care se află noi privilegii, noi beneficii... \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n...noi beneficii pentru membrii Consiliului de administrație al \nASF. \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n                                                                                             16                                                                                          \n     \nAnume? Stați să vă spun. \nNu vă... nu vă impacientați, că toate lucrurile se află și toate \nlucrurile sunt scrise. \nDoamna Carmen-Ileana Mihălcescu: \nAveți la dispoziție... \nDomnul Claudiu-Iulius-Gavril Năsui (de la tribună): \nAm avut speranța... \nDoamna Carmen-Ileana Mihălcescu: \n... două minute. Mai puțin de două minute... \nDomnul Claudiu-Iulius-Gavril Năsui (de la tribună): \n...că ați semnat un lucru fără să-l știți. \nDoamna Carmen-Ileana Mihălcescu: \n...pentru drept la replică. \nDomnul Claudiu-Iulius-Gavril Năsui (de la tribună): \nDar, după vehemența dumneavoastră, văd că chiar susțineți \ncu  aplomb  să  fie  privilegiile...  (Vociferări.)  ...pentru  cei  mai  mari \nbugetari de lux ai României și mai mari. \nȘi mai aveți tupeul, apoi, să spuneți că noi suntem bolșevici?! \n(Vociferări.) \nDumneavoastră  vreți  să  dați  din  banii  poporului,  din  banii \ncontribuabililor,  din  banii  oamenilor  care  plătesc  taxe  și  impozite, \nprivilegii mai mari! Și cei care sunt socialiști sunt USR? (Vociferări.) \nFals! \n                                                                                             17                                                                                          \n     \nSocialiștii sunt cei care iau de la toată lumea, de la cei care \nmuncesc  în  economia  reală,  prin  taxe  și  impozite  și  dau  unei \nnomenclaturi. Unei nomenclaturi politice ca aceea pe care o salvați \ndumneavoastră. \nPuteți  să  spuneți  ce  calomnii  doriți  dumneavoastră  și \nminciuni de Antena 3! Nu vă fac cinste, așa cum nici acest proiect de \nlege nu vă face cinste! \nDacă  aveți  pic  de  respect  pentru  poporul  român,  pentru \ncontribuabil, pentru liberalism și pentru orice ce-ar putea să însemne \nPNL  sau  de  dreapta  în  România,  veți  susține  eliminarea  acelui \namendament rușinos. \nUn amendament prin care – ca să fie clar pentru toată lumea \n– membrii Consiliului de administrație al ASF câștigă diurne în plus, \ndrepturi în plus, în cazul în care nu-și pun domiciliul în București. \nMă întrebați pe mine cine nu-și pune domiciliul în București? \nFaceți o mică investigație... (Vociferări.) \nPăi, nu. Nici eu. \nDoamna Carmen-Ileana Mihălcescu: \nAți  depășit  cele  două  minute,  domnule  Năsui,  vă  rog  să \nîncheiați. \nDomnul Claudiu-Iulius-Gavril Năsui (de la tribună): \nDar, ce, dreptul la replică e de doar două minute? \nDoamna Carmen-Ileana Mihălcescu: \nDreptul la replică e de două minute. \n                                                                                             18                                                                                          \n     \nMulțumesc. \nDomnul Claudiu-Iulius-Gavril Năsui (de la tribună): \nDar atacul poate să fie mai mult decât replica?! (Râsete.) \nDoamna Carmen-Ileana Mihălcescu: \nAcesta este regulamentul. \nDomnul Claudiu-Iulius-Gavril Năsui (de la tribună): \nAdică trebuie să existe o proporționalitate. \nDoamna Carmen-Ileana Mihălcescu: \nVreți să-l ignorați, înțeleg. \nVă rog, continuați. \nDomnul Claudiu-Iulius-Gavril Năsui (de la tribună): \nBun. Doar voiam să  menționez faptul că acest proiect este \nunul rușinos, care trece de data asta și cu susținerea PSD și a PNL. O \nfrăție pe care am mai văzut-o și care aș spera că se va termina sau că \ns-a terminat. \nȘi, da, socialism înseamnă să iei de la cei care produc, să iei \nprin taxe și impozite, și să dai unei minorități care se întâmplă să fie \nvremelnic la putere și să aibă influență politică. \nOr, proiectul acesta de lege exact asta face. \nȘi nu face doar asta, face chiar mai mult de atât. Mai reduce \nși  răspunderea  penală  și  civilă  pentru  membrii  Consiliului  de \nadministrație al ASF. \nToate lucrurile acestea sunt negru pe alb. \n                                                                                             19                                                                                          \n     \nDacă mă atacați pe mine, ca persoană, sau partidul din care \nfac parte, și spuneți că asta este socialism, asta nu înseamnă automat \ncă este adevărat și nu înseamnă că aveți dreptate. Dimpotrivă! Dacă vă \ndoriți o societate mai liberă și mai de dreapta trebuie tocmai să nu ne \nmai batem joc de taxele și impozitele oamenilor și să nu mai creăm \nbeneficii speciale pentru câțiva privilegiați care sunt  puși în funcții \npolitice. \nȘi asta este tot ce ne dorim. \nȘi  încă  un  lucru.  Proiectul  dumneavoastră  care  trece  pe \nrepede înainte prin toate comisiile sau, mă rog, comisiile relevante, \nnici măcar n-are avize de la Consiliul Legislativ și de la... nimic. A \nfost pus ieri pe ordinea de zi, cu termen de primire puncte de vedere \nazi. De ieri până azi. Pentru o chestiune pe care, haideți să fim serioși, \nnu  ajută  decât  minoritatea  care  se  află  vremelnic  în  Consiliul  de \nadministrație al ASF. \nȘi pentru lucrurile acestea nu doar că nu mi-e rușine... \nDoamna Carmen-Ileana Mihălcescu: \nMulțumesc. \nDomnul Claudiu-Iulius-Gavril Năsui (de la tribună): \n...sunt mândru. \nDoamna Carmen-Ileana Mihălcescu: \nMulțumesc frumos. \nDomnul Claudiu-Iulius-Gavril Năsui (de la tribună): \nȘi o să fac asta și în viitoarea legislatură... \n                                                                                             20                                                                                          \n     \nDoamna Carmen-Ileana Mihălcescu: \nDomnule Roman... \nDomnul Claudiu-Iulius-Gavril Năsui (de la tribună): \n...și în oricare legislatură mă voi afla aici... \nDoamna Carmen-Ileana Mihălcescu: \n...vă rog să interveniți cu un drept la replică. \nDomnul Claudiu-Iulius-Gavril Năsui (de la tribună): \n...să combat aceste privilegii pe care le faceți pentru prietenii \ndumneavoastră politici. \nMulțumesc. (Aplauze.) \nDoamna Carmen-Ileana Mihălcescu: \nDar vă rog să nu generați un alt drept la replică, vă rog foarte \nmult. \nMulțumesc. \nDomnul Florin-Claudiu Roman (de la tribună): \nNu, doamnă președinte, nu voi vorbi despre Troțki, că tocmai \nl-am auzit pe noul Troțki din USR. (Râsete.) \nMi-am amintit de discursurile lui Troțki, bolșevicul, care sunt \ncopie la indigo cu ceea ce a spus antevorbitorul meu. \nAm să încerc să-i explic domnului, tovarășului deputat Năsui, \nceea  ce  nu  va  pricepe  niciodată  și  ceea  ce  el  prezintă  ca  fiind \nprivilegii. \n                                                                                             21                                                                                          \n     \nDacă n-ați fi un – haideți, să nu folosesc un termen dur – un \nom care... \nPuneți mâna pe carte și citiți legea! \nVeți observa, veți observa, domnule deputat, că întotdeauna, \ncu  o  scurtă  perioadă,  de  2  ani  de  zile,  membrii...  Consiliului  de \nsupraveghere  se  numește,  nu  consiliu  de  administrație.  Nu  e  o \nsocietate comercială, e o autoritate de reglementare. \nDeci prima lecție pe care v-o dau astăzi de la tribună este să \nfaceți  diferența  între  o  societate  comercială,  cu  un  consiliu  de \nadministrație, și o autoritate de reglementare condusă de un consiliu \nde supraveghere. (Vociferări.) \nÎn altă ordine de idei, până acum 4 ani de zile, tot ceea ce \nînsemna autoritate de pe piața bancară – ASF, CNVM, chiar și BNR – \ndacă vă uitați în lege veți observa că nu erau trași la răspundere penală \npentru vot, domnule Năsui. Pentru votul pe care îl exprimă. \nȘi este peste tot în lume așa. Și am să vă explic și de ce, ca să \npricepeți și dumneavoastră, că văd că pricepeți mai greu. (Vociferări.) \nNu poți să te duci să aplici o sancțiune care înseamnă 1% din \ncapitalul social, unei firme de asigurări care are un capital social de \nsute de milioane de euro, fără să stai cu sabia deasupra capului că \ncineva din piață are suficienți bani să plătească tot ceea ce înseamnă \nparte de atac public. \nTrebuie să iei decizii corecte, și atunci trebuie să fii protejat \nde lege, pentru vot! \n                                                                                             22                                                                                          \n     \nEste  a  doua  lecție  pe  care  v-o  dau,  pentru  că  nu  faceți \ndiferența între una și alta. \nA treia chestiune pe care am să v-o spun, domnule Năsui. \nÎmi asum integral acest proiect de lege. Și știu exact ce-am \nscris acolo. \nDe exemplu, am trecut un articol în care am spus că paza \ntrebuie  asigurată  de  jandarmerie.  Știți  de  ce?  Știți  de  ce?  Vreți  să \nrămână aceeași firmă privată care a căpușat ASF? Asta vreți? Asta vă \nderanjează? \nV-ați băgat pe un teren pe care dumneavoastră vreți să păreți \ncă-l cunoașteți. \nNu-l cunoașteți, domnule Năsui, îmi pare foarte rău. \nDar nu doar că nu-l cunoașteți, atât timp cât faceți o confuzie \ngravă între o autoritate de reglementare independentă și o societate \ncomercială,  între  un  consiliu  de  supraveghere  și  un  consiliu  de \nadministrație, înțeleg foarte clar că habar nu aveți pe ce lume trăiți. \nVă  mai  rog,  pentru  ultima  dată,  terminați  cu  populismele. \nDacă vreți să fiți în conducerea acestei țări, dumneavoastră trebuie să \nfaceți dovada că sunteți pregătit! Or, atâta timp cât, vă repet, nu faceți \ndiferența între o societate comercială și o autoritate de reglementare, \ncare  trebuie  să  fie  independentă,  domnule  Năsui,  și  unde \ndumneavoastră v-ați trimis reprezentant, atâta timp cât nu înțelegeți, \natâta  timp  cât  nu  înțelegeți  care  e  diferența  între  consiliul  de \nadministrație al unei societăți comerciale și consiliul de supraveghere, \natâta timp cât nu înțelegeți că într-o democrație puternică autoritățile \n                                                                                             23                                                                                          \n     \nde  reglementare  trebuie  susținute  prin  lege,  tocmai  ca  să  nu  fie \ncoruptibile,  înseamnă  că  de  fapt  principiul  dumneavoastră  de  viață \neste: „Cine a stat 5 ani la ruși nu poate gândi ca Bush!”. \nÎmi pare foarte rău pentru dumneavoastră, chiar vă credeam \nun om pregătit. Mi-am dat seama că sunteți praf și pulbere! \nDoamna Carmen-Ileana Mihălcescu: \nMulțumesc. \n \nDupă exercitarea votului \n(În continuare, conducerea ședinței a fost preluată de domnul \nsenator Robert-Marius Cazanciuc, vicepreședinte al Senatului.) \nDomnul Robert-Marius Cazanciuc: \nStimați colegi, \nSala, aproape plină. Așa că reluăm lucrările. \nAvem procesul-verbal? \nDomnul Mario-Ovidiu Oprea (din sală): \nDa. \nDomnul Robert-Marius Cazanciuc: \nDa? \nVă rog, domnul senator Mario Oprea. \nRezultatul votului. \nDomnul Mario-Ovidiu Oprea (de la tribună): \nBună ziua, tuturor! \n                                                                                             24                                                                                          \n     \nDau  citire  procesului-verbal  referitor  la  rezultatul  votului \nexprimat  de  către  deputați  și  senatori  cu  privire  la  numirea \npreședintelui  Autorității  Naționale  pentru  Administrare  și \nReglementare în Comunicații. \nBirourile  permanente  ale  celor  două  Camere  ale \nParlamentului,  în  temeiul  art.  44  alin.  (4)  din  Regulamentul \nactivităților comune ale Camerei Deputaților și Senatului, republicat, \nau procedat la verificarea și numărarea voturilor exprimate prin vot \nsecret cu buletine, de către deputați și senatori, asupra propunerii de \nnumire  în  funcția  de  președinte  al  Autorității  Naționale  pentru \nAdministrare  și  Reglementare  în  Comunicații,  și  au  constatat \nurmătoarele: \n- Numărul total al deputaților și senatorilor: 464; \n- Numărul deputaților și senatorilor prezenți: 322; \n- Numărul total de voturi exprimate: 322; \n- Numărul de voturi anulate: 3; \n- Numărul total de voturi valabil exprimate: 319. \nDupă  verificarea  și  numărarea  voturilor  au  rezultat \nurmătoarele: \nDomnul Stoica Vlad Ștefan:  \n- voturi pentru: 283; \n- voturi contra: 36. \nDoamna Catrina Maria-Manuela: \n- voturi pentru: 12; \n- voturi contra: 307. \n                                                                                             25                                                                                          \n     \nDomnul Smeeianu Ion: \n- voturi pentru: 1; \n- voturi contra: 318. \nDomnul Rozolea Mircea Valentin: \n- voturi pentru: 23; \n- voturi contra: 296. \nCa urmare, Birourile permanente au constatat că este întrunită \nmajoritatea de voturi necesară pentru numirea domnului Stoica Vlad \nȘtefan  în  funcția  de  președinte  al  Autorității  Naționale  pentru \nAdministrare și Reglementare în Comunicații, pentru perioada rămasă \na mandatului de 6 ani început în data de 11 mai 2017. \nMulțumesc. \nDomnul Robert-Marius Cazanciuc: \nDa. \nMulțumesc domnului senator Mario Oprea. \nStimați colegi, \nAșa cum am fost deja informați, potrivit rezultatului votului, \nParlamentul  României  a  hotărât  numirea  domnului  Vlad  Stoica  în \nfuncția de președinte al ANCOM. \nÎi dorim succes și înțelepciune într-o misiune complicată în \naceste vremuri! \nStimați colegi, \nOrdinea de zi a fost epuizată. \nDeclar  închisă  ședința  comună  a  Camerei  Deputaților  și \nSenatului. \n                                                                                             26                                                                                          \n     \nSă ne revedem sănătoși! \n \nȘedința s-a încheiat la ora 15,16. \n \n \n "
    },
    "45": {
        "start_text": "Doamna Carmen-Ileana Mihălcescu:",
        "start_index": -1,
        "end_text": "Domnul Florin-Claudiu Roman :",
        "end_index": -1,
        "text": "                                                           1                                                                                          \n     \n13 octombrie 2020 – ședință comună \n \n \nS U M A R \n \n1.  Numirea  președintelui  Autorității  Naționale  3. \npentru Administrare și Reglementare în Comunicații \n(ANCOM). \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n \nS T E N O G R A M A \nȘedinței comune  \na Camerei Deputaților și Senatului \ndin ziua de 13 octombrie 2020 \n \nȘedința a început la ora 13,03. \nLucrările ședinței au fost conduse de domnul senator Robert-\nMarius Cazanciuc, vicepreședinte al Senatului, și de doamna deputat \nCarmen-Ileana  Mihălcescu,  vicepreședinte  al  Camerei  Deputaților, \nasistați  de  domnul  deputat  Iulian  Iancu,  secretar  al  Camerei \nDeputaților, și de domnul senator Mario-Ovidiu Oprea, secretar al \nSenatului. \nDomnul Robert-Marius Cazanciuc: \nBucuria  acestei  revederi  nu  va  dura  foarte  mult  în  sala  de \nplen, după cum știți deja. \nDoamnelor și domnilor deputați și senatori, \nDeclar  deschisă  ședința  comună  de  astăzi  a  Senatului  și \nCamerei Deputaților. \nStimați colegi, \nOrdinea  de  zi,  programul  de  lucru,  precum  și  formula  de \ndesfășurare  pentru  ședința  comună  au  fost  stabilite  de  Birourile \npermanente ale celor două Camere, cu participarea liderilor grupurilor \nparlamentare și sunt afișate pe site-urile celor două Camere. \n                                                                                             3                                                                                          \n     \nProgramul de lucru va dura până la finalizarea ordinii de zi. \nPe ordinea de zi astăzi avem numirea președintelui Autorității \nNaționale pentru Administrare și Reglementare în Comunicații. \nStimați colegi, \nCu privire la desfășurarea votului secret cu buletine, Birourile \npermanente reunite, cu participarea liderilor grupurilor parlamentare, \npropun următoarea procedură. \nExercitarea votului secret cu buletine de vot se va face pe \ngrupuri  parlamentare,  în  sala  Biroului  permanent  al  Camerei \nDeputaților, Sala „Barbu Catargiu”, de la nivelul P1, după următorul \nprogram: \n13,30-14,05  –  Grupurile  parlamentare  ale  PSD,  precum  și \nsenatorii și deputații neafiliați; \n14,05-14,15 – Grupul parlamentar al minorităților naționale \ndin Camera Deputaților; \n14,15-14,35 – Grupurile parlamentare ale PNL; \n14,35-14,50 – Grupurile parlamentare ale USR; \n14,50-15,05 – Grupurile parlamentare ale UDMR; \n15,05-15,15 – Grupul parlamentar PRO România din Camera \nDeputaților; \n15,15-15,25  –  Grupul  parlamentar  al  PMP  din  Camera \nDeputaților. \nStimați colegi, \n                                                                                             4                                                                                          \n     \nÎn  sala  de  vot  „Barbu  Catargiu”  vor  fi  prezenți  permanent \nchestorii  care  înmânează  buletinele  de  vot  și  secretarul  care \nconsemnează prezența parlamentarilor la vot. \nCum spuneam, avem pe ordinea de zi numirea în funcția de \npreședinte  al  Autorității  Naționale  pentru  Administrare  și \nReglementare în Comunicații. \nRaportul  comun  al  Comisiilor  pentru  comunicații  și \ntehnologia  informației,  ale  celor  două  Camere  ale  Parlamentului,  a \nfost afișat pe paginile de Internet ale celor două Camere. \nDin  partea  celor  două  comisii  de  specialitate,  o  rog  pe \ndoamna deputat Ionela Dobrică să ne prezinte raportul. \nDoamna Ionela Viorela Dobrică (de la tribună): \nRaport comun cu privire la numirea în funcția de președinte \nal  Autorității  Naționale  pentru  Administrare  și  Reglementare  în \nComunicații – ANCOM. \nÎn urma procedurii de selecție, membrii celor două comisii au \nconstatat că următorii candidați îndeplinesc condițiile prevăzute la art. \n11 alin. (3) și (4) din Ordonanța de urgență a Guvernului nr. 22/2009 \nprivind  înființarea  Autorității  Naționale  pentru  Administrare  și \nReglementare în Comunicații, aprobată prin Legea nr. 113/2010, cu \nmodificările și completările ulterioare, astfel: \n- Stoica Vlad Ștefan; \n- Catrina Manuela-Maria; \n- Smeeianu Ion  \n- Rozolea Mircea Valentin. \n                                                                                             5                                                                                          \n     \nAnexa nr. 1 cuprinde dosarele candidaților care îndeplinesc \ncondițiile prevăzute la art. 11 alin. (3) și (4) din Ordonanța de urgență \na  Guvernului  nr.  22/2009  privind  înființarea  Autorității  Naționale \npentru  Administrare  și  Reglementare  în  Comunicații,  aprobată  prin \nLegea nr. 113/2010, cu modificările și completările ulterioare. \nAnexa  nr.  2  cuprinde  dosarele  candidaților  care  nu \nîndeplinesc condițiile prevăzute în ordonanța anterior menționată. \nVă mulțumesc. \nDomnul Robert-Marius Cazanciuc: \nDa. \nStimați colegi, \nDacă sunt intervenții? \nVă rog, Grupul USR. \nDomnul Cătălin Drulă (de la tribună): \nDa. \nMulțumesc, domnule președinte. \nIată  o  sală  plină  de  parlamentari,  voie  bună,  pumnii  se \nciocnesc. E ca o reuniune, așa, după vacanță. \nCare  e  motivul  important  al  acestei  reuniuni?  (Vociferări.) \nArde  undeva?  E  urgență?  Măsuri  pe  timp  de  pandemie,  sociale, \neconomice? Nu. (Vociferări.) \nMotivul este același care domină clasa politică de 30 de ani – \ntrocul cu funcții. (Vociferări.) \n                                                                                             6                                                                                          \n     \nLa  ANCOM  și-a  dat  demisia  domnul  Grindeanu,  care  e \nnumărul 2 în PSD, acum. \nBineînțeles, 3 ani de zile a respectat legea și a fost apolitic, \nnu-i așa? \nCă toți știm că legile, de fapt, sunt un pic la mișto și toate \ncriteriile astea. \nDar  și-a  dat  demisia  într-un  final  pentru  că  era  în \nincompatibilitate deja de două luni. \nCare e urgența? \nAvem 2 vicepreședinți care pot prelua cu puteri depline acest \nmandat, iar noul Parlament, legitim, mandatat și ales de români – și \nda, voi, de la PSD, v-ați pierdut legitimitatea în acest Parlament – ar fi \nputut să aleagă un președinte, o persoană care să nu fie politică, care \nsă fie un profesionist în domeniu. \nAșa a fost creată această autoritate, ANCOM. Dacă, iarăși, nu \ntratăm lucrurile la mișto, da? \nÎn 2009, Comisia Europeană ne-a spus că trebuie reglementat \nacest domeniu, o piață de miliarde, acum este și miza 5G pe masă, de \ncătre o autoritate autonomă. \nGrabă,  toți  parlamentarii  vin  să  alegem  pe  cineva  care  e \ndinainte determinat. Știm cu toții că va ieși de aici fostul șef de cabinet \nal domnului Ponta. (Vociferări.) \nPe partea PNL – că tot am vorbit mai devreme despre PSD și \nPNL – nu văd niciun fel de opoziție la această mișcare. N-am văzut să \n                                                                                             7                                                                                          \n     \nfie  vreun  candidat.  Înțeleg  că  sunt  de  acord.  Înțeleg  că  și  domnul \nOrban e de acord. \nDe altfel, și cu Legea care punea un consiliu de 7 oameni, ca \nsă fie mai multe poziții, că sunt mai multe funduri de oameni care cad \npe lângă Parlament și nu mai vin aici pe aceste scaune, era de acord \nPNL. (Vociferări.) \nNu și-a obținut acordul de la președintele Iohannis, al cărui \ngest îl salut, că a atacat la CCR acea lege. \nDar, între timp, mergem înainte cu această numire - pe repede \nînainte - care n-are absolut niciun sens în acest moment, în contextul \nîn  care  ne  aflăm.  Avem  doi  oameni  profesioniști  pe  funcțiile  de \nvicepreședinte, au zeci de ani vechime în instituție. \nÎn aceste condiții, noi, cei de la USR, îl vom vota pe singurul \ncandidat care a reușit să treacă de furcile caudine ale comisiei și să \najungă la plen, care nu e un candidat al PSD, că v-ați pus acolo 3 \ncandidați, dar numai unul e cel ales – fostul șef de cabinet al domnului \nPonta. (Vociferări.) \nVom vota un om care are experiență în domeniul privat, a \nlucrat la o companie mare de telecomunicații și are un CV solid. \nDin păcate, aici s-a făcut o mascaradă. Văd că și colegii de la \nPNL... (Vociferări.) \nUnde e liderul dumneavoastră de grup? Poate are o poziție pe \ntema  asta.  Ce  părere  aveți  despre  faptul  că  PSD  își  pune  omul  la \nANCOM? Ce îndemn de vot aveți astăzi? Îl votați pe Vlad Stoica? \n                                                                                             8                                                                                          \n     \n(Vociferări.)  E  OK,  nu?  Sunteți  în  opoziție  față  de  PSD.  Nu  vă \nînțelegeți. Am înțeles. \nEi,  românii  văd  lucrurile  astea...  (Vociferări.)  ...oricât \nîncercați, oricâți bani pompați în presă – câte 200 de milioane – și așa \nmai departe. \nȘi o să vedeți asta și la votul din 6 decembrie. \nVă mulțumesc. \nDomnul Robert-Marius Cazanciuc: \nDa. \nMulțumesc. \nNoi, de la PSD, vă salutăm cu respect pe dumneavoastră, de \nla USR, prin domnul Simonis. \nVă rog. \nDomnul Alfred-Robert Simonis (de la tribună): \nMulțumesc, domnule președinte, doamnă președinte. \nÎn  primul  rând,  aș  spune  că  legitimitatea  Partidului  Social \nDemocrat n-o stabiliți dumneavoastră, stimați colegi de la USR. Mai \nales că au stabilit românii, în urmă cu două săptămâni, legitimitatea \nfiecăruia dintre noi. \nOr,  în  dreptul  nostru  scrie  1.450  de  primari;  la \ndumneavoastră, vreo 35. \nDe acolo vă luați legitimitatea! (Aplauze.) Din voturi, nu din \nstrigat la Parlament! (Aplauze.) \n                                                                                             9                                                                                          \n     \nPe de altă parte, dumneavoastră ați dat argumente suficiente \npentru care e nevoie urgentă de această numire – „piață de miliarde”, \n„5G”. Citez din dumneavoastră. \nPăi, nu e important ca pe lângă cei doi profesioniști, pe care \ntot Partidul Social Democrat i-a desemnat – uite, asta uitați să spuneți \n–  să  mai  punem  unul,  al  treilea,  să  se  ocupe  de  această  piață  de \nmiliarde, de implementarea 5G și de alte chestiuni importante? \nCât despre necesitatea în grabă de a vota, păi, am și o eu o \nîntrebare,  stimați  colegi  de  la  USR.  Tocmai  s-a  încheiat  plenul \nCamerei Deputaților. Plen al Camerei Deputaților, unde un deputat al \nUSR și-a dat demisia. (Vociferări.) \nAstăzi  ați  trimis  înlocuirea  acelui  deputat  cu  un  alt  coleg \ndeputat și mâine vreți să-l validați. \nCare  e  graba?  De  ce  nu  lăsăm  ca  Parlamentul  viitor  să \nhotărască, eventual? (Vociferări.) \nCând e vorba de colegii dumneavoastră e grabă. \nEventual, sperați că veți câștiga alegerile și că veți putea să \nnumiți dumneavoastră pentru un rest de mandat. \nEu  vreau  să  vă  reamintesc  așa.  Mandatul  președintelui \nANCOM a început în urmă cu 2 ani și jumătate, în acest Parlament. \nExistă un rest de mandat, de 2 ani și jumătate, și este atributul acestui \nParlament să dea restul de mandat, să pună omul pe restul de mandat. \nE simplu. (Aplauze.) \nDomnul Robert-Marius Cazanciuc: \nDa. \n                                                                                             10                                                                                          \n     \nMulțumesc. \nDin partea Grupului minorităților, domnul deputat Grosaru, \nvă rog. \nDomnul Andi-Gabriel Grosaru (de la tribună): \nDomnule președinte, \nStimați colegi, \nTrebuie  să  facem  o  mențiune.  În  primul  rând,  pentru \ncorectitudine. \nPoate unii dintre colegii noștri sunt în continuare în vacanță, \ndar Camera Deputaților... Parlamentul României a lucrat și în sesiune \nextraordinară. \nDeci nu am fost în vacanță. \nVă mulțumesc. \nDomnul Robert-Marius Cazanciuc: \nMulțumesc. \nDacă nu mai sunt alte intervenții, stimați colegi, luăm act de \nraportul comun întocmit de cele două comisii de specialitate. \nȘi vă reamintesc, conform art. 99 din Regulamentul comun al \nCamerei  și  Senatului,  pentru  numirea  președintelui  Autorității \nNaționale pentru Administrare și Reglementare în Comunicații, votul \neste secret și se exprimă prin buletine de vot care vor fi completate \nconform propunerilor din raportul comisiilor. \n                                                                                             11                                                                                          \n     \nPentru  a  fi  aprobată  numirea  președintelui  Autorității \nNaționale  pentru  Administrare  și  Reglementare  în  Comunicații  este \nnecesar votul majorității senatorilor și deputaților prezenți. \nStimați colegi, \nAm finalizat dezbaterile. \nVă reamintesc modalitatea de vot în cazul votului secret cu \nbuletine de vot. \nÎn Sala „Barbu Catargiu” este amplasată urna de vot. \nFiecare deputat și senator va primi buletinul de vot. \nSenatorul și deputatul votează pentru numire lăsând neatinse \nnumele și prenumele persoanei propuse pentru a fi numită și votează \ncontra numirii tăind numele persoanei propuse. \nSunt nule buletinele de vot care nu poartă ștampila de control \nși cele pe care numărul candidaților, ale căror nume nu au fost tăiate, \ndepășește numărul funcțiilor pentru care se face alegerea. \nCu  aceste  precizări,  stimați  colegi,  urmează  exprimarea \nvotului. \nÎi  invit  pe  domnii  chestori  în  sala  Biroului  permanent  al \nCamerei, „Barbu Catargiu”. \nGrupurile  parlamentare  vor  vota  conform  programului \nanunțat anterior. \nVă rog, chestorii. \n(Domnul  deputat  Florin-Claudiu  Roman  solicită  să  ia \ncuvântul.) \nO chestiune de procedură, domnul Roman, vă rog. \n                                                                                             12                                                                                          \n     \nDomnul Florin-Claudiu Roman (de la tribună): \nMulțumesc, domnule președinte. \nDoamnelor și domnilor colegi, \nBolșevismul  are  o  nouă  culoare  politică  în  Parlamentul \nRomâniei prin Uniunea Salvați România. (Râsete.) \nDomnul  deputat  sau  tovarășul  deputat  Claudiu  Năsui,  „un \nbăiat din stele”, cum se spune în popor, a venit să ne spună astăzi că \npoate fi cel mai mare lansator de fake news din Parlamentul României. \nSă vii să faci acuzații mizerabile spunând că o autoritate de \nreglementare  independentă  trebuie  ținută  sub  sfera  intereselor \noperatorilor de pe piață înseamnă bolșevism, domnule Năsui. \nEu  credeam  că  cine  a  stat 5  ani  la  ruși  nu  poate  gândi  ca \nBush, dar am văzut că sunteți mai socialist și mai bolșevic decât foarte \nmulți dintre cei care sunt reprezentanți ai acestui sistem. \nCum  puteți  dumneavoastră,  vă  întreb,  să  spuneți  asemenea \nminciuni, împreună cu Vlad Voiculescu? Cum puteți? \nDumneavoastră știți că în Legea de funcționare a ASF existau \naceste prevederi? \nÎncercați să mințiți poporul spunând că liberalii dau privilegii. \nSă vă fie rușine, domnule Năsui! \nDacă pentru dumneavoastră un reprezentant al unei autorități \nde reglementare, din Franța, din Germania, din Italia, de unde doriți \ndumneavoastră,  are  dreptul  să-i fie decontată  diurna dacă  nu  stă  în \nBucurești și dacă domiciliază în altă parte, cum puteți să mințiți în \nhalul ăsta? Chiar nu mai aveți rușine? \n                                                                                             13                                                                                          \n     \nCum  puteți  dumneavoastră  să  nu  înțelegeți  că  pe  piața \nasigurărilor cei care controlează societățile de asigurări nu pot fi ca \nnivel  de  salarizare  sub  cei  pe  care  îi  controlează...?  Dacă  nu  vrem \ncorupție, domnule Năsui. \nSau vreți corupție? \nCe vreți? Ca să înțelegem. \nAveți o teorie bolșevică, îmi pare foarte rău să vă spun. \nAveți o teorie socialistă, aveți o teorie stângistă. \nȘi faceți asta doar din disperare. Pentru că la recentele alegeri \nprocentul dumneavoastră este la limită pentru intrarea în Parlament ca \nalianță. \nChiar nu mai aveți rușine? Chiar nu puteți să vă opriți din \ntăvălugul minciunilor pe care le rostogoliți în mediul online? \nAm sperat ca dumneavoastră, ca fiind un parlamentar tânăr, \nsă aveți puterea să recunoașteți ceea ce trebuie și ceea ce nu trebuie. \nVeniți și spuneți, știm noi cum fac, își mută domiciliul. \nPăi, ați făcut dumneavoastră? Sau de unde știți treaba asta? \n(Vociferări.) \nChiar nu mai aveți rușine? Pentru dumneavoastră chiar toate \nautoritățile statului trebuie călcate în picioare? (Vociferări.) \nDomnule Năsui, lăsați populismul deoparte! V-am mai spus \nde vreo două-trei ori și am tăcut, sperând că ați înțeles că nu puteți \ncălca în picioare orice în țara asta. \n                                                                                             14                                                                                          \n     \nLegea  spune  foarte  clar  –  autoritatea  de  reglementare,  cea \ncare controlează piața, trebuie să aibă o salarizare corespunzătoare cu \ncei de pe piață. Știți de ce? Pentru că așa spune legea, domnule Năsui. \nNu vă convine, modificați legea. \nDar asta spune legea, domnule Năsui, nu altceva. \nNu mai faceți populisme și ipocrizie de 2 bani! \nÎmi pare foarte rău că am crezut odată că aveți caracter! Nu \naveți, domnule Năsui! (Aplauze. Vociferări.) \nDomnul Robert-Marius Cazanciuc: \nStimați colegi, \nInvit  membrii  Birourilor  permanente  la  Sala  „Barbu \nCatargiu”. \nDeci membrii Birourilor celor două Camere vă rog, la Sala \n„Barbu Catargiu”. \n(Domnul deputat Claudiu-Iulius-Gavril Năsui solicită să ia \ncuvântul.) \n(În  continuare,  conducerea  ședinței  a  fost  preluată  de \ndoamna  deputat  Carmen-Ileana  Mihălcescu,  vicepreședinte  al \nCamerei Deputaților.) \nDoamna Carmen-Ileana Mihălcescu: \nDrept la replică, domnul Năsui, vă rog. \nDomnul Claudiu-Iulius-Gavril Năsui (de la tribună): \nMulțumesc frumos, doamnă președinte, pentru acest drept la \nreplică. \n                                                                                             15                                                                                          \n     \nÎn primul rând, subiectul era ANCOM, altă instituție căpușată \npolitic, după cum foarte bine știți. \nȘi, domnule Roman, știți foarte bine ce ați făcut. \nDomnul Florin-Claudiu Roman (din sală): \nCe-am făcut? \nDomnul Claudiu-Iulius-Gavril Năsui (de la tribună): \nAți introdus un proiect de lege, acum 3 zile, pe care l-ați pus \npe repede înainte, astăzi, în Comisia pentru buget, finanțe... \nDomnul Florin-Claudiu Roman (din sală): \nEu? \nDomnul Claudiu-Iulius-Gavril Năsui (de la tribună): \nÎn Biroul permanent, a fost pus ieri. Astăzi a fost convocată \nComisia  pentru  buget,  finanțe,  cu  proiectul  dumneavoastră,  semnat \nnumai de dumneavoastră, în care se află noi privilegii, noi beneficii... \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n...noi beneficii pentru membrii Consiliului de administrație al \nASF. \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n                                                                                             16                                                                                          \n     \nAnume? Stați să vă spun. \nNu vă... nu vă impacientați, că toate lucrurile se află și toate \nlucrurile sunt scrise. \nDoamna Carmen-Ileana Mihălcescu: \nAveți la dispoziție... \nDomnul Claudiu-Iulius-Gavril Năsui (de la tribună): \nAm avut speranța... \nDoamna Carmen-Ileana Mihălcescu: \n... două minute. Mai puțin de două minute... \nDomnul Claudiu-Iulius-Gavril Năsui (de la tribună): \n...că ați semnat un lucru fără să-l știți. \nDoamna Carmen-Ileana Mihălcescu: \n...pentru drept la replică. \nDomnul Claudiu-Iulius-Gavril Năsui (de la tribună): \nDar, după vehemența dumneavoastră, văd că chiar susțineți \ncu  aplomb  să  fie  privilegiile...  (Vociferări.)  ...pentru  cei  mai  mari \nbugetari de lux ai României și mai mari. \nȘi mai aveți tupeul, apoi, să spuneți că noi suntem bolșevici?! \n(Vociferări.) \nDumneavoastră  vreți  să  dați  din  banii  poporului,  din  banii \ncontribuabililor,  din  banii  oamenilor  care  plătesc  taxe  și  impozite, \nprivilegii mai mari! Și cei care sunt socialiști sunt USR? (Vociferări.) \nFals! \n                                                                                             17                                                                                          \n     \nSocialiștii sunt cei care iau de la toată lumea, de la cei care \nmuncesc  în  economia  reală,  prin  taxe  și  impozite  și  dau  unei \nnomenclaturi. Unei nomenclaturi politice ca aceea pe care o salvați \ndumneavoastră. \nPuteți  să  spuneți  ce  calomnii  doriți  dumneavoastră  și \nminciuni de Antena 3! Nu vă fac cinste, așa cum nici acest proiect de \nlege nu vă face cinste! \nDacă  aveți  pic  de  respect  pentru  poporul  român,  pentru \ncontribuabil, pentru liberalism și pentru orice ce-ar putea să însemne \nPNL  sau  de  dreapta  în  România,  veți  susține  eliminarea  acelui \namendament rușinos. \nUn amendament prin care – ca să fie clar pentru toată lumea \n– membrii Consiliului de administrație al ASF câștigă diurne în plus, \ndrepturi în plus, în cazul în care nu-și pun domiciliul în București. \nMă întrebați pe mine cine nu-și pune domiciliul în București? \nFaceți o mică investigație... (Vociferări.) \nPăi, nu. Nici eu. \nDoamna Carmen-Ileana Mihălcescu: \nAți  depășit  cele  două  minute,  domnule  Năsui,  vă  rog  să \nîncheiați. \nDomnul Claudiu-Iulius-Gavril Năsui (de la tribună): \nDar, ce, dreptul la replică e de doar două minute? \nDoamna Carmen-Ileana Mihălcescu: \nDreptul la replică e de două minute. \n                                                                                             18                                                                                          \n     \nMulțumesc. \nDomnul Claudiu-Iulius-Gavril Năsui (de la tribună): \nDar atacul poate să fie mai mult decât replica?! (Râsete.) \nDoamna Carmen-Ileana Mihălcescu: \nAcesta este regulamentul. \nDomnul Claudiu-Iulius-Gavril Năsui (de la tribună): \nAdică trebuie să existe o proporționalitate. \nDoamna Carmen-Ileana Mihălcescu: \nVreți să-l ignorați, înțeleg. \nVă rog, continuați. \nDomnul Claudiu-Iulius-Gavril Năsui (de la tribună): \nBun. Doar voiam să  menționez faptul că acest proiect este \nunul rușinos, care trece de data asta și cu susținerea PSD și a PNL. O \nfrăție pe care am mai văzut-o și care aș spera că se va termina sau că \ns-a terminat. \nȘi, da, socialism înseamnă să iei de la cei care produc, să iei \nprin taxe și impozite, și să dai unei minorități care se întâmplă să fie \nvremelnic la putere și să aibă influență politică. \nOr, proiectul acesta de lege exact asta face. \nȘi nu face doar asta, face chiar mai mult de atât. Mai reduce \nși  răspunderea  penală  și  civilă  pentru  membrii  Consiliului  de \nadministrație al ASF. \nToate lucrurile acestea sunt negru pe alb. \n                                                                                             19                                                                                          \n     \nDacă mă atacați pe mine, ca persoană, sau partidul din care \nfac parte, și spuneți că asta este socialism, asta nu înseamnă automat \ncă este adevărat și nu înseamnă că aveți dreptate. Dimpotrivă! Dacă vă \ndoriți o societate mai liberă și mai de dreapta trebuie tocmai să nu ne \nmai batem joc de taxele și impozitele oamenilor și să nu mai creăm \nbeneficii speciale pentru câțiva privilegiați care sunt  puși în funcții \npolitice. \nȘi asta este tot ce ne dorim. \nȘi  încă  un  lucru.  Proiectul  dumneavoastră  care  trece  pe \nrepede înainte prin toate comisiile sau, mă rog, comisiile relevante, \nnici măcar n-are avize de la Consiliul Legislativ și de la... nimic. A \nfost pus ieri pe ordinea de zi, cu termen de primire puncte de vedere \nazi. De ieri până azi. Pentru o chestiune pe care, haideți să fim serioși, \nnu  ajută  decât  minoritatea  care  se  află  vremelnic  în  Consiliul  de \nadministrație al ASF. \nȘi pentru lucrurile acestea nu doar că nu mi-e rușine... \nDoamna Carmen-Ileana Mihălcescu: \nMulțumesc. \nDomnul Claudiu-Iulius-Gavril Năsui (de la tribună): \n...sunt mândru. \nDoamna Carmen-Ileana Mihălcescu: \nMulțumesc frumos. \nDomnul Claudiu-Iulius-Gavril Năsui (de la tribună): \nȘi o să fac asta și în viitoarea legislatură... \n                                                                                             20                                                                                          \n     \nDoamna Carmen-Ileana Mihălcescu: \nDomnule Roman... \nDomnul Claudiu-Iulius-Gavril Năsui (de la tribună): \n...și în oricare legislatură mă voi afla aici... \nDoamna Carmen-Ileana Mihălcescu: \n...vă rog să interveniți cu un drept la replică. \nDomnul Claudiu-Iulius-Gavril Năsui (de la tribună): \n...să combat aceste privilegii pe care le faceți pentru prietenii \ndumneavoastră politici. \nMulțumesc. (Aplauze.) \nDoamna Carmen-Ileana Mihălcescu: \nDar vă rog să nu generați un alt drept la replică, vă rog foarte \nmult. \nMulțumesc. \nDomnul Florin-Claudiu Roman (de la tribună): \nNu, doamnă președinte, nu voi vorbi despre Troțki, că tocmai \nl-am auzit pe noul Troțki din USR. (Râsete.) \nMi-am amintit de discursurile lui Troțki, bolșevicul, care sunt \ncopie la indigo cu ceea ce a spus antevorbitorul meu. \nAm să încerc să-i explic domnului, tovarășului deputat Năsui, \nceea  ce  nu  va  pricepe  niciodată  și  ceea  ce  el  prezintă  ca  fiind \nprivilegii. \n                                                                                             21                                                                                          \n     \nDacă n-ați fi un – haideți, să nu folosesc un termen dur – un \nom care... \nPuneți mâna pe carte și citiți legea! \nVeți observa, veți observa, domnule deputat, că întotdeauna, \ncu  o  scurtă  perioadă,  de  2  ani  de  zile,  membrii...  Consiliului  de \nsupraveghere  se  numește,  nu  consiliu  de  administrație.  Nu  e  o \nsocietate comercială, e o autoritate de reglementare. \nDeci prima lecție pe care v-o dau astăzi de la tribună este să \nfaceți  diferența  între  o  societate  comercială,  cu  un  consiliu  de \nadministrație, și o autoritate de reglementare condusă de un consiliu \nde supraveghere. (Vociferări.) \nÎn altă ordine de idei, până acum 4 ani de zile, tot ceea ce \nînsemna autoritate de pe piața bancară – ASF, CNVM, chiar și BNR – \ndacă vă uitați în lege veți observa că nu erau trași la răspundere penală \npentru vot, domnule Năsui. Pentru votul pe care îl exprimă. \nȘi este peste tot în lume așa. Și am să vă explic și de ce, ca să \npricepeți și dumneavoastră, că văd că pricepeți mai greu. (Vociferări.) \nNu poți să te duci să aplici o sancțiune care înseamnă 1% din \ncapitalul social, unei firme de asigurări care are un capital social de \nsute de milioane de euro, fără să stai cu sabia deasupra capului că \ncineva din piață are suficienți bani să plătească tot ceea ce înseamnă \nparte de atac public. \nTrebuie să iei decizii corecte, și atunci trebuie să fii protejat \nde lege, pentru vot! \n                                                                                             22                                                                                          \n     \nEste  a  doua  lecție  pe  care  v-o  dau,  pentru  că  nu  faceți \ndiferența între una și alta. \nA treia chestiune pe care am să v-o spun, domnule Năsui. \nÎmi asum integral acest proiect de lege. Și știu exact ce-am \nscris acolo. \nDe exemplu, am trecut un articol în care am spus că paza \ntrebuie  asigurată  de  jandarmerie.  Știți  de  ce?  Știți  de  ce?  Vreți  să \nrămână aceeași firmă privată care a căpușat ASF? Asta vreți? Asta vă \nderanjează? \nV-ați băgat pe un teren pe care dumneavoastră vreți să păreți \ncă-l cunoașteți. \nNu-l cunoașteți, domnule Năsui, îmi pare foarte rău. \nDar nu doar că nu-l cunoașteți, atât timp cât faceți o confuzie \ngravă între o autoritate de reglementare independentă și o societate \ncomercială,  între  un  consiliu  de  supraveghere  și  un  consiliu  de \nadministrație, înțeleg foarte clar că habar nu aveți pe ce lume trăiți. \nVă  mai  rog,  pentru  ultima  dată,  terminați  cu  populismele. \nDacă vreți să fiți în conducerea acestei țări, dumneavoastră trebuie să \nfaceți dovada că sunteți pregătit! Or, atâta timp cât, vă repet, nu faceți \ndiferența între o societate comercială și o autoritate de reglementare, \ncare  trebuie  să  fie  independentă,  domnule  Năsui,  și  unde \ndumneavoastră v-ați trimis reprezentant, atâta timp cât nu înțelegeți, \natâta  timp  cât  nu  înțelegeți  care  e  diferența  între  consiliul  de \nadministrație al unei societăți comerciale și consiliul de supraveghere, \natâta timp cât nu înțelegeți că într-o democrație puternică autoritățile \n                                                                                             23                                                                                          \n     \nde  reglementare  trebuie  susținute  prin  lege,  tocmai  ca  să  nu  fie \ncoruptibile,  înseamnă  că  de  fapt  principiul  dumneavoastră  de  viață \neste: „Cine a stat 5 ani la ruși nu poate gândi ca Bush!”. \nÎmi pare foarte rău pentru dumneavoastră, chiar vă credeam \nun om pregătit. Mi-am dat seama că sunteți praf și pulbere! \nDoamna Carmen-Ileana Mihălcescu: \nMulțumesc. \n \nDupă exercitarea votului \n(În continuare, conducerea ședinței a fost preluată de domnul \nsenator Robert-Marius Cazanciuc, vicepreședinte al Senatului.) \nDomnul Robert-Marius Cazanciuc: \nStimați colegi, \nSala, aproape plină. Așa că reluăm lucrările. \nAvem procesul-verbal? \nDomnul Mario-Ovidiu Oprea (din sală): \nDa. \nDomnul Robert-Marius Cazanciuc: \nDa? \nVă rog, domnul senator Mario Oprea. \nRezultatul votului. \nDomnul Mario-Ovidiu Oprea (de la tribună): \nBună ziua, tuturor! \n                                                                                             24                                                                                          \n     \nDau  citire  procesului-verbal  referitor  la  rezultatul  votului \nexprimat  de  către  deputați  și  senatori  cu  privire  la  numirea \npreședintelui  Autorității  Naționale  pentru  Administrare  și \nReglementare în Comunicații. \nBirourile  permanente  ale  celor  două  Camere  ale \nParlamentului,  în  temeiul  art.  44  alin.  (4)  din  Regulamentul \nactivităților comune ale Camerei Deputaților și Senatului, republicat, \nau procedat la verificarea și numărarea voturilor exprimate prin vot \nsecret cu buletine, de către deputați și senatori, asupra propunerii de \nnumire  în  funcția  de  președinte  al  Autorității  Naționale  pentru \nAdministrare  și  Reglementare  în  Comunicații,  și  au  constatat \nurmătoarele: \n- Numărul total al deputaților și senatorilor: 464; \n- Numărul deputaților și senatorilor prezenți: 322; \n- Numărul total de voturi exprimate: 322; \n- Numărul de voturi anulate: 3; \n- Numărul total de voturi valabil exprimate: 319. \nDupă  verificarea  și  numărarea  voturilor  au  rezultat \nurmătoarele: \nDomnul Stoica Vlad Ștefan:  \n- voturi pentru: 283; \n- voturi contra: 36. \nDoamna Catrina Maria-Manuela: \n- voturi pentru: 12; \n- voturi contra: 307. \n                                                                                             25                                                                                          \n     \nDomnul Smeeianu Ion: \n- voturi pentru: 1; \n- voturi contra: 318. \nDomnul Rozolea Mircea Valentin: \n- voturi pentru: 23; \n- voturi contra: 296. \nCa urmare, Birourile permanente au constatat că este întrunită \nmajoritatea de voturi necesară pentru numirea domnului Stoica Vlad \nȘtefan  în  funcția  de  președinte  al  Autorității  Naționale  pentru \nAdministrare și Reglementare în Comunicații, pentru perioada rămasă \na mandatului de 6 ani început în data de 11 mai 2017. \nMulțumesc. \nDomnul Robert-Marius Cazanciuc: \nDa. \nMulțumesc domnului senator Mario Oprea. \nStimați colegi, \nAșa cum am fost deja informați, potrivit rezultatului votului, \nParlamentul  României  a  hotărât  numirea  domnului  Vlad  Stoica  în \nfuncția de președinte al ANCOM. \nÎi dorim succes și înțelepciune într-o misiune complicată în \naceste vremuri! \nStimați colegi, \nOrdinea de zi a fost epuizată. \nDeclar  închisă  ședința  comună  a  Camerei  Deputaților  și \nSenatului. \n                                                                                             26                                                                                          \n     \nSă ne revedem sănătoși! \n \nȘedința s-a încheiat la ora 15,16. \n \n \n "
    },
    "46": {
        "start_text": "Domnul Florin-Claudiu Roman :",
        "start_index": -1,
        "end_text": "Doamna Carmen-Ileana Mihălcescu:",
        "end_index": -1,
        "text": "                                                              1                                                                                          \n     \n13 octombrie 2020 – ședință comună \n \n \nS U M A R \n \n1.  Numirea  președintelui  Autorității  Naționale  3. \npentru Administrare și Reglementare în Comunicații \n(ANCOM). \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n \nS T E N O G R A M A \nȘedinței comune  \na Camerei Deputaților și Senatului \ndin ziua de 13 octombrie 2020 \n \nȘedința a început la ora 13,03. \nLucrările ședinței au fost conduse de domnul senator Robert-\nMarius Cazanciuc, vicepreședinte al Senatului, și de doamna deputat \nCarmen-Ileana  Mihălcescu,  vicepreședinte  al  Camerei  Deputaților, \nasistați  de  domnul  deputat  Iulian  Iancu,  secretar  al  Camerei \nDeputaților, și de domnul senator Mario-Ovidiu Oprea, secretar al \nSenatului. \nDomnul Robert-Marius Cazanciuc: \nBucuria  acestei  revederi  nu  va  dura  foarte  mult  în  sala  de \nplen, după cum știți deja. \nDoamnelor și domnilor deputați și senatori, \nDeclar  deschisă  ședința  comună  de  astăzi  a  Senatului  și \nCamerei Deputaților. \nStimați colegi, \nOrdinea  de  zi,  programul  de  lucru,  precum  și  formula  de \ndesfășurare  pentru  ședința  comună  au  fost  stabilite  de  Birourile \npermanente ale celor două Camere, cu participarea liderilor grupurilor \nparlamentare și sunt afișate pe site-urile celor două Camere. \n                                                                                             3                                                                                          \n     \nProgramul de lucru va dura până la finalizarea ordinii de zi. \nPe ordinea de zi astăzi avem numirea președintelui Autorității \nNaționale pentru Administrare și Reglementare în Comunicații. \nStimați colegi, \nCu privire la desfășurarea votului secret cu buletine, Birourile \npermanente reunite, cu participarea liderilor grupurilor parlamentare, \npropun următoarea procedură. \nExercitarea votului secret cu buletine de vot se va face pe \ngrupuri  parlamentare,  în  sala  Biroului  permanent  al  Camerei \nDeputaților, Sala „Barbu Catargiu”, de la nivelul P1, după următorul \nprogram: \n13,30-14,05  –  Grupurile  parlamentare  ale  PSD,  precum  și \nsenatorii și deputații neafiliați; \n14,05-14,15 – Grupul parlamentar al minorităților naționale \ndin Camera Deputaților; \n14,15-14,35 – Grupurile parlamentare ale PNL; \n14,35-14,50 – Grupurile parlamentare ale USR; \n14,50-15,05 – Grupurile parlamentare ale UDMR; \n15,05-15,15 – Grupul parlamentar PRO România din Camera \nDeputaților; \n15,15-15,25  –  Grupul  parlamentar  al  PMP  din  Camera \nDeputaților. \nStimați colegi, \n                                                                                             4                                                                                          \n     \nÎn  sala  de  vot  „Barbu  Catargiu”  vor  fi  prezenți  permanent \nchestorii  care  înmânează  buletinele  de  vot  și  secretarul  care \nconsemnează prezența parlamentarilor la vot. \nCum spuneam, avem pe ordinea de zi numirea în funcția de \npreședinte  al  Autorității  Naționale  pentru  Administrare  și \nReglementare în Comunicații. \nRaportul  comun  al  Comisiilor  pentru  comunicații  și \ntehnologia  informației,  ale  celor  două  Camere  ale  Parlamentului,  a \nfost afișat pe paginile de Internet ale celor două Camere. \nDin  partea  celor  două  comisii  de  specialitate,  o  rog  pe \ndoamna deputat Ionela Dobrică să ne prezinte raportul. \nDoamna Ionela Viorela Dobrică (de la tribună): \nRaport comun cu privire la numirea în funcția de președinte \nal  Autorității  Naționale  pentru  Administrare  și  Reglementare  în \nComunicații – ANCOM. \nÎn urma procedurii de selecție, membrii celor două comisii au \nconstatat că următorii candidați îndeplinesc condițiile prevăzute la art. \n11 alin. (3) și (4) din Ordonanța de urgență a Guvernului nr. 22/2009 \nprivind  înființarea  Autorității  Naționale  pentru  Administrare  și \nReglementare în Comunicații, aprobată prin Legea nr. 113/2010, cu \nmodificările și completările ulterioare, astfel: \n- Stoica Vlad Ștefan; \n- Catrina Manuela-Maria; \n- Smeeianu Ion  \n- Rozolea Mircea Valentin. \n                                                                                             5                                                                                          \n     \nAnexa nr. 1 cuprinde dosarele candidaților care îndeplinesc \ncondițiile prevăzute la art. 11 alin. (3) și (4) din Ordonanța de urgență \na  Guvernului  nr.  22/2009  privind  înființarea  Autorității  Naționale \npentru  Administrare  și  Reglementare  în  Comunicații,  aprobată  prin \nLegea nr. 113/2010, cu modificările și completările ulterioare. \nAnexa  nr.  2  cuprinde  dosarele  candidaților  care  nu \nîndeplinesc condițiile prevăzute în ordonanța anterior menționată. \nVă mulțumesc. \nDomnul Robert-Marius Cazanciuc: \nDa. \nStimați colegi, \nDacă sunt intervenții? \nVă rog, Grupul USR. \nDomnul Cătălin Drulă (de la tribună): \nDa. \nMulțumesc, domnule președinte. \nIată  o  sală  plină  de  parlamentari,  voie  bună,  pumnii  se \nciocnesc. E ca o reuniune, așa, după vacanță. \nCare  e  motivul  important  al  acestei  reuniuni?  (Vociferări.) \nArde  undeva?  E  urgență?  Măsuri  pe  timp  de  pandemie,  sociale, \neconomice? Nu. (Vociferări.) \nMotivul este același care domină clasa politică de 30 de ani – \ntrocul cu funcții. (Vociferări.) \n                                                                                             6                                                                                          \n     \nLa  ANCOM  și-a  dat  demisia  domnul  Grindeanu,  care  e \nnumărul 2 în PSD, acum. \nBineînțeles, 3 ani de zile a respectat legea și a fost apolitic, \nnu-i așa? \nCă toți știm că legile, de fapt, sunt un pic la mișto și toate \ncriteriile astea. \nDar  și-a  dat  demisia  într-un  final  pentru  că  era  în \nincompatibilitate deja de două luni. \nCare e urgența? \nAvem 2 vicepreședinți care pot prelua cu puteri depline acest \nmandat, iar noul Parlament, legitim, mandatat și ales de români – și \nda, voi, de la PSD, v-ați pierdut legitimitatea în acest Parlament – ar fi \nputut să aleagă un președinte, o persoană care să nu fie politică, care \nsă fie un profesionist în domeniu. \nAșa a fost creată această autoritate, ANCOM. Dacă, iarăși, nu \ntratăm lucrurile la mișto, da? \nÎn 2009, Comisia Europeană ne-a spus că trebuie reglementat \nacest domeniu, o piață de miliarde, acum este și miza 5G pe masă, de \ncătre o autoritate autonomă. \nGrabă,  toți  parlamentarii  vin  să  alegem  pe  cineva  care  e \ndinainte determinat. Știm cu toții că va ieși de aici fostul șef de cabinet \nal domnului Ponta. (Vociferări.) \nPe partea PNL – că tot am vorbit mai devreme despre PSD și \nPNL – nu văd niciun fel de opoziție la această mișcare. N-am văzut să \n                                                                                             7                                                                                          \n     \nfie  vreun  candidat.  Înțeleg  că  sunt  de  acord.  Înțeleg  că  și  domnul \nOrban e de acord. \nDe altfel, și cu Legea care punea un consiliu de 7 oameni, ca \nsă fie mai multe poziții, că sunt mai multe funduri de oameni care cad \npe lângă Parlament și nu mai vin aici pe aceste scaune, era de acord \nPNL. (Vociferări.) \nNu și-a obținut acordul de la președintele Iohannis, al cărui \ngest îl salut, că a atacat la CCR acea lege. \nDar, între timp, mergem înainte cu această numire - pe repede \nînainte - care n-are absolut niciun sens în acest moment, în contextul \nîn  care  ne  aflăm.  Avem  doi  oameni  profesioniști  pe  funcțiile  de \nvicepreședinte, au zeci de ani vechime în instituție. \nÎn aceste condiții, noi, cei de la USR, îl vom vota pe singurul \ncandidat care a reușit să treacă de furcile caudine ale comisiei și să \najungă la plen, care nu e un candidat al PSD, că v-ați pus acolo 3 \ncandidați, dar numai unul e cel ales – fostul șef de cabinet al domnului \nPonta. (Vociferări.) \nVom vota un om care are experiență în domeniul privat, a \nlucrat la o companie mare de telecomunicații și are un CV solid. \nDin păcate, aici s-a făcut o mascaradă. Văd că și colegii de la \nPNL... (Vociferări.) \nUnde e liderul dumneavoastră de grup? Poate are o poziție pe \ntema  asta.  Ce  părere  aveți  despre  faptul  că  PSD  își  pune  omul  la \nANCOM? Ce îndemn de vot aveți astăzi? Îl votați pe Vlad Stoica? \n                                                                                             8                                                                                          \n     \n(Vociferări.)  E  OK,  nu?  Sunteți  în  opoziție  față  de  PSD.  Nu  vă \nînțelegeți. Am înțeles. \nEi,  românii  văd  lucrurile  astea...  (Vociferări.)  ...oricât \nîncercați, oricâți bani pompați în presă – câte 200 de milioane – și așa \nmai departe. \nȘi o să vedeți asta și la votul din 6 decembrie. \nVă mulțumesc. \nDomnul Robert-Marius Cazanciuc: \nDa. \nMulțumesc. \nNoi, de la PSD, vă salutăm cu respect pe dumneavoastră, de \nla USR, prin domnul Simonis. \nVă rog. \nDomnul Alfred-Robert Simonis (de la tribună): \nMulțumesc, domnule președinte, doamnă președinte. \nÎn  primul  rând,  aș  spune  că  legitimitatea  Partidului  Social \nDemocrat n-o stabiliți dumneavoastră, stimați colegi de la USR. Mai \nales că au stabilit românii, în urmă cu două săptămâni, legitimitatea \nfiecăruia dintre noi. \nOr,  în  dreptul  nostru  scrie  1.450  de  primari;  la \ndumneavoastră, vreo 35. \nDe acolo vă luați legitimitatea! (Aplauze.) Din voturi, nu din \nstrigat la Parlament! (Aplauze.) \n                                                                                             9                                                                                          \n     \nPe de altă parte, dumneavoastră ați dat argumente suficiente \npentru care e nevoie urgentă de această numire – „piață de miliarde”, \n„5G”. Citez din dumneavoastră. \nPăi, nu e important ca pe lângă cei doi profesioniști, pe care \ntot Partidul Social Democrat i-a desemnat – uite, asta uitați să spuneți \n–  să  mai  punem  unul,  al  treilea,  să  se  ocupe  de  această  piață  de \nmiliarde, de implementarea 5G și de alte chestiuni importante? \nCât despre necesitatea în grabă de a vota, păi, am și o eu o \nîntrebare,  stimați  colegi  de  la  USR.  Tocmai  s-a  încheiat  plenul \nCamerei Deputaților. Plen al Camerei Deputaților, unde un deputat al \nUSR și-a dat demisia. (Vociferări.) \nAstăzi  ați  trimis  înlocuirea  acelui  deputat  cu  un  alt  coleg \ndeputat și mâine vreți să-l validați. \nCare  e  graba?  De  ce  nu  lăsăm  ca  Parlamentul  viitor  să \nhotărască, eventual? (Vociferări.) \nCând e vorba de colegii dumneavoastră e grabă. \nEventual, sperați că veți câștiga alegerile și că veți putea să \nnumiți dumneavoastră pentru un rest de mandat. \nEu  vreau  să  vă  reamintesc  așa.  Mandatul  președintelui \nANCOM a început în urmă cu 2 ani și jumătate, în acest Parlament. \nExistă un rest de mandat, de 2 ani și jumătate, și este atributul acestui \nParlament să dea restul de mandat, să pună omul pe restul de mandat. \nE simplu. (Aplauze.) \nDomnul Robert-Marius Cazanciuc: \nDa. \n                                                                                             10                                                                                          \n     \nMulțumesc. \nDin partea Grupului minorităților, domnul deputat Grosaru, \nvă rog. \nDomnul Andi-Gabriel Grosaru (de la tribună): \nDomnule președinte, \nStimați colegi, \nTrebuie  să  facem  o  mențiune.  În  primul  rând,  pentru \ncorectitudine. \nPoate unii dintre colegii noștri sunt în continuare în vacanță, \ndar Camera Deputaților... Parlamentul României a lucrat și în sesiune \nextraordinară. \nDeci nu am fost în vacanță. \nVă mulțumesc. \nDomnul Robert-Marius Cazanciuc: \nMulțumesc. \nDacă nu mai sunt alte intervenții, stimați colegi, luăm act de \nraportul comun întocmit de cele două comisii de specialitate. \nȘi vă reamintesc, conform art. 99 din Regulamentul comun al \nCamerei  și  Senatului,  pentru  numirea  președintelui  Autorității \nNaționale pentru Administrare și Reglementare în Comunicații, votul \neste secret și se exprimă prin buletine de vot care vor fi completate \nconform propunerilor din raportul comisiilor. \n                                                                                             11                                                                                          \n     \nPentru  a  fi  aprobată  numirea  președintelui  Autorității \nNaționale  pentru  Administrare  și  Reglementare  în  Comunicații  este \nnecesar votul majorității senatorilor și deputaților prezenți. \nStimați colegi, \nAm finalizat dezbaterile. \nVă reamintesc modalitatea de vot în cazul votului secret cu \nbuletine de vot. \nÎn Sala „Barbu Catargiu” este amplasată urna de vot. \nFiecare deputat și senator va primi buletinul de vot. \nSenatorul și deputatul votează pentru numire lăsând neatinse \nnumele și prenumele persoanei propuse pentru a fi numită și votează \ncontra numirii tăind numele persoanei propuse. \nSunt nule buletinele de vot care nu poartă ștampila de control \nși cele pe care numărul candidaților, ale căror nume nu au fost tăiate, \ndepășește numărul funcțiilor pentru care se face alegerea. \nCu  aceste  precizări,  stimați  colegi,  urmează  exprimarea \nvotului. \nÎi  invit  pe  domnii  chestori  în  sala  Biroului  permanent  al \nCamerei, „Barbu Catargiu”. \nGrupurile  parlamentare  vor  vota  conform  programului \nanunțat anterior. \nVă rog, chestorii. \n(Domnul  deputat  Florin-Claudiu  Roman  solicită  să  ia \ncuvântul.) \nO chestiune de procedură, domnul Roman, vă rog. \n                                                                                             12                                                                                          \n     \nDomnul Florin-Claudiu Roman (de la tribună): \nMulțumesc, domnule președinte. \nDoamnelor și domnilor colegi, \nBolșevismul  are  o  nouă  culoare  politică  în  Parlamentul \nRomâniei prin Uniunea Salvați România. (Râsete.) \nDomnul  deputat  sau  tovarășul  deputat  Claudiu  Năsui,  „un \nbăiat din stele”, cum se spune în popor, a venit să ne spună astăzi că \npoate fi cel mai mare lansator de fake news din Parlamentul României. \nSă vii să faci acuzații mizerabile spunând că o autoritate de \nreglementare  independentă  trebuie  ținută  sub  sfera  intereselor \noperatorilor de pe piață înseamnă bolșevism, domnule Năsui. \nEu  credeam  că  cine  a  stat 5  ani  la  ruși  nu  poate  gândi  ca \nBush, dar am văzut că sunteți mai socialist și mai bolșevic decât foarte \nmulți dintre cei care sunt reprezentanți ai acestui sistem. \nCum  puteți  dumneavoastră,  vă  întreb,  să  spuneți  asemenea \nminciuni, împreună cu Vlad Voiculescu? Cum puteți? \nDumneavoastră știți că în Legea de funcționare a ASF existau \naceste prevederi? \nÎncercați să mințiți poporul spunând că liberalii dau privilegii. \nSă vă fie rușine, domnule Năsui! \nDacă pentru dumneavoastră un reprezentant al unei autorități \nde reglementare, din Franța, din Germania, din Italia, de unde doriți \ndumneavoastră,  are  dreptul  să-i fie decontată  diurna dacă  nu  stă  în \nBucurești și dacă domiciliază în altă parte, cum puteți să mințiți în \nhalul ăsta? Chiar nu mai aveți rușine? \n                                                                                             13                                                                                          \n     \nCum  puteți  dumneavoastră  să  nu  înțelegeți  că  pe  piața \nasigurărilor cei care controlează societățile de asigurări nu pot fi ca \nnivel  de  salarizare  sub  cei  pe  care  îi  controlează...?  Dacă  nu  vrem \ncorupție, domnule Năsui. \nSau vreți corupție? \nCe vreți? Ca să înțelegem. \nAveți o teorie bolșevică, îmi pare foarte rău să vă spun. \nAveți o teorie socialistă, aveți o teorie stângistă. \nȘi faceți asta doar din disperare. Pentru că la recentele alegeri \nprocentul dumneavoastră este la limită pentru intrarea în Parlament ca \nalianță. \nChiar nu mai aveți rușine? Chiar nu puteți să vă opriți din \ntăvălugul minciunilor pe care le rostogoliți în mediul online? \nAm sperat ca dumneavoastră, ca fiind un parlamentar tânăr, \nsă aveți puterea să recunoașteți ceea ce trebuie și ceea ce nu trebuie. \nVeniți și spuneți, știm noi cum fac, își mută domiciliul. \nPăi, ați făcut dumneavoastră? Sau de unde știți treaba asta? \n(Vociferări.) \nChiar nu mai aveți rușine? Pentru dumneavoastră chiar toate \nautoritățile statului trebuie călcate în picioare? (Vociferări.) \nDomnule Năsui, lăsați populismul deoparte! V-am mai spus \nde vreo două-trei ori și am tăcut, sperând că ați înțeles că nu puteți \ncălca în picioare orice în țara asta. \n                                                                                             14                                                                                          \n     \nLegea  spune  foarte  clar  –  autoritatea  de  reglementare,  cea \ncare controlează piața, trebuie să aibă o salarizare corespunzătoare cu \ncei de pe piață. Știți de ce? Pentru că așa spune legea, domnule Năsui. \nNu vă convine, modificați legea. \nDar asta spune legea, domnule Năsui, nu altceva. \nNu mai faceți populisme și ipocrizie de 2 bani! \nÎmi pare foarte rău că am crezut odată că aveți caracter! Nu \naveți, domnule Năsui! (Aplauze. Vociferări.) \nDomnul Robert-Marius Cazanciuc: \nStimați colegi, \nInvit  membrii  Birourilor  permanente  la  Sala  „Barbu \nCatargiu”. \nDeci membrii Birourilor celor două Camere vă rog, la Sala \n„Barbu Catargiu”. \n(Domnul deputat Claudiu-Iulius-Gavril Năsui solicită să ia \ncuvântul.) \n(În  continuare,  conducerea  ședinței  a  fost  preluată  de \ndoamna  deputat  Carmen-Ileana  Mihălcescu,  vicepreședinte  al \nCamerei Deputaților.) \nDoamna Carmen-Ileana Mihălcescu: \nDrept la replică, domnul Năsui, vă rog. \nDomnul Claudiu-Iulius-Gavril Năsui (de la tribună): \nMulțumesc frumos, doamnă președinte, pentru acest drept la \nreplică. \n                                                                                             15                                                                                          \n     \nÎn primul rând, subiectul era ANCOM, altă instituție căpușată \npolitic, după cum foarte bine știți. \nȘi, domnule Roman, știți foarte bine ce ați făcut. \nDomnul Florin-Claudiu Roman (din sală): \nCe-am făcut? \nDomnul Claudiu-Iulius-Gavril Năsui (de la tribună): \nAți introdus un proiect de lege, acum 3 zile, pe care l-ați pus \npe repede înainte, astăzi, în Comisia pentru buget, finanțe... \nDomnul Florin-Claudiu Roman (din sală): \nEu? \nDomnul Claudiu-Iulius-Gavril Năsui (de la tribună): \nÎn Biroul permanent, a fost pus ieri. Astăzi a fost convocată \nComisia  pentru  buget,  finanțe,  cu  proiectul  dumneavoastră,  semnat \nnumai de dumneavoastră, în care se află noi privilegii, noi beneficii... \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n...noi beneficii pentru membrii Consiliului de administrație al \nASF. \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n                                                                                             16                                                                                          \n     \nAnume? Stați să vă spun. \nNu vă... nu vă impacientați, că toate lucrurile se află și toate \nlucrurile sunt scrise. \nDoamna Carmen-Ileana Mihălcescu: \nAveți la dispoziție... \nDomnul Claudiu-Iulius-Gavril Năsui (de la tribună): \nAm avut speranța... \nDoamna Carmen-Ileana Mihălcescu: \n... două minute. Mai puțin de două minute... \nDomnul Claudiu-Iulius-Gavril Năsui (de la tribună): \n...că ați semnat un lucru fără să-l știți. \nDoamna Carmen-Ileana Mihălcescu: \n...pentru drept la replică. \nDomnul Claudiu-Iulius-Gavril Năsui (de la tribună): \nDar, după vehemența dumneavoastră, văd că chiar susțineți \ncu  aplomb  să  fie  privilegiile...  (Vociferări.)  ...pentru  cei  mai  mari \nbugetari de lux ai României și mai mari. \nȘi mai aveți tupeul, apoi, să spuneți că noi suntem bolșevici?! \n(Vociferări.) \nDumneavoastră  vreți  să  dați  din  banii  poporului,  din  banii \ncontribuabililor,  din  banii  oamenilor  care  plătesc  taxe  și  impozite, \nprivilegii mai mari! Și cei care sunt socialiști sunt USR? (Vociferări.) \nFals! \n                                                                                             17                                                                                          \n     \nSocialiștii sunt cei care iau de la toată lumea, de la cei care \nmuncesc  în  economia  reală,  prin  taxe  și  impozite  și  dau  unei \nnomenclaturi. Unei nomenclaturi politice ca aceea pe care o salvați \ndumneavoastră. \nPuteți  să  spuneți  ce  calomnii  doriți  dumneavoastră  și \nminciuni de Antena 3! Nu vă fac cinste, așa cum nici acest proiect de \nlege nu vă face cinste! \nDacă  aveți  pic  de  respect  pentru  poporul  român,  pentru \ncontribuabil, pentru liberalism și pentru orice ce-ar putea să însemne \nPNL  sau  de  dreapta  în  România,  veți  susține  eliminarea  acelui \namendament rușinos. \nUn amendament prin care – ca să fie clar pentru toată lumea \n– membrii Consiliului de administrație al ASF câștigă diurne în plus, \ndrepturi în plus, în cazul în care nu-și pun domiciliul în București. \nMă întrebați pe mine cine nu-și pune domiciliul în București? \nFaceți o mică investigație... (Vociferări.) \nPăi, nu. Nici eu. \nDoamna Carmen-Ileana Mihălcescu: \nAți  depășit  cele  două  minute,  domnule  Năsui,  vă  rog  să \nîncheiați. \nDomnul Claudiu-Iulius-Gavril Năsui (de la tribună): \nDar, ce, dreptul la replică e de doar două minute? \nDoamna Carmen-Ileana Mihălcescu: \nDreptul la replică e de două minute. \n                                                                                             18                                                                                          \n     \nMulțumesc. \nDomnul Claudiu-Iulius-Gavril Năsui (de la tribună): \nDar atacul poate să fie mai mult decât replica?! (Râsete.) \nDoamna Carmen-Ileana Mihălcescu: \nAcesta este regulamentul. \nDomnul Claudiu-Iulius-Gavril Năsui (de la tribună): \nAdică trebuie să existe o proporționalitate. \nDoamna Carmen-Ileana Mihălcescu: \nVreți să-l ignorați, înțeleg. \nVă rog, continuați. \nDomnul Claudiu-Iulius-Gavril Năsui (de la tribună): \nBun. Doar voiam să  menționez faptul că acest proiect este \nunul rușinos, care trece de data asta și cu susținerea PSD și a PNL. O \nfrăție pe care am mai văzut-o și care aș spera că se va termina sau că \ns-a terminat. \nȘi, da, socialism înseamnă să iei de la cei care produc, să iei \nprin taxe și impozite, și să dai unei minorități care se întâmplă să fie \nvremelnic la putere și să aibă influență politică. \nOr, proiectul acesta de lege exact asta face. \nȘi nu face doar asta, face chiar mai mult de atât. Mai reduce \nși  răspunderea  penală  și  civilă  pentru  membrii  Consiliului  de \nadministrație al ASF. \nToate lucrurile acestea sunt negru pe alb. \n                                                                                             19                                                                                          \n     \nDacă mă atacați pe mine, ca persoană, sau partidul din care \nfac parte, și spuneți că asta este socialism, asta nu înseamnă automat \ncă este adevărat și nu înseamnă că aveți dreptate. Dimpotrivă! Dacă vă \ndoriți o societate mai liberă și mai de dreapta trebuie tocmai să nu ne \nmai batem joc de taxele și impozitele oamenilor și să nu mai creăm \nbeneficii speciale pentru câțiva privilegiați care sunt  puși în funcții \npolitice. \nȘi asta este tot ce ne dorim. \nȘi  încă  un  lucru.  Proiectul  dumneavoastră  care  trece  pe \nrepede înainte prin toate comisiile sau, mă rog, comisiile relevante, \nnici măcar n-are avize de la Consiliul Legislativ și de la... nimic. A \nfost pus ieri pe ordinea de zi, cu termen de primire puncte de vedere \nazi. De ieri până azi. Pentru o chestiune pe care, haideți să fim serioși, \nnu  ajută  decât  minoritatea  care  se  află  vremelnic  în  Consiliul  de \nadministrație al ASF. \nȘi pentru lucrurile acestea nu doar că nu mi-e rușine... \nDoamna Carmen-Ileana Mihălcescu: \nMulțumesc. \nDomnul Claudiu-Iulius-Gavril Năsui (de la tribună): \n...sunt mândru. \nDoamna Carmen-Ileana Mihălcescu: \nMulțumesc frumos. \nDomnul Claudiu-Iulius-Gavril Năsui (de la tribună): \nȘi o să fac asta și în viitoarea legislatură... \n                                                                                             20                                                                                          \n     \nDoamna Carmen-Ileana Mihălcescu: \nDomnule Roman... \nDomnul Claudiu-Iulius-Gavril Năsui (de la tribună): \n...și în oricare legislatură mă voi afla aici... \nDoamna Carmen-Ileana Mihălcescu: \n...vă rog să interveniți cu un drept la replică. \nDomnul Claudiu-Iulius-Gavril Năsui (de la tribună): \n...să combat aceste privilegii pe care le faceți pentru prietenii \ndumneavoastră politici. \nMulțumesc. (Aplauze.) \nDoamna Carmen-Ileana Mihălcescu: \nDar vă rog să nu generați un alt drept la replică, vă rog foarte \nmult. \nMulțumesc. \nDomnul Florin-Claudiu Roman (de la tribună): \nNu, doamnă președinte, nu voi vorbi despre Troțki, că tocmai \nl-am auzit pe noul Troțki din USR. (Râsete.) \nMi-am amintit de discursurile lui Troțki, bolșevicul, care sunt \ncopie la indigo cu ceea ce a spus antevorbitorul meu. \nAm să încerc să-i explic domnului, tovarășului deputat Năsui, \nceea  ce  nu  va  pricepe  niciodată  și  ceea  ce  el  prezintă  ca  fiind \nprivilegii. \n                                                                                             21                                                                                          \n     \nDacă n-ați fi un – haideți, să nu folosesc un termen dur – un \nom care... \nPuneți mâna pe carte și citiți legea! \nVeți observa, veți observa, domnule deputat, că întotdeauna, \ncu  o  scurtă  perioadă,  de  2  ani  de  zile,  membrii...  Consiliului  de \nsupraveghere  se  numește,  nu  consiliu  de  administrație.  Nu  e  o \nsocietate comercială, e o autoritate de reglementare. \nDeci prima lecție pe care v-o dau astăzi de la tribună este să \nfaceți  diferența  între  o  societate  comercială,  cu  un  consiliu  de \nadministrație, și o autoritate de reglementare condusă de un consiliu \nde supraveghere. (Vociferări.) \nÎn altă ordine de idei, până acum 4 ani de zile, tot ceea ce \nînsemna autoritate de pe piața bancară – ASF, CNVM, chiar și BNR – \ndacă vă uitați în lege veți observa că nu erau trași la răspundere penală \npentru vot, domnule Năsui. Pentru votul pe care îl exprimă. \nȘi este peste tot în lume așa. Și am să vă explic și de ce, ca să \npricepeți și dumneavoastră, că văd că pricepeți mai greu. (Vociferări.) \nNu poți să te duci să aplici o sancțiune care înseamnă 1% din \ncapitalul social, unei firme de asigurări care are un capital social de \nsute de milioane de euro, fără să stai cu sabia deasupra capului că \ncineva din piață are suficienți bani să plătească tot ceea ce înseamnă \nparte de atac public. \nTrebuie să iei decizii corecte, și atunci trebuie să fii protejat \nde lege, pentru vot! \n                                                                                             22                                                                                          \n     \nEste  a  doua  lecție  pe  care  v-o  dau,  pentru  că  nu  faceți \ndiferența între una și alta. \nA treia chestiune pe care am să v-o spun, domnule Năsui. \nÎmi asum integral acest proiect de lege. Și știu exact ce-am \nscris acolo. \nDe exemplu, am trecut un articol în care am spus că paza \ntrebuie  asigurată  de  jandarmerie.  Știți  de  ce?  Știți  de  ce?  Vreți  să \nrămână aceeași firmă privată care a căpușat ASF? Asta vreți? Asta vă \nderanjează? \nV-ați băgat pe un teren pe care dumneavoastră vreți să păreți \ncă-l cunoașteți. \nNu-l cunoașteți, domnule Năsui, îmi pare foarte rău. \nDar nu doar că nu-l cunoașteți, atât timp cât faceți o confuzie \ngravă între o autoritate de reglementare independentă și o societate \ncomercială,  între  un  consiliu  de  supraveghere  și  un  consiliu  de \nadministrație, înțeleg foarte clar că habar nu aveți pe ce lume trăiți. \nVă  mai  rog,  pentru  ultima  dată,  terminați  cu  populismele. \nDacă vreți să fiți în conducerea acestei țări, dumneavoastră trebuie să \nfaceți dovada că sunteți pregătit! Or, atâta timp cât, vă repet, nu faceți \ndiferența între o societate comercială și o autoritate de reglementare, \ncare  trebuie  să  fie  independentă,  domnule  Năsui,  și  unde \ndumneavoastră v-ați trimis reprezentant, atâta timp cât nu înțelegeți, \natâta  timp  cât  nu  înțelegeți  care  e  diferența  între  consiliul  de \nadministrație al unei societăți comerciale și consiliul de supraveghere, \natâta timp cât nu înțelegeți că într-o democrație puternică autoritățile \n                                                                                             23                                                                                          \n     \nde  reglementare  trebuie  susținute  prin  lege,  tocmai  ca  să  nu  fie \ncoruptibile,  înseamnă  că  de  fapt  principiul  dumneavoastră  de  viață \neste: „Cine a stat 5 ani la ruși nu poate gândi ca Bush!”. \nÎmi pare foarte rău pentru dumneavoastră, chiar vă credeam \nun om pregătit. Mi-am dat seama că sunteți praf și pulbere! \nDoamna Carmen-Ileana Mihălcescu: \nMulțumesc. \n \nDupă exercitarea votului \n(În continuare, conducerea ședinței a fost preluată de domnul \nsenator Robert-Marius Cazanciuc, vicepreședinte al Senatului.) \nDomnul Robert-Marius Cazanciuc: \nStimați colegi, \nSala, aproape plină. Așa că reluăm lucrările. \nAvem procesul-verbal? \nDomnul Mario-Ovidiu Oprea (din sală): \nDa. \nDomnul Robert-Marius Cazanciuc: \nDa? \nVă rog, domnul senator Mario Oprea. \nRezultatul votului. \nDomnul Mario-Ovidiu Oprea (de la tribună): \nBună ziua, tuturor! \n                                                                                             24                                                                                          \n     \nDau  citire  procesului-verbal  referitor  la  rezultatul  votului \nexprimat  de  către  deputați  și  senatori  cu  privire  la  numirea \npreședintelui  Autorității  Naționale  pentru  Administrare  și \nReglementare în Comunicații. \nBirourile  permanente  ale  celor  două  Camere  ale \nParlamentului,  în  temeiul  art.  44  alin.  (4)  din  Regulamentul \nactivităților comune ale Camerei Deputaților și Senatului, republicat, \nau procedat la verificarea și numărarea voturilor exprimate prin vot \nsecret cu buletine, de către deputați și senatori, asupra propunerii de \nnumire  în  funcția  de  președinte  al  Autorității  Naționale  pentru \nAdministrare  și  Reglementare  în  Comunicații,  și  au  constatat \nurmătoarele: \n- Numărul total al deputaților și senatorilor: 464; \n- Numărul deputaților și senatorilor prezenți: 322; \n- Numărul total de voturi exprimate: 322; \n- Numărul de voturi anulate: 3; \n- Numărul total de voturi valabil exprimate: 319. \nDupă  verificarea  și  numărarea  voturilor  au  rezultat \nurmătoarele: \nDomnul Stoica Vlad Ștefan:  \n- voturi pentru: 283; \n- voturi contra: 36. \nDoamna Catrina Maria-Manuela: \n- voturi pentru: 12; \n- voturi contra: 307. \n                                                                                             25                                                                                          \n     \nDomnul Smeeianu Ion: \n- voturi pentru: 1; \n- voturi contra: 318. \nDomnul Rozolea Mircea Valentin: \n- voturi pentru: 23; \n- voturi contra: 296. \nCa urmare, Birourile permanente au constatat că este întrunită \nmajoritatea de voturi necesară pentru numirea domnului Stoica Vlad \nȘtefan  în  funcția  de  președinte  al  Autorității  Naționale  pentru \nAdministrare și Reglementare în Comunicații, pentru perioada rămasă \na mandatului de 6 ani început în data de 11 mai 2017. \nMulțumesc. \nDomnul Robert-Marius Cazanciuc: \nDa. \nMulțumesc domnului senator Mario Oprea. \nStimați colegi, \nAșa cum am fost deja informați, potrivit rezultatului votului, \nParlamentul  României  a  hotărât  numirea  domnului  Vlad  Stoica  în \nfuncția de președinte al ANCOM. \nÎi dorim succes și înțelepciune într-o misiune complicată în \naceste vremuri! \nStimați colegi, \nOrdinea de zi a fost epuizată. \nDeclar  închisă  ședința  comună  a  Camerei  Deputaților  și \nSenatului. \n                                                                                             26                                                                                          \n     \nSă ne revedem sănătoși! \n \nȘedința s-a încheiat la ora 15,16. \n \n \n "
    },
    "47": {
        "start_text": "Doamna Carmen-Ileana Mihălcescu:",
        "start_index": -1,
        "end_text": "Domnul Robert-Marius Cazanciuc:",
        "end_index": -1,
        "text": "                                                           1                                                                                          \n     \n13 octombrie 2020 – ședință comună \n \n \nS U M A R \n \n1.  Numirea  președintelui  Autorității  Naționale  3. \npentru Administrare și Reglementare în Comunicații \n(ANCOM). \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n \nS T E N O G R A M A \nȘedinței comune  \na Camerei Deputaților și Senatului \ndin ziua de 13 octombrie 2020 \n \nȘedința a început la ora 13,03. \nLucrările ședinței au fost conduse de domnul senator Robert-\nMarius Cazanciuc, vicepreședinte al Senatului, și de doamna deputat \nCarmen-Ileana  Mihălcescu,  vicepreședinte  al  Camerei  Deputaților, \nasistați  de  domnul  deputat  Iulian  Iancu,  secretar  al  Camerei \nDeputaților, și de domnul senator Mario-Ovidiu Oprea, secretar al \nSenatului. \nDomnul Robert-Marius Cazanciuc: \nBucuria  acestei  revederi  nu  va  dura  foarte  mult  în  sala  de \nplen, după cum știți deja. \nDoamnelor și domnilor deputați și senatori, \nDeclar  deschisă  ședința  comună  de  astăzi  a  Senatului  și \nCamerei Deputaților. \nStimați colegi, \nOrdinea  de  zi,  programul  de  lucru,  precum  și  formula  de \ndesfășurare  pentru  ședința  comună  au  fost  stabilite  de  Birourile \npermanente ale celor două Camere, cu participarea liderilor grupurilor \nparlamentare și sunt afișate pe site-urile celor două Camere. \n                                                                                             3                                                                                          \n     \nProgramul de lucru va dura până la finalizarea ordinii de zi. \nPe ordinea de zi astăzi avem numirea președintelui Autorității \nNaționale pentru Administrare și Reglementare în Comunicații. \nStimați colegi, \nCu privire la desfășurarea votului secret cu buletine, Birourile \npermanente reunite, cu participarea liderilor grupurilor parlamentare, \npropun următoarea procedură. \nExercitarea votului secret cu buletine de vot se va face pe \ngrupuri  parlamentare,  în  sala  Biroului  permanent  al  Camerei \nDeputaților, Sala „Barbu Catargiu”, de la nivelul P1, după următorul \nprogram: \n13,30-14,05  –  Grupurile  parlamentare  ale  PSD,  precum  și \nsenatorii și deputații neafiliați; \n14,05-14,15 – Grupul parlamentar al minorităților naționale \ndin Camera Deputaților; \n14,15-14,35 – Grupurile parlamentare ale PNL; \n14,35-14,50 – Grupurile parlamentare ale USR; \n14,50-15,05 – Grupurile parlamentare ale UDMR; \n15,05-15,15 – Grupul parlamentar PRO România din Camera \nDeputaților; \n15,15-15,25  –  Grupul  parlamentar  al  PMP  din  Camera \nDeputaților. \nStimați colegi, \n                                                                                             4                                                                                          \n     \nÎn  sala  de  vot  „Barbu  Catargiu”  vor  fi  prezenți  permanent \nchestorii  care  înmânează  buletinele  de  vot  și  secretarul  care \nconsemnează prezența parlamentarilor la vot. \nCum spuneam, avem pe ordinea de zi numirea în funcția de \npreședinte  al  Autorității  Naționale  pentru  Administrare  și \nReglementare în Comunicații. \nRaportul  comun  al  Comisiilor  pentru  comunicații  și \ntehnologia  informației,  ale  celor  două  Camere  ale  Parlamentului,  a \nfost afișat pe paginile de Internet ale celor două Camere. \nDin  partea  celor  două  comisii  de  specialitate,  o  rog  pe \ndoamna deputat Ionela Dobrică să ne prezinte raportul. \nDoamna Ionela Viorela Dobrică (de la tribună): \nRaport comun cu privire la numirea în funcția de președinte \nal  Autorității  Naționale  pentru  Administrare  și  Reglementare  în \nComunicații – ANCOM. \nÎn urma procedurii de selecție, membrii celor două comisii au \nconstatat că următorii candidați îndeplinesc condițiile prevăzute la art. \n11 alin. (3) și (4) din Ordonanța de urgență a Guvernului nr. 22/2009 \nprivind  înființarea  Autorității  Naționale  pentru  Administrare  și \nReglementare în Comunicații, aprobată prin Legea nr. 113/2010, cu \nmodificările și completările ulterioare, astfel: \n- Stoica Vlad Ștefan; \n- Catrina Manuela-Maria; \n- Smeeianu Ion  \n- Rozolea Mircea Valentin. \n                                                                                             5                                                                                          \n     \nAnexa nr. 1 cuprinde dosarele candidaților care îndeplinesc \ncondițiile prevăzute la art. 11 alin. (3) și (4) din Ordonanța de urgență \na  Guvernului  nr.  22/2009  privind  înființarea  Autorității  Naționale \npentru  Administrare  și  Reglementare  în  Comunicații,  aprobată  prin \nLegea nr. 113/2010, cu modificările și completările ulterioare. \nAnexa  nr.  2  cuprinde  dosarele  candidaților  care  nu \nîndeplinesc condițiile prevăzute în ordonanța anterior menționată. \nVă mulțumesc. \nDomnul Robert-Marius Cazanciuc: \nDa. \nStimați colegi, \nDacă sunt intervenții? \nVă rog, Grupul USR. \nDomnul Cătălin Drulă (de la tribună): \nDa. \nMulțumesc, domnule președinte. \nIată  o  sală  plină  de  parlamentari,  voie  bună,  pumnii  se \nciocnesc. E ca o reuniune, așa, după vacanță. \nCare  e  motivul  important  al  acestei  reuniuni?  (Vociferări.) \nArde  undeva?  E  urgență?  Măsuri  pe  timp  de  pandemie,  sociale, \neconomice? Nu. (Vociferări.) \nMotivul este același care domină clasa politică de 30 de ani – \ntrocul cu funcții. (Vociferări.) \n                                                                                             6                                                                                          \n     \nLa  ANCOM  și-a  dat  demisia  domnul  Grindeanu,  care  e \nnumărul 2 în PSD, acum. \nBineînțeles, 3 ani de zile a respectat legea și a fost apolitic, \nnu-i așa? \nCă toți știm că legile, de fapt, sunt un pic la mișto și toate \ncriteriile astea. \nDar  și-a  dat  demisia  într-un  final  pentru  că  era  în \nincompatibilitate deja de două luni. \nCare e urgența? \nAvem 2 vicepreședinți care pot prelua cu puteri depline acest \nmandat, iar noul Parlament, legitim, mandatat și ales de români – și \nda, voi, de la PSD, v-ați pierdut legitimitatea în acest Parlament – ar fi \nputut să aleagă un președinte, o persoană care să nu fie politică, care \nsă fie un profesionist în domeniu. \nAșa a fost creată această autoritate, ANCOM. Dacă, iarăși, nu \ntratăm lucrurile la mișto, da? \nÎn 2009, Comisia Europeană ne-a spus că trebuie reglementat \nacest domeniu, o piață de miliarde, acum este și miza 5G pe masă, de \ncătre o autoritate autonomă. \nGrabă,  toți  parlamentarii  vin  să  alegem  pe  cineva  care  e \ndinainte determinat. Știm cu toții că va ieși de aici fostul șef de cabinet \nal domnului Ponta. (Vociferări.) \nPe partea PNL – că tot am vorbit mai devreme despre PSD și \nPNL – nu văd niciun fel de opoziție la această mișcare. N-am văzut să \n                                                                                             7                                                                                          \n     \nfie  vreun  candidat.  Înțeleg  că  sunt  de  acord.  Înțeleg  că  și  domnul \nOrban e de acord. \nDe altfel, și cu Legea care punea un consiliu de 7 oameni, ca \nsă fie mai multe poziții, că sunt mai multe funduri de oameni care cad \npe lângă Parlament și nu mai vin aici pe aceste scaune, era de acord \nPNL. (Vociferări.) \nNu și-a obținut acordul de la președintele Iohannis, al cărui \ngest îl salut, că a atacat la CCR acea lege. \nDar, între timp, mergem înainte cu această numire - pe repede \nînainte - care n-are absolut niciun sens în acest moment, în contextul \nîn  care  ne  aflăm.  Avem  doi  oameni  profesioniști  pe  funcțiile  de \nvicepreședinte, au zeci de ani vechime în instituție. \nÎn aceste condiții, noi, cei de la USR, îl vom vota pe singurul \ncandidat care a reușit să treacă de furcile caudine ale comisiei și să \najungă la plen, care nu e un candidat al PSD, că v-ați pus acolo 3 \ncandidați, dar numai unul e cel ales – fostul șef de cabinet al domnului \nPonta. (Vociferări.) \nVom vota un om care are experiență în domeniul privat, a \nlucrat la o companie mare de telecomunicații și are un CV solid. \nDin păcate, aici s-a făcut o mascaradă. Văd că și colegii de la \nPNL... (Vociferări.) \nUnde e liderul dumneavoastră de grup? Poate are o poziție pe \ntema  asta.  Ce  părere  aveți  despre  faptul  că  PSD  își  pune  omul  la \nANCOM? Ce îndemn de vot aveți astăzi? Îl votați pe Vlad Stoica? \n                                                                                             8                                                                                          \n     \n(Vociferări.)  E  OK,  nu?  Sunteți  în  opoziție  față  de  PSD.  Nu  vă \nînțelegeți. Am înțeles. \nEi,  românii  văd  lucrurile  astea...  (Vociferări.)  ...oricât \nîncercați, oricâți bani pompați în presă – câte 200 de milioane – și așa \nmai departe. \nȘi o să vedeți asta și la votul din 6 decembrie. \nVă mulțumesc. \nDomnul Robert-Marius Cazanciuc: \nDa. \nMulțumesc. \nNoi, de la PSD, vă salutăm cu respect pe dumneavoastră, de \nla USR, prin domnul Simonis. \nVă rog. \nDomnul Alfred-Robert Simonis (de la tribună): \nMulțumesc, domnule președinte, doamnă președinte. \nÎn  primul  rând,  aș  spune  că  legitimitatea  Partidului  Social \nDemocrat n-o stabiliți dumneavoastră, stimați colegi de la USR. Mai \nales că au stabilit românii, în urmă cu două săptămâni, legitimitatea \nfiecăruia dintre noi. \nOr,  în  dreptul  nostru  scrie  1.450  de  primari;  la \ndumneavoastră, vreo 35. \nDe acolo vă luați legitimitatea! (Aplauze.) Din voturi, nu din \nstrigat la Parlament! (Aplauze.) \n                                                                                             9                                                                                          \n     \nPe de altă parte, dumneavoastră ați dat argumente suficiente \npentru care e nevoie urgentă de această numire – „piață de miliarde”, \n„5G”. Citez din dumneavoastră. \nPăi, nu e important ca pe lângă cei doi profesioniști, pe care \ntot Partidul Social Democrat i-a desemnat – uite, asta uitați să spuneți \n–  să  mai  punem  unul,  al  treilea,  să  se  ocupe  de  această  piață  de \nmiliarde, de implementarea 5G și de alte chestiuni importante? \nCât despre necesitatea în grabă de a vota, păi, am și o eu o \nîntrebare,  stimați  colegi  de  la  USR.  Tocmai  s-a  încheiat  plenul \nCamerei Deputaților. Plen al Camerei Deputaților, unde un deputat al \nUSR și-a dat demisia. (Vociferări.) \nAstăzi  ați  trimis  înlocuirea  acelui  deputat  cu  un  alt  coleg \ndeputat și mâine vreți să-l validați. \nCare  e  graba?  De  ce  nu  lăsăm  ca  Parlamentul  viitor  să \nhotărască, eventual? (Vociferări.) \nCând e vorba de colegii dumneavoastră e grabă. \nEventual, sperați că veți câștiga alegerile și că veți putea să \nnumiți dumneavoastră pentru un rest de mandat. \nEu  vreau  să  vă  reamintesc  așa.  Mandatul  președintelui \nANCOM a început în urmă cu 2 ani și jumătate, în acest Parlament. \nExistă un rest de mandat, de 2 ani și jumătate, și este atributul acestui \nParlament să dea restul de mandat, să pună omul pe restul de mandat. \nE simplu. (Aplauze.) \nDomnul Robert-Marius Cazanciuc: \nDa. \n                                                                                             10                                                                                          \n     \nMulțumesc. \nDin partea Grupului minorităților, domnul deputat Grosaru, \nvă rog. \nDomnul Andi-Gabriel Grosaru (de la tribună): \nDomnule președinte, \nStimați colegi, \nTrebuie  să  facem  o  mențiune.  În  primul  rând,  pentru \ncorectitudine. \nPoate unii dintre colegii noștri sunt în continuare în vacanță, \ndar Camera Deputaților... Parlamentul României a lucrat și în sesiune \nextraordinară. \nDeci nu am fost în vacanță. \nVă mulțumesc. \nDomnul Robert-Marius Cazanciuc: \nMulțumesc. \nDacă nu mai sunt alte intervenții, stimați colegi, luăm act de \nraportul comun întocmit de cele două comisii de specialitate. \nȘi vă reamintesc, conform art. 99 din Regulamentul comun al \nCamerei  și  Senatului,  pentru  numirea  președintelui  Autorității \nNaționale pentru Administrare și Reglementare în Comunicații, votul \neste secret și se exprimă prin buletine de vot care vor fi completate \nconform propunerilor din raportul comisiilor. \n                                                                                             11                                                                                          \n     \nPentru  a  fi  aprobată  numirea  președintelui  Autorității \nNaționale  pentru  Administrare  și  Reglementare  în  Comunicații  este \nnecesar votul majorității senatorilor și deputaților prezenți. \nStimați colegi, \nAm finalizat dezbaterile. \nVă reamintesc modalitatea de vot în cazul votului secret cu \nbuletine de vot. \nÎn Sala „Barbu Catargiu” este amplasată urna de vot. \nFiecare deputat și senator va primi buletinul de vot. \nSenatorul și deputatul votează pentru numire lăsând neatinse \nnumele și prenumele persoanei propuse pentru a fi numită și votează \ncontra numirii tăind numele persoanei propuse. \nSunt nule buletinele de vot care nu poartă ștampila de control \nși cele pe care numărul candidaților, ale căror nume nu au fost tăiate, \ndepășește numărul funcțiilor pentru care se face alegerea. \nCu  aceste  precizări,  stimați  colegi,  urmează  exprimarea \nvotului. \nÎi  invit  pe  domnii  chestori  în  sala  Biroului  permanent  al \nCamerei, „Barbu Catargiu”. \nGrupurile  parlamentare  vor  vota  conform  programului \nanunțat anterior. \nVă rog, chestorii. \n(Domnul  deputat  Florin-Claudiu  Roman  solicită  să  ia \ncuvântul.) \nO chestiune de procedură, domnul Roman, vă rog. \n                                                                                             12                                                                                          \n     \nDomnul Florin-Claudiu Roman (de la tribună): \nMulțumesc, domnule președinte. \nDoamnelor și domnilor colegi, \nBolșevismul  are  o  nouă  culoare  politică  în  Parlamentul \nRomâniei prin Uniunea Salvați România. (Râsete.) \nDomnul  deputat  sau  tovarășul  deputat  Claudiu  Năsui,  „un \nbăiat din stele”, cum se spune în popor, a venit să ne spună astăzi că \npoate fi cel mai mare lansator de fake news din Parlamentul României. \nSă vii să faci acuzații mizerabile spunând că o autoritate de \nreglementare  independentă  trebuie  ținută  sub  sfera  intereselor \noperatorilor de pe piață înseamnă bolșevism, domnule Năsui. \nEu  credeam  că  cine  a  stat 5  ani  la  ruși  nu  poate  gândi  ca \nBush, dar am văzut că sunteți mai socialist și mai bolșevic decât foarte \nmulți dintre cei care sunt reprezentanți ai acestui sistem. \nCum  puteți  dumneavoastră,  vă  întreb,  să  spuneți  asemenea \nminciuni, împreună cu Vlad Voiculescu? Cum puteți? \nDumneavoastră știți că în Legea de funcționare a ASF existau \naceste prevederi? \nÎncercați să mințiți poporul spunând că liberalii dau privilegii. \nSă vă fie rușine, domnule Năsui! \nDacă pentru dumneavoastră un reprezentant al unei autorități \nde reglementare, din Franța, din Germania, din Italia, de unde doriți \ndumneavoastră,  are  dreptul  să-i fie decontată  diurna dacă  nu  stă  în \nBucurești și dacă domiciliază în altă parte, cum puteți să mințiți în \nhalul ăsta? Chiar nu mai aveți rușine? \n                                                                                             13                                                                                          \n     \nCum  puteți  dumneavoastră  să  nu  înțelegeți  că  pe  piața \nasigurărilor cei care controlează societățile de asigurări nu pot fi ca \nnivel  de  salarizare  sub  cei  pe  care  îi  controlează...?  Dacă  nu  vrem \ncorupție, domnule Năsui. \nSau vreți corupție? \nCe vreți? Ca să înțelegem. \nAveți o teorie bolșevică, îmi pare foarte rău să vă spun. \nAveți o teorie socialistă, aveți o teorie stângistă. \nȘi faceți asta doar din disperare. Pentru că la recentele alegeri \nprocentul dumneavoastră este la limită pentru intrarea în Parlament ca \nalianță. \nChiar nu mai aveți rușine? Chiar nu puteți să vă opriți din \ntăvălugul minciunilor pe care le rostogoliți în mediul online? \nAm sperat ca dumneavoastră, ca fiind un parlamentar tânăr, \nsă aveți puterea să recunoașteți ceea ce trebuie și ceea ce nu trebuie. \nVeniți și spuneți, știm noi cum fac, își mută domiciliul. \nPăi, ați făcut dumneavoastră? Sau de unde știți treaba asta? \n(Vociferări.) \nChiar nu mai aveți rușine? Pentru dumneavoastră chiar toate \nautoritățile statului trebuie călcate în picioare? (Vociferări.) \nDomnule Năsui, lăsați populismul deoparte! V-am mai spus \nde vreo două-trei ori și am tăcut, sperând că ați înțeles că nu puteți \ncălca în picioare orice în țara asta. \n                                                                                             14                                                                                          \n     \nLegea  spune  foarte  clar  –  autoritatea  de  reglementare,  cea \ncare controlează piața, trebuie să aibă o salarizare corespunzătoare cu \ncei de pe piață. Știți de ce? Pentru că așa spune legea, domnule Năsui. \nNu vă convine, modificați legea. \nDar asta spune legea, domnule Năsui, nu altceva. \nNu mai faceți populisme și ipocrizie de 2 bani! \nÎmi pare foarte rău că am crezut odată că aveți caracter! Nu \naveți, domnule Năsui! (Aplauze. Vociferări.) \nDomnul Robert-Marius Cazanciuc: \nStimați colegi, \nInvit  membrii  Birourilor  permanente  la  Sala  „Barbu \nCatargiu”. \nDeci membrii Birourilor celor două Camere vă rog, la Sala \n„Barbu Catargiu”. \n(Domnul deputat Claudiu-Iulius-Gavril Năsui solicită să ia \ncuvântul.) \n(În  continuare,  conducerea  ședinței  a  fost  preluată  de \ndoamna  deputat  Carmen-Ileana  Mihălcescu,  vicepreședinte  al \nCamerei Deputaților.) \nDoamna Carmen-Ileana Mihălcescu: \nDrept la replică, domnul Năsui, vă rog. \nDomnul Claudiu-Iulius-Gavril Năsui (de la tribună): \nMulțumesc frumos, doamnă președinte, pentru acest drept la \nreplică. \n                                                                                             15                                                                                          \n     \nÎn primul rând, subiectul era ANCOM, altă instituție căpușată \npolitic, după cum foarte bine știți. \nȘi, domnule Roman, știți foarte bine ce ați făcut. \nDomnul Florin-Claudiu Roman (din sală): \nCe-am făcut? \nDomnul Claudiu-Iulius-Gavril Năsui (de la tribună): \nAți introdus un proiect de lege, acum 3 zile, pe care l-ați pus \npe repede înainte, astăzi, în Comisia pentru buget, finanțe... \nDomnul Florin-Claudiu Roman (din sală): \nEu? \nDomnul Claudiu-Iulius-Gavril Năsui (de la tribună): \nÎn Biroul permanent, a fost pus ieri. Astăzi a fost convocată \nComisia  pentru  buget,  finanțe,  cu  proiectul  dumneavoastră,  semnat \nnumai de dumneavoastră, în care se află noi privilegii, noi beneficii... \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n...noi beneficii pentru membrii Consiliului de administrație al \nASF. \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n                                                                                             16                                                                                          \n     \nAnume? Stați să vă spun. \nNu vă... nu vă impacientați, că toate lucrurile se află și toate \nlucrurile sunt scrise. \nDoamna Carmen-Ileana Mihălcescu: \nAveți la dispoziție... \nDomnul Claudiu-Iulius-Gavril Năsui (de la tribună): \nAm avut speranța... \nDoamna Carmen-Ileana Mihălcescu: \n... două minute. Mai puțin de două minute... \nDomnul Claudiu-Iulius-Gavril Năsui (de la tribună): \n...că ați semnat un lucru fără să-l știți. \nDoamna Carmen-Ileana Mihălcescu: \n...pentru drept la replică. \nDomnul Claudiu-Iulius-Gavril Năsui (de la tribună): \nDar, după vehemența dumneavoastră, văd că chiar susțineți \ncu  aplomb  să  fie  privilegiile...  (Vociferări.)  ...pentru  cei  mai  mari \nbugetari de lux ai României și mai mari. \nȘi mai aveți tupeul, apoi, să spuneți că noi suntem bolșevici?! \n(Vociferări.) \nDumneavoastră  vreți  să  dați  din  banii  poporului,  din  banii \ncontribuabililor,  din  banii  oamenilor  care  plătesc  taxe  și  impozite, \nprivilegii mai mari! Și cei care sunt socialiști sunt USR? (Vociferări.) \nFals! \n                                                                                             17                                                                                          \n     \nSocialiștii sunt cei care iau de la toată lumea, de la cei care \nmuncesc  în  economia  reală,  prin  taxe  și  impozite  și  dau  unei \nnomenclaturi. Unei nomenclaturi politice ca aceea pe care o salvați \ndumneavoastră. \nPuteți  să  spuneți  ce  calomnii  doriți  dumneavoastră  și \nminciuni de Antena 3! Nu vă fac cinste, așa cum nici acest proiect de \nlege nu vă face cinste! \nDacă  aveți  pic  de  respect  pentru  poporul  român,  pentru \ncontribuabil, pentru liberalism și pentru orice ce-ar putea să însemne \nPNL  sau  de  dreapta  în  România,  veți  susține  eliminarea  acelui \namendament rușinos. \nUn amendament prin care – ca să fie clar pentru toată lumea \n– membrii Consiliului de administrație al ASF câștigă diurne în plus, \ndrepturi în plus, în cazul în care nu-și pun domiciliul în București. \nMă întrebați pe mine cine nu-și pune domiciliul în București? \nFaceți o mică investigație... (Vociferări.) \nPăi, nu. Nici eu. \nDoamna Carmen-Ileana Mihălcescu: \nAți  depășit  cele  două  minute,  domnule  Năsui,  vă  rog  să \nîncheiați. \nDomnul Claudiu-Iulius-Gavril Năsui (de la tribună): \nDar, ce, dreptul la replică e de doar două minute? \nDoamna Carmen-Ileana Mihălcescu: \nDreptul la replică e de două minute. \n                                                                                             18                                                                                          \n     \nMulțumesc. \nDomnul Claudiu-Iulius-Gavril Năsui (de la tribună): \nDar atacul poate să fie mai mult decât replica?! (Râsete.) \nDoamna Carmen-Ileana Mihălcescu: \nAcesta este regulamentul. \nDomnul Claudiu-Iulius-Gavril Năsui (de la tribună): \nAdică trebuie să existe o proporționalitate. \nDoamna Carmen-Ileana Mihălcescu: \nVreți să-l ignorați, înțeleg. \nVă rog, continuați. \nDomnul Claudiu-Iulius-Gavril Năsui (de la tribună): \nBun. Doar voiam să  menționez faptul că acest proiect este \nunul rușinos, care trece de data asta și cu susținerea PSD și a PNL. O \nfrăție pe care am mai văzut-o și care aș spera că se va termina sau că \ns-a terminat. \nȘi, da, socialism înseamnă să iei de la cei care produc, să iei \nprin taxe și impozite, și să dai unei minorități care se întâmplă să fie \nvremelnic la putere și să aibă influență politică. \nOr, proiectul acesta de lege exact asta face. \nȘi nu face doar asta, face chiar mai mult de atât. Mai reduce \nși  răspunderea  penală  și  civilă  pentru  membrii  Consiliului  de \nadministrație al ASF. \nToate lucrurile acestea sunt negru pe alb. \n                                                                                             19                                                                                          \n     \nDacă mă atacați pe mine, ca persoană, sau partidul din care \nfac parte, și spuneți că asta este socialism, asta nu înseamnă automat \ncă este adevărat și nu înseamnă că aveți dreptate. Dimpotrivă! Dacă vă \ndoriți o societate mai liberă și mai de dreapta trebuie tocmai să nu ne \nmai batem joc de taxele și impozitele oamenilor și să nu mai creăm \nbeneficii speciale pentru câțiva privilegiați care sunt  puși în funcții \npolitice. \nȘi asta este tot ce ne dorim. \nȘi  încă  un  lucru.  Proiectul  dumneavoastră  care  trece  pe \nrepede înainte prin toate comisiile sau, mă rog, comisiile relevante, \nnici măcar n-are avize de la Consiliul Legislativ și de la... nimic. A \nfost pus ieri pe ordinea de zi, cu termen de primire puncte de vedere \nazi. De ieri până azi. Pentru o chestiune pe care, haideți să fim serioși, \nnu  ajută  decât  minoritatea  care  se  află  vremelnic  în  Consiliul  de \nadministrație al ASF. \nȘi pentru lucrurile acestea nu doar că nu mi-e rușine... \nDoamna Carmen-Ileana Mihălcescu: \nMulțumesc. \nDomnul Claudiu-Iulius-Gavril Năsui (de la tribună): \n...sunt mândru. \nDoamna Carmen-Ileana Mihălcescu: \nMulțumesc frumos. \nDomnul Claudiu-Iulius-Gavril Năsui (de la tribună): \nȘi o să fac asta și în viitoarea legislatură... \n                                                                                             20                                                                                          \n     \nDoamna Carmen-Ileana Mihălcescu: \nDomnule Roman... \nDomnul Claudiu-Iulius-Gavril Năsui (de la tribună): \n...și în oricare legislatură mă voi afla aici... \nDoamna Carmen-Ileana Mihălcescu: \n...vă rog să interveniți cu un drept la replică. \nDomnul Claudiu-Iulius-Gavril Năsui (de la tribună): \n...să combat aceste privilegii pe care le faceți pentru prietenii \ndumneavoastră politici. \nMulțumesc. (Aplauze.) \nDoamna Carmen-Ileana Mihălcescu: \nDar vă rog să nu generați un alt drept la replică, vă rog foarte \nmult. \nMulțumesc. \nDomnul Florin-Claudiu Roman (de la tribună): \nNu, doamnă președinte, nu voi vorbi despre Troțki, că tocmai \nl-am auzit pe noul Troțki din USR. (Râsete.) \nMi-am amintit de discursurile lui Troțki, bolșevicul, care sunt \ncopie la indigo cu ceea ce a spus antevorbitorul meu. \nAm să încerc să-i explic domnului, tovarășului deputat Năsui, \nceea  ce  nu  va  pricepe  niciodată  și  ceea  ce  el  prezintă  ca  fiind \nprivilegii. \n                                                                                             21                                                                                          \n     \nDacă n-ați fi un – haideți, să nu folosesc un termen dur – un \nom care... \nPuneți mâna pe carte și citiți legea! \nVeți observa, veți observa, domnule deputat, că întotdeauna, \ncu  o  scurtă  perioadă,  de  2  ani  de  zile,  membrii...  Consiliului  de \nsupraveghere  se  numește,  nu  consiliu  de  administrație.  Nu  e  o \nsocietate comercială, e o autoritate de reglementare. \nDeci prima lecție pe care v-o dau astăzi de la tribună este să \nfaceți  diferența  între  o  societate  comercială,  cu  un  consiliu  de \nadministrație, și o autoritate de reglementare condusă de un consiliu \nde supraveghere. (Vociferări.) \nÎn altă ordine de idei, până acum 4 ani de zile, tot ceea ce \nînsemna autoritate de pe piața bancară – ASF, CNVM, chiar și BNR – \ndacă vă uitați în lege veți observa că nu erau trași la răspundere penală \npentru vot, domnule Năsui. Pentru votul pe care îl exprimă. \nȘi este peste tot în lume așa. Și am să vă explic și de ce, ca să \npricepeți și dumneavoastră, că văd că pricepeți mai greu. (Vociferări.) \nNu poți să te duci să aplici o sancțiune care înseamnă 1% din \ncapitalul social, unei firme de asigurări care are un capital social de \nsute de milioane de euro, fără să stai cu sabia deasupra capului că \ncineva din piață are suficienți bani să plătească tot ceea ce înseamnă \nparte de atac public. \nTrebuie să iei decizii corecte, și atunci trebuie să fii protejat \nde lege, pentru vot! \n                                                                                             22                                                                                          \n     \nEste  a  doua  lecție  pe  care  v-o  dau,  pentru  că  nu  faceți \ndiferența între una și alta. \nA treia chestiune pe care am să v-o spun, domnule Năsui. \nÎmi asum integral acest proiect de lege. Și știu exact ce-am \nscris acolo. \nDe exemplu, am trecut un articol în care am spus că paza \ntrebuie  asigurată  de  jandarmerie.  Știți  de  ce?  Știți  de  ce?  Vreți  să \nrămână aceeași firmă privată care a căpușat ASF? Asta vreți? Asta vă \nderanjează? \nV-ați băgat pe un teren pe care dumneavoastră vreți să păreți \ncă-l cunoașteți. \nNu-l cunoașteți, domnule Năsui, îmi pare foarte rău. \nDar nu doar că nu-l cunoașteți, atât timp cât faceți o confuzie \ngravă între o autoritate de reglementare independentă și o societate \ncomercială,  între  un  consiliu  de  supraveghere  și  un  consiliu  de \nadministrație, înțeleg foarte clar că habar nu aveți pe ce lume trăiți. \nVă  mai  rog,  pentru  ultima  dată,  terminați  cu  populismele. \nDacă vreți să fiți în conducerea acestei țări, dumneavoastră trebuie să \nfaceți dovada că sunteți pregătit! Or, atâta timp cât, vă repet, nu faceți \ndiferența între o societate comercială și o autoritate de reglementare, \ncare  trebuie  să  fie  independentă,  domnule  Năsui,  și  unde \ndumneavoastră v-ați trimis reprezentant, atâta timp cât nu înțelegeți, \natâta  timp  cât  nu  înțelegeți  care  e  diferența  între  consiliul  de \nadministrație al unei societăți comerciale și consiliul de supraveghere, \natâta timp cât nu înțelegeți că într-o democrație puternică autoritățile \n                                                                                             23                                                                                          \n     \nde  reglementare  trebuie  susținute  prin  lege,  tocmai  ca  să  nu  fie \ncoruptibile,  înseamnă  că  de  fapt  principiul  dumneavoastră  de  viață \neste: „Cine a stat 5 ani la ruși nu poate gândi ca Bush!”. \nÎmi pare foarte rău pentru dumneavoastră, chiar vă credeam \nun om pregătit. Mi-am dat seama că sunteți praf și pulbere! \nDoamna Carmen-Ileana Mihălcescu: \nMulțumesc. \n \nDupă exercitarea votului \n(În continuare, conducerea ședinței a fost preluată de domnul \nsenator Robert-Marius Cazanciuc, vicepreședinte al Senatului.) \nDomnul Robert-Marius Cazanciuc: \nStimați colegi, \nSala, aproape plină. Așa că reluăm lucrările. \nAvem procesul-verbal? \nDomnul Mario-Ovidiu Oprea (din sală): \nDa. \nDomnul Robert-Marius Cazanciuc: \nDa? \nVă rog, domnul senator Mario Oprea. \nRezultatul votului. \nDomnul Mario-Ovidiu Oprea (de la tribună): \nBună ziua, tuturor! \n                                                                                             24                                                                                          \n     \nDau  citire  procesului-verbal  referitor  la  rezultatul  votului \nexprimat  de  către  deputați  și  senatori  cu  privire  la  numirea \npreședintelui  Autorității  Naționale  pentru  Administrare  și \nReglementare în Comunicații. \nBirourile  permanente  ale  celor  două  Camere  ale \nParlamentului,  în  temeiul  art.  44  alin.  (4)  din  Regulamentul \nactivităților comune ale Camerei Deputaților și Senatului, republicat, \nau procedat la verificarea și numărarea voturilor exprimate prin vot \nsecret cu buletine, de către deputați și senatori, asupra propunerii de \nnumire  în  funcția  de  președinte  al  Autorității  Naționale  pentru \nAdministrare  și  Reglementare  în  Comunicații,  și  au  constatat \nurmătoarele: \n- Numărul total al deputaților și senatorilor: 464; \n- Numărul deputaților și senatorilor prezenți: 322; \n- Numărul total de voturi exprimate: 322; \n- Numărul de voturi anulate: 3; \n- Numărul total de voturi valabil exprimate: 319. \nDupă  verificarea  și  numărarea  voturilor  au  rezultat \nurmătoarele: \nDomnul Stoica Vlad Ștefan:  \n- voturi pentru: 283; \n- voturi contra: 36. \nDoamna Catrina Maria-Manuela: \n- voturi pentru: 12; \n- voturi contra: 307. \n                                                                                             25                                                                                          \n     \nDomnul Smeeianu Ion: \n- voturi pentru: 1; \n- voturi contra: 318. \nDomnul Rozolea Mircea Valentin: \n- voturi pentru: 23; \n- voturi contra: 296. \nCa urmare, Birourile permanente au constatat că este întrunită \nmajoritatea de voturi necesară pentru numirea domnului Stoica Vlad \nȘtefan  în  funcția  de  președinte  al  Autorității  Naționale  pentru \nAdministrare și Reglementare în Comunicații, pentru perioada rămasă \na mandatului de 6 ani început în data de 11 mai 2017. \nMulțumesc. \nDomnul Robert-Marius Cazanciuc: \nDa. \nMulțumesc domnului senator Mario Oprea. \nStimați colegi, \nAșa cum am fost deja informați, potrivit rezultatului votului, \nParlamentul  României  a  hotărât  numirea  domnului  Vlad  Stoica  în \nfuncția de președinte al ANCOM. \nÎi dorim succes și înțelepciune într-o misiune complicată în \naceste vremuri! \nStimați colegi, \nOrdinea de zi a fost epuizată. \nDeclar  închisă  ședința  comună  a  Camerei  Deputaților  și \nSenatului. \n                                                                                             26                                                                                          \n     \nSă ne revedem sănătoși! \n \nȘedința s-a încheiat la ora 15,16. \n \n \n "
    },
    "48": {
        "start_text": "Domnul Robert-Marius Cazanciuc:",
        "start_index": -1,
        "end_text": "Domnul Mario-Ovidiu Oprea :",
        "end_index": -1,
        "text": "                                                            1                                                                                          \n     \n13 octombrie 2020 – ședință comună \n \n \nS U M A R \n \n1.  Numirea  președintelui  Autorității  Naționale  3. \npentru Administrare și Reglementare în Comunicații \n(ANCOM). \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n \nS T E N O G R A M A \nȘedinței comune  \na Camerei Deputaților și Senatului \ndin ziua de 13 octombrie 2020 \n \nȘedința a început la ora 13,03. \nLucrările ședinței au fost conduse de domnul senator Robert-\nMarius Cazanciuc, vicepreședinte al Senatului, și de doamna deputat \nCarmen-Ileana  Mihălcescu,  vicepreședinte  al  Camerei  Deputaților, \nasistați  de  domnul  deputat  Iulian  Iancu,  secretar  al  Camerei \nDeputaților, și de domnul senator Mario-Ovidiu Oprea, secretar al \nSenatului. \nDomnul Robert-Marius Cazanciuc: \nBucuria  acestei  revederi  nu  va  dura  foarte  mult  în  sala  de \nplen, după cum știți deja. \nDoamnelor și domnilor deputați și senatori, \nDeclar  deschisă  ședința  comună  de  astăzi  a  Senatului  și \nCamerei Deputaților. \nStimați colegi, \nOrdinea  de  zi,  programul  de  lucru,  precum  și  formula  de \ndesfășurare  pentru  ședința  comună  au  fost  stabilite  de  Birourile \npermanente ale celor două Camere, cu participarea liderilor grupurilor \nparlamentare și sunt afișate pe site-urile celor două Camere. \n                                                                                             3                                                                                          \n     \nProgramul de lucru va dura până la finalizarea ordinii de zi. \nPe ordinea de zi astăzi avem numirea președintelui Autorității \nNaționale pentru Administrare și Reglementare în Comunicații. \nStimați colegi, \nCu privire la desfășurarea votului secret cu buletine, Birourile \npermanente reunite, cu participarea liderilor grupurilor parlamentare, \npropun următoarea procedură. \nExercitarea votului secret cu buletine de vot se va face pe \ngrupuri  parlamentare,  în  sala  Biroului  permanent  al  Camerei \nDeputaților, Sala „Barbu Catargiu”, de la nivelul P1, după următorul \nprogram: \n13,30-14,05  –  Grupurile  parlamentare  ale  PSD,  precum  și \nsenatorii și deputații neafiliați; \n14,05-14,15 – Grupul parlamentar al minorităților naționale \ndin Camera Deputaților; \n14,15-14,35 – Grupurile parlamentare ale PNL; \n14,35-14,50 – Grupurile parlamentare ale USR; \n14,50-15,05 – Grupurile parlamentare ale UDMR; \n15,05-15,15 – Grupul parlamentar PRO România din Camera \nDeputaților; \n15,15-15,25  –  Grupul  parlamentar  al  PMP  din  Camera \nDeputaților. \nStimați colegi, \n                                                                                             4                                                                                          \n     \nÎn  sala  de  vot  „Barbu  Catargiu”  vor  fi  prezenți  permanent \nchestorii  care  înmânează  buletinele  de  vot  și  secretarul  care \nconsemnează prezența parlamentarilor la vot. \nCum spuneam, avem pe ordinea de zi numirea în funcția de \npreședinte  al  Autorității  Naționale  pentru  Administrare  și \nReglementare în Comunicații. \nRaportul  comun  al  Comisiilor  pentru  comunicații  și \ntehnologia  informației,  ale  celor  două  Camere  ale  Parlamentului,  a \nfost afișat pe paginile de Internet ale celor două Camere. \nDin  partea  celor  două  comisii  de  specialitate,  o  rog  pe \ndoamna deputat Ionela Dobrică să ne prezinte raportul. \nDoamna Ionela Viorela Dobrică (de la tribună): \nRaport comun cu privire la numirea în funcția de președinte \nal  Autorității  Naționale  pentru  Administrare  și  Reglementare  în \nComunicații – ANCOM. \nÎn urma procedurii de selecție, membrii celor două comisii au \nconstatat că următorii candidați îndeplinesc condițiile prevăzute la art. \n11 alin. (3) și (4) din Ordonanța de urgență a Guvernului nr. 22/2009 \nprivind  înființarea  Autorității  Naționale  pentru  Administrare  și \nReglementare în Comunicații, aprobată prin Legea nr. 113/2010, cu \nmodificările și completările ulterioare, astfel: \n- Stoica Vlad Ștefan; \n- Catrina Manuela-Maria; \n- Smeeianu Ion  \n- Rozolea Mircea Valentin. \n                                                                                             5                                                                                          \n     \nAnexa nr. 1 cuprinde dosarele candidaților care îndeplinesc \ncondițiile prevăzute la art. 11 alin. (3) și (4) din Ordonanța de urgență \na  Guvernului  nr.  22/2009  privind  înființarea  Autorității  Naționale \npentru  Administrare  și  Reglementare  în  Comunicații,  aprobată  prin \nLegea nr. 113/2010, cu modificările și completările ulterioare. \nAnexa  nr.  2  cuprinde  dosarele  candidaților  care  nu \nîndeplinesc condițiile prevăzute în ordonanța anterior menționată. \nVă mulțumesc. \nDomnul Robert-Marius Cazanciuc: \nDa. \nStimați colegi, \nDacă sunt intervenții? \nVă rog, Grupul USR. \nDomnul Cătălin Drulă (de la tribună): \nDa. \nMulțumesc, domnule președinte. \nIată  o  sală  plină  de  parlamentari,  voie  bună,  pumnii  se \nciocnesc. E ca o reuniune, așa, după vacanță. \nCare  e  motivul  important  al  acestei  reuniuni?  (Vociferări.) \nArde  undeva?  E  urgență?  Măsuri  pe  timp  de  pandemie,  sociale, \neconomice? Nu. (Vociferări.) \nMotivul este același care domină clasa politică de 30 de ani – \ntrocul cu funcții. (Vociferări.) \n                                                                                             6                                                                                          \n     \nLa  ANCOM  și-a  dat  demisia  domnul  Grindeanu,  care  e \nnumărul 2 în PSD, acum. \nBineînțeles, 3 ani de zile a respectat legea și a fost apolitic, \nnu-i așa? \nCă toți știm că legile, de fapt, sunt un pic la mișto și toate \ncriteriile astea. \nDar  și-a  dat  demisia  într-un  final  pentru  că  era  în \nincompatibilitate deja de două luni. \nCare e urgența? \nAvem 2 vicepreședinți care pot prelua cu puteri depline acest \nmandat, iar noul Parlament, legitim, mandatat și ales de români – și \nda, voi, de la PSD, v-ați pierdut legitimitatea în acest Parlament – ar fi \nputut să aleagă un președinte, o persoană care să nu fie politică, care \nsă fie un profesionist în domeniu. \nAșa a fost creată această autoritate, ANCOM. Dacă, iarăși, nu \ntratăm lucrurile la mișto, da? \nÎn 2009, Comisia Europeană ne-a spus că trebuie reglementat \nacest domeniu, o piață de miliarde, acum este și miza 5G pe masă, de \ncătre o autoritate autonomă. \nGrabă,  toți  parlamentarii  vin  să  alegem  pe  cineva  care  e \ndinainte determinat. Știm cu toții că va ieși de aici fostul șef de cabinet \nal domnului Ponta. (Vociferări.) \nPe partea PNL – că tot am vorbit mai devreme despre PSD și \nPNL – nu văd niciun fel de opoziție la această mișcare. N-am văzut să \n                                                                                             7                                                                                          \n     \nfie  vreun  candidat.  Înțeleg  că  sunt  de  acord.  Înțeleg  că  și  domnul \nOrban e de acord. \nDe altfel, și cu Legea care punea un consiliu de 7 oameni, ca \nsă fie mai multe poziții, că sunt mai multe funduri de oameni care cad \npe lângă Parlament și nu mai vin aici pe aceste scaune, era de acord \nPNL. (Vociferări.) \nNu și-a obținut acordul de la președintele Iohannis, al cărui \ngest îl salut, că a atacat la CCR acea lege. \nDar, între timp, mergem înainte cu această numire - pe repede \nînainte - care n-are absolut niciun sens în acest moment, în contextul \nîn  care  ne  aflăm.  Avem  doi  oameni  profesioniști  pe  funcțiile  de \nvicepreședinte, au zeci de ani vechime în instituție. \nÎn aceste condiții, noi, cei de la USR, îl vom vota pe singurul \ncandidat care a reușit să treacă de furcile caudine ale comisiei și să \najungă la plen, care nu e un candidat al PSD, că v-ați pus acolo 3 \ncandidați, dar numai unul e cel ales – fostul șef de cabinet al domnului \nPonta. (Vociferări.) \nVom vota un om care are experiență în domeniul privat, a \nlucrat la o companie mare de telecomunicații și are un CV solid. \nDin păcate, aici s-a făcut o mascaradă. Văd că și colegii de la \nPNL... (Vociferări.) \nUnde e liderul dumneavoastră de grup? Poate are o poziție pe \ntema  asta.  Ce  părere  aveți  despre  faptul  că  PSD  își  pune  omul  la \nANCOM? Ce îndemn de vot aveți astăzi? Îl votați pe Vlad Stoica? \n                                                                                             8                                                                                          \n     \n(Vociferări.)  E  OK,  nu?  Sunteți  în  opoziție  față  de  PSD.  Nu  vă \nînțelegeți. Am înțeles. \nEi,  românii  văd  lucrurile  astea...  (Vociferări.)  ...oricât \nîncercați, oricâți bani pompați în presă – câte 200 de milioane – și așa \nmai departe. \nȘi o să vedeți asta și la votul din 6 decembrie. \nVă mulțumesc. \nDomnul Robert-Marius Cazanciuc: \nDa. \nMulțumesc. \nNoi, de la PSD, vă salutăm cu respect pe dumneavoastră, de \nla USR, prin domnul Simonis. \nVă rog. \nDomnul Alfred-Robert Simonis (de la tribună): \nMulțumesc, domnule președinte, doamnă președinte. \nÎn  primul  rând,  aș  spune  că  legitimitatea  Partidului  Social \nDemocrat n-o stabiliți dumneavoastră, stimați colegi de la USR. Mai \nales că au stabilit românii, în urmă cu două săptămâni, legitimitatea \nfiecăruia dintre noi. \nOr,  în  dreptul  nostru  scrie  1.450  de  primari;  la \ndumneavoastră, vreo 35. \nDe acolo vă luați legitimitatea! (Aplauze.) Din voturi, nu din \nstrigat la Parlament! (Aplauze.) \n                                                                                             9                                                                                          \n     \nPe de altă parte, dumneavoastră ați dat argumente suficiente \npentru care e nevoie urgentă de această numire – „piață de miliarde”, \n„5G”. Citez din dumneavoastră. \nPăi, nu e important ca pe lângă cei doi profesioniști, pe care \ntot Partidul Social Democrat i-a desemnat – uite, asta uitați să spuneți \n–  să  mai  punem  unul,  al  treilea,  să  se  ocupe  de  această  piață  de \nmiliarde, de implementarea 5G și de alte chestiuni importante? \nCât despre necesitatea în grabă de a vota, păi, am și o eu o \nîntrebare,  stimați  colegi  de  la  USR.  Tocmai  s-a  încheiat  plenul \nCamerei Deputaților. Plen al Camerei Deputaților, unde un deputat al \nUSR și-a dat demisia. (Vociferări.) \nAstăzi  ați  trimis  înlocuirea  acelui  deputat  cu  un  alt  coleg \ndeputat și mâine vreți să-l validați. \nCare  e  graba?  De  ce  nu  lăsăm  ca  Parlamentul  viitor  să \nhotărască, eventual? (Vociferări.) \nCând e vorba de colegii dumneavoastră e grabă. \nEventual, sperați că veți câștiga alegerile și că veți putea să \nnumiți dumneavoastră pentru un rest de mandat. \nEu  vreau  să  vă  reamintesc  așa.  Mandatul  președintelui \nANCOM a început în urmă cu 2 ani și jumătate, în acest Parlament. \nExistă un rest de mandat, de 2 ani și jumătate, și este atributul acestui \nParlament să dea restul de mandat, să pună omul pe restul de mandat. \nE simplu. (Aplauze.) \nDomnul Robert-Marius Cazanciuc: \nDa. \n                                                                                             10                                                                                          \n     \nMulțumesc. \nDin partea Grupului minorităților, domnul deputat Grosaru, \nvă rog. \nDomnul Andi-Gabriel Grosaru (de la tribună): \nDomnule președinte, \nStimați colegi, \nTrebuie  să  facem  o  mențiune.  În  primul  rând,  pentru \ncorectitudine. \nPoate unii dintre colegii noștri sunt în continuare în vacanță, \ndar Camera Deputaților... Parlamentul României a lucrat și în sesiune \nextraordinară. \nDeci nu am fost în vacanță. \nVă mulțumesc. \nDomnul Robert-Marius Cazanciuc: \nMulțumesc. \nDacă nu mai sunt alte intervenții, stimați colegi, luăm act de \nraportul comun întocmit de cele două comisii de specialitate. \nȘi vă reamintesc, conform art. 99 din Regulamentul comun al \nCamerei  și  Senatului,  pentru  numirea  președintelui  Autorității \nNaționale pentru Administrare și Reglementare în Comunicații, votul \neste secret și se exprimă prin buletine de vot care vor fi completate \nconform propunerilor din raportul comisiilor. \n                                                                                             11                                                                                          \n     \nPentru  a  fi  aprobată  numirea  președintelui  Autorității \nNaționale  pentru  Administrare  și  Reglementare  în  Comunicații  este \nnecesar votul majorității senatorilor și deputaților prezenți. \nStimați colegi, \nAm finalizat dezbaterile. \nVă reamintesc modalitatea de vot în cazul votului secret cu \nbuletine de vot. \nÎn Sala „Barbu Catargiu” este amplasată urna de vot. \nFiecare deputat și senator va primi buletinul de vot. \nSenatorul și deputatul votează pentru numire lăsând neatinse \nnumele și prenumele persoanei propuse pentru a fi numită și votează \ncontra numirii tăind numele persoanei propuse. \nSunt nule buletinele de vot care nu poartă ștampila de control \nși cele pe care numărul candidaților, ale căror nume nu au fost tăiate, \ndepășește numărul funcțiilor pentru care se face alegerea. \nCu  aceste  precizări,  stimați  colegi,  urmează  exprimarea \nvotului. \nÎi  invit  pe  domnii  chestori  în  sala  Biroului  permanent  al \nCamerei, „Barbu Catargiu”. \nGrupurile  parlamentare  vor  vota  conform  programului \nanunțat anterior. \nVă rog, chestorii. \n(Domnul  deputat  Florin-Claudiu  Roman  solicită  să  ia \ncuvântul.) \nO chestiune de procedură, domnul Roman, vă rog. \n                                                                                             12                                                                                          \n     \nDomnul Florin-Claudiu Roman (de la tribună): \nMulțumesc, domnule președinte. \nDoamnelor și domnilor colegi, \nBolșevismul  are  o  nouă  culoare  politică  în  Parlamentul \nRomâniei prin Uniunea Salvați România. (Râsete.) \nDomnul  deputat  sau  tovarășul  deputat  Claudiu  Năsui,  „un \nbăiat din stele”, cum se spune în popor, a venit să ne spună astăzi că \npoate fi cel mai mare lansator de fake news din Parlamentul României. \nSă vii să faci acuzații mizerabile spunând că o autoritate de \nreglementare  independentă  trebuie  ținută  sub  sfera  intereselor \noperatorilor de pe piață înseamnă bolșevism, domnule Năsui. \nEu  credeam  că  cine  a  stat 5  ani  la  ruși  nu  poate  gândi  ca \nBush, dar am văzut că sunteți mai socialist și mai bolșevic decât foarte \nmulți dintre cei care sunt reprezentanți ai acestui sistem. \nCum  puteți  dumneavoastră,  vă  întreb,  să  spuneți  asemenea \nminciuni, împreună cu Vlad Voiculescu? Cum puteți? \nDumneavoastră știți că în Legea de funcționare a ASF existau \naceste prevederi? \nÎncercați să mințiți poporul spunând că liberalii dau privilegii. \nSă vă fie rușine, domnule Năsui! \nDacă pentru dumneavoastră un reprezentant al unei autorități \nde reglementare, din Franța, din Germania, din Italia, de unde doriți \ndumneavoastră,  are  dreptul  să-i fie decontată  diurna dacă  nu  stă  în \nBucurești și dacă domiciliază în altă parte, cum puteți să mințiți în \nhalul ăsta? Chiar nu mai aveți rușine? \n                                                                                             13                                                                                          \n     \nCum  puteți  dumneavoastră  să  nu  înțelegeți  că  pe  piața \nasigurărilor cei care controlează societățile de asigurări nu pot fi ca \nnivel  de  salarizare  sub  cei  pe  care  îi  controlează...?  Dacă  nu  vrem \ncorupție, domnule Năsui. \nSau vreți corupție? \nCe vreți? Ca să înțelegem. \nAveți o teorie bolșevică, îmi pare foarte rău să vă spun. \nAveți o teorie socialistă, aveți o teorie stângistă. \nȘi faceți asta doar din disperare. Pentru că la recentele alegeri \nprocentul dumneavoastră este la limită pentru intrarea în Parlament ca \nalianță. \nChiar nu mai aveți rușine? Chiar nu puteți să vă opriți din \ntăvălugul minciunilor pe care le rostogoliți în mediul online? \nAm sperat ca dumneavoastră, ca fiind un parlamentar tânăr, \nsă aveți puterea să recunoașteți ceea ce trebuie și ceea ce nu trebuie. \nVeniți și spuneți, știm noi cum fac, își mută domiciliul. \nPăi, ați făcut dumneavoastră? Sau de unde știți treaba asta? \n(Vociferări.) \nChiar nu mai aveți rușine? Pentru dumneavoastră chiar toate \nautoritățile statului trebuie călcate în picioare? (Vociferări.) \nDomnule Năsui, lăsați populismul deoparte! V-am mai spus \nde vreo două-trei ori și am tăcut, sperând că ați înțeles că nu puteți \ncălca în picioare orice în țara asta. \n                                                                                             14                                                                                          \n     \nLegea  spune  foarte  clar  –  autoritatea  de  reglementare,  cea \ncare controlează piața, trebuie să aibă o salarizare corespunzătoare cu \ncei de pe piață. Știți de ce? Pentru că așa spune legea, domnule Năsui. \nNu vă convine, modificați legea. \nDar asta spune legea, domnule Năsui, nu altceva. \nNu mai faceți populisme și ipocrizie de 2 bani! \nÎmi pare foarte rău că am crezut odată că aveți caracter! Nu \naveți, domnule Năsui! (Aplauze. Vociferări.) \nDomnul Robert-Marius Cazanciuc: \nStimați colegi, \nInvit  membrii  Birourilor  permanente  la  Sala  „Barbu \nCatargiu”. \nDeci membrii Birourilor celor două Camere vă rog, la Sala \n„Barbu Catargiu”. \n(Domnul deputat Claudiu-Iulius-Gavril Năsui solicită să ia \ncuvântul.) \n(În  continuare,  conducerea  ședinței  a  fost  preluată  de \ndoamna  deputat  Carmen-Ileana  Mihălcescu,  vicepreședinte  al \nCamerei Deputaților.) \nDoamna Carmen-Ileana Mihălcescu: \nDrept la replică, domnul Năsui, vă rog. \nDomnul Claudiu-Iulius-Gavril Năsui (de la tribună): \nMulțumesc frumos, doamnă președinte, pentru acest drept la \nreplică. \n                                                                                             15                                                                                          \n     \nÎn primul rând, subiectul era ANCOM, altă instituție căpușată \npolitic, după cum foarte bine știți. \nȘi, domnule Roman, știți foarte bine ce ați făcut. \nDomnul Florin-Claudiu Roman (din sală): \nCe-am făcut? \nDomnul Claudiu-Iulius-Gavril Năsui (de la tribună): \nAți introdus un proiect de lege, acum 3 zile, pe care l-ați pus \npe repede înainte, astăzi, în Comisia pentru buget, finanțe... \nDomnul Florin-Claudiu Roman (din sală): \nEu? \nDomnul Claudiu-Iulius-Gavril Năsui (de la tribună): \nÎn Biroul permanent, a fost pus ieri. Astăzi a fost convocată \nComisia  pentru  buget,  finanțe,  cu  proiectul  dumneavoastră,  semnat \nnumai de dumneavoastră, în care se află noi privilegii, noi beneficii... \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n...noi beneficii pentru membrii Consiliului de administrație al \nASF. \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n                                                                                             16                                                                                          \n     \nAnume? Stați să vă spun. \nNu vă... nu vă impacientați, că toate lucrurile se află și toate \nlucrurile sunt scrise. \nDoamna Carmen-Ileana Mihălcescu: \nAveți la dispoziție... \nDomnul Claudiu-Iulius-Gavril Năsui (de la tribună): \nAm avut speranța... \nDoamna Carmen-Ileana Mihălcescu: \n... două minute. Mai puțin de două minute... \nDomnul Claudiu-Iulius-Gavril Năsui (de la tribună): \n...că ați semnat un lucru fără să-l știți. \nDoamna Carmen-Ileana Mihălcescu: \n...pentru drept la replică. \nDomnul Claudiu-Iulius-Gavril Năsui (de la tribună): \nDar, după vehemența dumneavoastră, văd că chiar susțineți \ncu  aplomb  să  fie  privilegiile...  (Vociferări.)  ...pentru  cei  mai  mari \nbugetari de lux ai României și mai mari. \nȘi mai aveți tupeul, apoi, să spuneți că noi suntem bolșevici?! \n(Vociferări.) \nDumneavoastră  vreți  să  dați  din  banii  poporului,  din  banii \ncontribuabililor,  din  banii  oamenilor  care  plătesc  taxe  și  impozite, \nprivilegii mai mari! Și cei care sunt socialiști sunt USR? (Vociferări.) \nFals! \n                                                                                             17                                                                                          \n     \nSocialiștii sunt cei care iau de la toată lumea, de la cei care \nmuncesc  în  economia  reală,  prin  taxe  și  impozite  și  dau  unei \nnomenclaturi. Unei nomenclaturi politice ca aceea pe care o salvați \ndumneavoastră. \nPuteți  să  spuneți  ce  calomnii  doriți  dumneavoastră  și \nminciuni de Antena 3! Nu vă fac cinste, așa cum nici acest proiect de \nlege nu vă face cinste! \nDacă  aveți  pic  de  respect  pentru  poporul  român,  pentru \ncontribuabil, pentru liberalism și pentru orice ce-ar putea să însemne \nPNL  sau  de  dreapta  în  România,  veți  susține  eliminarea  acelui \namendament rușinos. \nUn amendament prin care – ca să fie clar pentru toată lumea \n– membrii Consiliului de administrație al ASF câștigă diurne în plus, \ndrepturi în plus, în cazul în care nu-și pun domiciliul în București. \nMă întrebați pe mine cine nu-și pune domiciliul în București? \nFaceți o mică investigație... (Vociferări.) \nPăi, nu. Nici eu. \nDoamna Carmen-Ileana Mihălcescu: \nAți  depășit  cele  două  minute,  domnule  Năsui,  vă  rog  să \nîncheiați. \nDomnul Claudiu-Iulius-Gavril Năsui (de la tribună): \nDar, ce, dreptul la replică e de doar două minute? \nDoamna Carmen-Ileana Mihălcescu: \nDreptul la replică e de două minute. \n                                                                                             18                                                                                          \n     \nMulțumesc. \nDomnul Claudiu-Iulius-Gavril Năsui (de la tribună): \nDar atacul poate să fie mai mult decât replica?! (Râsete.) \nDoamna Carmen-Ileana Mihălcescu: \nAcesta este regulamentul. \nDomnul Claudiu-Iulius-Gavril Năsui (de la tribună): \nAdică trebuie să existe o proporționalitate. \nDoamna Carmen-Ileana Mihălcescu: \nVreți să-l ignorați, înțeleg. \nVă rog, continuați. \nDomnul Claudiu-Iulius-Gavril Năsui (de la tribună): \nBun. Doar voiam să  menționez faptul că acest proiect este \nunul rușinos, care trece de data asta și cu susținerea PSD și a PNL. O \nfrăție pe care am mai văzut-o și care aș spera că se va termina sau că \ns-a terminat. \nȘi, da, socialism înseamnă să iei de la cei care produc, să iei \nprin taxe și impozite, și să dai unei minorități care se întâmplă să fie \nvremelnic la putere și să aibă influență politică. \nOr, proiectul acesta de lege exact asta face. \nȘi nu face doar asta, face chiar mai mult de atât. Mai reduce \nși  răspunderea  penală  și  civilă  pentru  membrii  Consiliului  de \nadministrație al ASF. \nToate lucrurile acestea sunt negru pe alb. \n                                                                                             19                                                                                          \n     \nDacă mă atacați pe mine, ca persoană, sau partidul din care \nfac parte, și spuneți că asta este socialism, asta nu înseamnă automat \ncă este adevărat și nu înseamnă că aveți dreptate. Dimpotrivă! Dacă vă \ndoriți o societate mai liberă și mai de dreapta trebuie tocmai să nu ne \nmai batem joc de taxele și impozitele oamenilor și să nu mai creăm \nbeneficii speciale pentru câțiva privilegiați care sunt  puși în funcții \npolitice. \nȘi asta este tot ce ne dorim. \nȘi  încă  un  lucru.  Proiectul  dumneavoastră  care  trece  pe \nrepede înainte prin toate comisiile sau, mă rog, comisiile relevante, \nnici măcar n-are avize de la Consiliul Legislativ și de la... nimic. A \nfost pus ieri pe ordinea de zi, cu termen de primire puncte de vedere \nazi. De ieri până azi. Pentru o chestiune pe care, haideți să fim serioși, \nnu  ajută  decât  minoritatea  care  se  află  vremelnic  în  Consiliul  de \nadministrație al ASF. \nȘi pentru lucrurile acestea nu doar că nu mi-e rușine... \nDoamna Carmen-Ileana Mihălcescu: \nMulțumesc. \nDomnul Claudiu-Iulius-Gavril Năsui (de la tribună): \n...sunt mândru. \nDoamna Carmen-Ileana Mihălcescu: \nMulțumesc frumos. \nDomnul Claudiu-Iulius-Gavril Năsui (de la tribună): \nȘi o să fac asta și în viitoarea legislatură... \n                                                                                             20                                                                                          \n     \nDoamna Carmen-Ileana Mihălcescu: \nDomnule Roman... \nDomnul Claudiu-Iulius-Gavril Năsui (de la tribună): \n...și în oricare legislatură mă voi afla aici... \nDoamna Carmen-Ileana Mihălcescu: \n...vă rog să interveniți cu un drept la replică. \nDomnul Claudiu-Iulius-Gavril Năsui (de la tribună): \n...să combat aceste privilegii pe care le faceți pentru prietenii \ndumneavoastră politici. \nMulțumesc. (Aplauze.) \nDoamna Carmen-Ileana Mihălcescu: \nDar vă rog să nu generați un alt drept la replică, vă rog foarte \nmult. \nMulțumesc. \nDomnul Florin-Claudiu Roman (de la tribună): \nNu, doamnă președinte, nu voi vorbi despre Troțki, că tocmai \nl-am auzit pe noul Troțki din USR. (Râsete.) \nMi-am amintit de discursurile lui Troțki, bolșevicul, care sunt \ncopie la indigo cu ceea ce a spus antevorbitorul meu. \nAm să încerc să-i explic domnului, tovarășului deputat Năsui, \nceea  ce  nu  va  pricepe  niciodată  și  ceea  ce  el  prezintă  ca  fiind \nprivilegii. \n                                                                                             21                                                                                          \n     \nDacă n-ați fi un – haideți, să nu folosesc un termen dur – un \nom care... \nPuneți mâna pe carte și citiți legea! \nVeți observa, veți observa, domnule deputat, că întotdeauna, \ncu  o  scurtă  perioadă,  de  2  ani  de  zile,  membrii...  Consiliului  de \nsupraveghere  se  numește,  nu  consiliu  de  administrație.  Nu  e  o \nsocietate comercială, e o autoritate de reglementare. \nDeci prima lecție pe care v-o dau astăzi de la tribună este să \nfaceți  diferența  între  o  societate  comercială,  cu  un  consiliu  de \nadministrație, și o autoritate de reglementare condusă de un consiliu \nde supraveghere. (Vociferări.) \nÎn altă ordine de idei, până acum 4 ani de zile, tot ceea ce \nînsemna autoritate de pe piața bancară – ASF, CNVM, chiar și BNR – \ndacă vă uitați în lege veți observa că nu erau trași la răspundere penală \npentru vot, domnule Năsui. Pentru votul pe care îl exprimă. \nȘi este peste tot în lume așa. Și am să vă explic și de ce, ca să \npricepeți și dumneavoastră, că văd că pricepeți mai greu. (Vociferări.) \nNu poți să te duci să aplici o sancțiune care înseamnă 1% din \ncapitalul social, unei firme de asigurări care are un capital social de \nsute de milioane de euro, fără să stai cu sabia deasupra capului că \ncineva din piață are suficienți bani să plătească tot ceea ce înseamnă \nparte de atac public. \nTrebuie să iei decizii corecte, și atunci trebuie să fii protejat \nde lege, pentru vot! \n                                                                                             22                                                                                          \n     \nEste  a  doua  lecție  pe  care  v-o  dau,  pentru  că  nu  faceți \ndiferența între una și alta. \nA treia chestiune pe care am să v-o spun, domnule Năsui. \nÎmi asum integral acest proiect de lege. Și știu exact ce-am \nscris acolo. \nDe exemplu, am trecut un articol în care am spus că paza \ntrebuie  asigurată  de  jandarmerie.  Știți  de  ce?  Știți  de  ce?  Vreți  să \nrămână aceeași firmă privată care a căpușat ASF? Asta vreți? Asta vă \nderanjează? \nV-ați băgat pe un teren pe care dumneavoastră vreți să păreți \ncă-l cunoașteți. \nNu-l cunoașteți, domnule Năsui, îmi pare foarte rău. \nDar nu doar că nu-l cunoașteți, atât timp cât faceți o confuzie \ngravă între o autoritate de reglementare independentă și o societate \ncomercială,  între  un  consiliu  de  supraveghere  și  un  consiliu  de \nadministrație, înțeleg foarte clar că habar nu aveți pe ce lume trăiți. \nVă  mai  rog,  pentru  ultima  dată,  terminați  cu  populismele. \nDacă vreți să fiți în conducerea acestei țări, dumneavoastră trebuie să \nfaceți dovada că sunteți pregătit! Or, atâta timp cât, vă repet, nu faceți \ndiferența între o societate comercială și o autoritate de reglementare, \ncare  trebuie  să  fie  independentă,  domnule  Năsui,  și  unde \ndumneavoastră v-ați trimis reprezentant, atâta timp cât nu înțelegeți, \natâta  timp  cât  nu  înțelegeți  care  e  diferența  între  consiliul  de \nadministrație al unei societăți comerciale și consiliul de supraveghere, \natâta timp cât nu înțelegeți că într-o democrație puternică autoritățile \n                                                                                             23                                                                                          \n     \nde  reglementare  trebuie  susținute  prin  lege,  tocmai  ca  să  nu  fie \ncoruptibile,  înseamnă  că  de  fapt  principiul  dumneavoastră  de  viață \neste: „Cine a stat 5 ani la ruși nu poate gândi ca Bush!”. \nÎmi pare foarte rău pentru dumneavoastră, chiar vă credeam \nun om pregătit. Mi-am dat seama că sunteți praf și pulbere! \nDoamna Carmen-Ileana Mihălcescu: \nMulțumesc. \n \nDupă exercitarea votului \n(În continuare, conducerea ședinței a fost preluată de domnul \nsenator Robert-Marius Cazanciuc, vicepreședinte al Senatului.) \nDomnul Robert-Marius Cazanciuc: \nStimați colegi, \nSala, aproape plină. Așa că reluăm lucrările. \nAvem procesul-verbal? \nDomnul Mario-Ovidiu Oprea (din sală): \nDa. \nDomnul Robert-Marius Cazanciuc: \nDa? \nVă rog, domnul senator Mario Oprea. \nRezultatul votului. \nDomnul Mario-Ovidiu Oprea (de la tribună): \nBună ziua, tuturor! \n                                                                                             24                                                                                          \n     \nDau  citire  procesului-verbal  referitor  la  rezultatul  votului \nexprimat  de  către  deputați  și  senatori  cu  privire  la  numirea \npreședintelui  Autorității  Naționale  pentru  Administrare  și \nReglementare în Comunicații. \nBirourile  permanente  ale  celor  două  Camere  ale \nParlamentului,  în  temeiul  art.  44  alin.  (4)  din  Regulamentul \nactivităților comune ale Camerei Deputaților și Senatului, republicat, \nau procedat la verificarea și numărarea voturilor exprimate prin vot \nsecret cu buletine, de către deputați și senatori, asupra propunerii de \nnumire  în  funcția  de  președinte  al  Autorității  Naționale  pentru \nAdministrare  și  Reglementare  în  Comunicații,  și  au  constatat \nurmătoarele: \n- Numărul total al deputaților și senatorilor: 464; \n- Numărul deputaților și senatorilor prezenți: 322; \n- Numărul total de voturi exprimate: 322; \n- Numărul de voturi anulate: 3; \n- Numărul total de voturi valabil exprimate: 319. \nDupă  verificarea  și  numărarea  voturilor  au  rezultat \nurmătoarele: \nDomnul Stoica Vlad Ștefan:  \n- voturi pentru: 283; \n- voturi contra: 36. \nDoamna Catrina Maria-Manuela: \n- voturi pentru: 12; \n- voturi contra: 307. \n                                                                                             25                                                                                          \n     \nDomnul Smeeianu Ion: \n- voturi pentru: 1; \n- voturi contra: 318. \nDomnul Rozolea Mircea Valentin: \n- voturi pentru: 23; \n- voturi contra: 296. \nCa urmare, Birourile permanente au constatat că este întrunită \nmajoritatea de voturi necesară pentru numirea domnului Stoica Vlad \nȘtefan  în  funcția  de  președinte  al  Autorității  Naționale  pentru \nAdministrare și Reglementare în Comunicații, pentru perioada rămasă \na mandatului de 6 ani început în data de 11 mai 2017. \nMulțumesc. \nDomnul Robert-Marius Cazanciuc: \nDa. \nMulțumesc domnului senator Mario Oprea. \nStimați colegi, \nAșa cum am fost deja informați, potrivit rezultatului votului, \nParlamentul  României  a  hotărât  numirea  domnului  Vlad  Stoica  în \nfuncția de președinte al ANCOM. \nÎi dorim succes și înțelepciune într-o misiune complicată în \naceste vremuri! \nStimați colegi, \nOrdinea de zi a fost epuizată. \nDeclar  închisă  ședința  comună  a  Camerei  Deputaților  și \nSenatului. \n                                                                                             26                                                                                          \n     \nSă ne revedem sănătoși! \n \nȘedința s-a încheiat la ora 15,16. \n \n \n "
    },
    "49": {
        "start_text": "Domnul Mario-Ovidiu Oprea :",
        "start_index": -1,
        "end_text": "Domnul Robert-Marius Cazanciuc:",
        "end_index": -1,
        "text": "                                                                1                                                                                          \n     \n13 octombrie 2020 – ședință comună \n \n \nS U M A R \n \n1.  Numirea  președintelui  Autorității  Naționale  3. \npentru Administrare și Reglementare în Comunicații \n(ANCOM). \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n \nS T E N O G R A M A \nȘedinței comune  \na Camerei Deputaților și Senatului \ndin ziua de 13 octombrie 2020 \n \nȘedința a început la ora 13,03. \nLucrările ședinței au fost conduse de domnul senator Robert-\nMarius Cazanciuc, vicepreședinte al Senatului, și de doamna deputat \nCarmen-Ileana  Mihălcescu,  vicepreședinte  al  Camerei  Deputaților, \nasistați  de  domnul  deputat  Iulian  Iancu,  secretar  al  Camerei \nDeputaților, și de domnul senator Mario-Ovidiu Oprea, secretar al \nSenatului. \nDomnul Robert-Marius Cazanciuc: \nBucuria  acestei  revederi  nu  va  dura  foarte  mult  în  sala  de \nplen, după cum știți deja. \nDoamnelor și domnilor deputați și senatori, \nDeclar  deschisă  ședința  comună  de  astăzi  a  Senatului  și \nCamerei Deputaților. \nStimați colegi, \nOrdinea  de  zi,  programul  de  lucru,  precum  și  formula  de \ndesfășurare  pentru  ședința  comună  au  fost  stabilite  de  Birourile \npermanente ale celor două Camere, cu participarea liderilor grupurilor \nparlamentare și sunt afișate pe site-urile celor două Camere. \n                                                                                             3                                                                                          \n     \nProgramul de lucru va dura până la finalizarea ordinii de zi. \nPe ordinea de zi astăzi avem numirea președintelui Autorității \nNaționale pentru Administrare și Reglementare în Comunicații. \nStimați colegi, \nCu privire la desfășurarea votului secret cu buletine, Birourile \npermanente reunite, cu participarea liderilor grupurilor parlamentare, \npropun următoarea procedură. \nExercitarea votului secret cu buletine de vot se va face pe \ngrupuri  parlamentare,  în  sala  Biroului  permanent  al  Camerei \nDeputaților, Sala „Barbu Catargiu”, de la nivelul P1, după următorul \nprogram: \n13,30-14,05  –  Grupurile  parlamentare  ale  PSD,  precum  și \nsenatorii și deputații neafiliați; \n14,05-14,15 – Grupul parlamentar al minorităților naționale \ndin Camera Deputaților; \n14,15-14,35 – Grupurile parlamentare ale PNL; \n14,35-14,50 – Grupurile parlamentare ale USR; \n14,50-15,05 – Grupurile parlamentare ale UDMR; \n15,05-15,15 – Grupul parlamentar PRO România din Camera \nDeputaților; \n15,15-15,25  –  Grupul  parlamentar  al  PMP  din  Camera \nDeputaților. \nStimați colegi, \n                                                                                             4                                                                                          \n     \nÎn  sala  de  vot  „Barbu  Catargiu”  vor  fi  prezenți  permanent \nchestorii  care  înmânează  buletinele  de  vot  și  secretarul  care \nconsemnează prezența parlamentarilor la vot. \nCum spuneam, avem pe ordinea de zi numirea în funcția de \npreședinte  al  Autorității  Naționale  pentru  Administrare  și \nReglementare în Comunicații. \nRaportul  comun  al  Comisiilor  pentru  comunicații  și \ntehnologia  informației,  ale  celor  două  Camere  ale  Parlamentului,  a \nfost afișat pe paginile de Internet ale celor două Camere. \nDin  partea  celor  două  comisii  de  specialitate,  o  rog  pe \ndoamna deputat Ionela Dobrică să ne prezinte raportul. \nDoamna Ionela Viorela Dobrică (de la tribună): \nRaport comun cu privire la numirea în funcția de președinte \nal  Autorității  Naționale  pentru  Administrare  și  Reglementare  în \nComunicații – ANCOM. \nÎn urma procedurii de selecție, membrii celor două comisii au \nconstatat că următorii candidați îndeplinesc condițiile prevăzute la art. \n11 alin. (3) și (4) din Ordonanța de urgență a Guvernului nr. 22/2009 \nprivind  înființarea  Autorității  Naționale  pentru  Administrare  și \nReglementare în Comunicații, aprobată prin Legea nr. 113/2010, cu \nmodificările și completările ulterioare, astfel: \n- Stoica Vlad Ștefan; \n- Catrina Manuela-Maria; \n- Smeeianu Ion  \n- Rozolea Mircea Valentin. \n                                                                                             5                                                                                          \n     \nAnexa nr. 1 cuprinde dosarele candidaților care îndeplinesc \ncondițiile prevăzute la art. 11 alin. (3) și (4) din Ordonanța de urgență \na  Guvernului  nr.  22/2009  privind  înființarea  Autorității  Naționale \npentru  Administrare  și  Reglementare  în  Comunicații,  aprobată  prin \nLegea nr. 113/2010, cu modificările și completările ulterioare. \nAnexa  nr.  2  cuprinde  dosarele  candidaților  care  nu \nîndeplinesc condițiile prevăzute în ordonanța anterior menționată. \nVă mulțumesc. \nDomnul Robert-Marius Cazanciuc: \nDa. \nStimați colegi, \nDacă sunt intervenții? \nVă rog, Grupul USR. \nDomnul Cătălin Drulă (de la tribună): \nDa. \nMulțumesc, domnule președinte. \nIată  o  sală  plină  de  parlamentari,  voie  bună,  pumnii  se \nciocnesc. E ca o reuniune, așa, după vacanță. \nCare  e  motivul  important  al  acestei  reuniuni?  (Vociferări.) \nArde  undeva?  E  urgență?  Măsuri  pe  timp  de  pandemie,  sociale, \neconomice? Nu. (Vociferări.) \nMotivul este același care domină clasa politică de 30 de ani – \ntrocul cu funcții. (Vociferări.) \n                                                                                             6                                                                                          \n     \nLa  ANCOM  și-a  dat  demisia  domnul  Grindeanu,  care  e \nnumărul 2 în PSD, acum. \nBineînțeles, 3 ani de zile a respectat legea și a fost apolitic, \nnu-i așa? \nCă toți știm că legile, de fapt, sunt un pic la mișto și toate \ncriteriile astea. \nDar  și-a  dat  demisia  într-un  final  pentru  că  era  în \nincompatibilitate deja de două luni. \nCare e urgența? \nAvem 2 vicepreședinți care pot prelua cu puteri depline acest \nmandat, iar noul Parlament, legitim, mandatat și ales de români – și \nda, voi, de la PSD, v-ați pierdut legitimitatea în acest Parlament – ar fi \nputut să aleagă un președinte, o persoană care să nu fie politică, care \nsă fie un profesionist în domeniu. \nAșa a fost creată această autoritate, ANCOM. Dacă, iarăși, nu \ntratăm lucrurile la mișto, da? \nÎn 2009, Comisia Europeană ne-a spus că trebuie reglementat \nacest domeniu, o piață de miliarde, acum este și miza 5G pe masă, de \ncătre o autoritate autonomă. \nGrabă,  toți  parlamentarii  vin  să  alegem  pe  cineva  care  e \ndinainte determinat. Știm cu toții că va ieși de aici fostul șef de cabinet \nal domnului Ponta. (Vociferări.) \nPe partea PNL – că tot am vorbit mai devreme despre PSD și \nPNL – nu văd niciun fel de opoziție la această mișcare. N-am văzut să \n                                                                                             7                                                                                          \n     \nfie  vreun  candidat.  Înțeleg  că  sunt  de  acord.  Înțeleg  că  și  domnul \nOrban e de acord. \nDe altfel, și cu Legea care punea un consiliu de 7 oameni, ca \nsă fie mai multe poziții, că sunt mai multe funduri de oameni care cad \npe lângă Parlament și nu mai vin aici pe aceste scaune, era de acord \nPNL. (Vociferări.) \nNu și-a obținut acordul de la președintele Iohannis, al cărui \ngest îl salut, că a atacat la CCR acea lege. \nDar, între timp, mergem înainte cu această numire - pe repede \nînainte - care n-are absolut niciun sens în acest moment, în contextul \nîn  care  ne  aflăm.  Avem  doi  oameni  profesioniști  pe  funcțiile  de \nvicepreședinte, au zeci de ani vechime în instituție. \nÎn aceste condiții, noi, cei de la USR, îl vom vota pe singurul \ncandidat care a reușit să treacă de furcile caudine ale comisiei și să \najungă la plen, care nu e un candidat al PSD, că v-ați pus acolo 3 \ncandidați, dar numai unul e cel ales – fostul șef de cabinet al domnului \nPonta. (Vociferări.) \nVom vota un om care are experiență în domeniul privat, a \nlucrat la o companie mare de telecomunicații și are un CV solid. \nDin păcate, aici s-a făcut o mascaradă. Văd că și colegii de la \nPNL... (Vociferări.) \nUnde e liderul dumneavoastră de grup? Poate are o poziție pe \ntema  asta.  Ce  părere  aveți  despre  faptul  că  PSD  își  pune  omul  la \nANCOM? Ce îndemn de vot aveți astăzi? Îl votați pe Vlad Stoica? \n                                                                                             8                                                                                          \n     \n(Vociferări.)  E  OK,  nu?  Sunteți  în  opoziție  față  de  PSD.  Nu  vă \nînțelegeți. Am înțeles. \nEi,  românii  văd  lucrurile  astea...  (Vociferări.)  ...oricât \nîncercați, oricâți bani pompați în presă – câte 200 de milioane – și așa \nmai departe. \nȘi o să vedeți asta și la votul din 6 decembrie. \nVă mulțumesc. \nDomnul Robert-Marius Cazanciuc: \nDa. \nMulțumesc. \nNoi, de la PSD, vă salutăm cu respect pe dumneavoastră, de \nla USR, prin domnul Simonis. \nVă rog. \nDomnul Alfred-Robert Simonis (de la tribună): \nMulțumesc, domnule președinte, doamnă președinte. \nÎn  primul  rând,  aș  spune  că  legitimitatea  Partidului  Social \nDemocrat n-o stabiliți dumneavoastră, stimați colegi de la USR. Mai \nales că au stabilit românii, în urmă cu două săptămâni, legitimitatea \nfiecăruia dintre noi. \nOr,  în  dreptul  nostru  scrie  1.450  de  primari;  la \ndumneavoastră, vreo 35. \nDe acolo vă luați legitimitatea! (Aplauze.) Din voturi, nu din \nstrigat la Parlament! (Aplauze.) \n                                                                                             9                                                                                          \n     \nPe de altă parte, dumneavoastră ați dat argumente suficiente \npentru care e nevoie urgentă de această numire – „piață de miliarde”, \n„5G”. Citez din dumneavoastră. \nPăi, nu e important ca pe lângă cei doi profesioniști, pe care \ntot Partidul Social Democrat i-a desemnat – uite, asta uitați să spuneți \n–  să  mai  punem  unul,  al  treilea,  să  se  ocupe  de  această  piață  de \nmiliarde, de implementarea 5G și de alte chestiuni importante? \nCât despre necesitatea în grabă de a vota, păi, am și o eu o \nîntrebare,  stimați  colegi  de  la  USR.  Tocmai  s-a  încheiat  plenul \nCamerei Deputaților. Plen al Camerei Deputaților, unde un deputat al \nUSR și-a dat demisia. (Vociferări.) \nAstăzi  ați  trimis  înlocuirea  acelui  deputat  cu  un  alt  coleg \ndeputat și mâine vreți să-l validați. \nCare  e  graba?  De  ce  nu  lăsăm  ca  Parlamentul  viitor  să \nhotărască, eventual? (Vociferări.) \nCând e vorba de colegii dumneavoastră e grabă. \nEventual, sperați că veți câștiga alegerile și că veți putea să \nnumiți dumneavoastră pentru un rest de mandat. \nEu  vreau  să  vă  reamintesc  așa.  Mandatul  președintelui \nANCOM a început în urmă cu 2 ani și jumătate, în acest Parlament. \nExistă un rest de mandat, de 2 ani și jumătate, și este atributul acestui \nParlament să dea restul de mandat, să pună omul pe restul de mandat. \nE simplu. (Aplauze.) \nDomnul Robert-Marius Cazanciuc: \nDa. \n                                                                                             10                                                                                          \n     \nMulțumesc. \nDin partea Grupului minorităților, domnul deputat Grosaru, \nvă rog. \nDomnul Andi-Gabriel Grosaru (de la tribună): \nDomnule președinte, \nStimați colegi, \nTrebuie  să  facem  o  mențiune.  În  primul  rând,  pentru \ncorectitudine. \nPoate unii dintre colegii noștri sunt în continuare în vacanță, \ndar Camera Deputaților... Parlamentul României a lucrat și în sesiune \nextraordinară. \nDeci nu am fost în vacanță. \nVă mulțumesc. \nDomnul Robert-Marius Cazanciuc: \nMulțumesc. \nDacă nu mai sunt alte intervenții, stimați colegi, luăm act de \nraportul comun întocmit de cele două comisii de specialitate. \nȘi vă reamintesc, conform art. 99 din Regulamentul comun al \nCamerei  și  Senatului,  pentru  numirea  președintelui  Autorității \nNaționale pentru Administrare și Reglementare în Comunicații, votul \neste secret și se exprimă prin buletine de vot care vor fi completate \nconform propunerilor din raportul comisiilor. \n                                                                                             11                                                                                          \n     \nPentru  a  fi  aprobată  numirea  președintelui  Autorității \nNaționale  pentru  Administrare  și  Reglementare  în  Comunicații  este \nnecesar votul majorității senatorilor și deputaților prezenți. \nStimați colegi, \nAm finalizat dezbaterile. \nVă reamintesc modalitatea de vot în cazul votului secret cu \nbuletine de vot. \nÎn Sala „Barbu Catargiu” este amplasată urna de vot. \nFiecare deputat și senator va primi buletinul de vot. \nSenatorul și deputatul votează pentru numire lăsând neatinse \nnumele și prenumele persoanei propuse pentru a fi numită și votează \ncontra numirii tăind numele persoanei propuse. \nSunt nule buletinele de vot care nu poartă ștampila de control \nși cele pe care numărul candidaților, ale căror nume nu au fost tăiate, \ndepășește numărul funcțiilor pentru care se face alegerea. \nCu  aceste  precizări,  stimați  colegi,  urmează  exprimarea \nvotului. \nÎi  invit  pe  domnii  chestori  în  sala  Biroului  permanent  al \nCamerei, „Barbu Catargiu”. \nGrupurile  parlamentare  vor  vota  conform  programului \nanunțat anterior. \nVă rog, chestorii. \n(Domnul  deputat  Florin-Claudiu  Roman  solicită  să  ia \ncuvântul.) \nO chestiune de procedură, domnul Roman, vă rog. \n                                                                                             12                                                                                          \n     \nDomnul Florin-Claudiu Roman (de la tribună): \nMulțumesc, domnule președinte. \nDoamnelor și domnilor colegi, \nBolșevismul  are  o  nouă  culoare  politică  în  Parlamentul \nRomâniei prin Uniunea Salvați România. (Râsete.) \nDomnul  deputat  sau  tovarășul  deputat  Claudiu  Năsui,  „un \nbăiat din stele”, cum se spune în popor, a venit să ne spună astăzi că \npoate fi cel mai mare lansator de fake news din Parlamentul României. \nSă vii să faci acuzații mizerabile spunând că o autoritate de \nreglementare  independentă  trebuie  ținută  sub  sfera  intereselor \noperatorilor de pe piață înseamnă bolșevism, domnule Năsui. \nEu  credeam  că  cine  a  stat 5  ani  la  ruși  nu  poate  gândi  ca \nBush, dar am văzut că sunteți mai socialist și mai bolșevic decât foarte \nmulți dintre cei care sunt reprezentanți ai acestui sistem. \nCum  puteți  dumneavoastră,  vă  întreb,  să  spuneți  asemenea \nminciuni, împreună cu Vlad Voiculescu? Cum puteți? \nDumneavoastră știți că în Legea de funcționare a ASF existau \naceste prevederi? \nÎncercați să mințiți poporul spunând că liberalii dau privilegii. \nSă vă fie rușine, domnule Năsui! \nDacă pentru dumneavoastră un reprezentant al unei autorități \nde reglementare, din Franța, din Germania, din Italia, de unde doriți \ndumneavoastră,  are  dreptul  să-i fie decontată  diurna dacă  nu  stă  în \nBucurești și dacă domiciliază în altă parte, cum puteți să mințiți în \nhalul ăsta? Chiar nu mai aveți rușine? \n                                                                                             13                                                                                          \n     \nCum  puteți  dumneavoastră  să  nu  înțelegeți  că  pe  piața \nasigurărilor cei care controlează societățile de asigurări nu pot fi ca \nnivel  de  salarizare  sub  cei  pe  care  îi  controlează...?  Dacă  nu  vrem \ncorupție, domnule Năsui. \nSau vreți corupție? \nCe vreți? Ca să înțelegem. \nAveți o teorie bolșevică, îmi pare foarte rău să vă spun. \nAveți o teorie socialistă, aveți o teorie stângistă. \nȘi faceți asta doar din disperare. Pentru că la recentele alegeri \nprocentul dumneavoastră este la limită pentru intrarea în Parlament ca \nalianță. \nChiar nu mai aveți rușine? Chiar nu puteți să vă opriți din \ntăvălugul minciunilor pe care le rostogoliți în mediul online? \nAm sperat ca dumneavoastră, ca fiind un parlamentar tânăr, \nsă aveți puterea să recunoașteți ceea ce trebuie și ceea ce nu trebuie. \nVeniți și spuneți, știm noi cum fac, își mută domiciliul. \nPăi, ați făcut dumneavoastră? Sau de unde știți treaba asta? \n(Vociferări.) \nChiar nu mai aveți rușine? Pentru dumneavoastră chiar toate \nautoritățile statului trebuie călcate în picioare? (Vociferări.) \nDomnule Năsui, lăsați populismul deoparte! V-am mai spus \nde vreo două-trei ori și am tăcut, sperând că ați înțeles că nu puteți \ncălca în picioare orice în țara asta. \n                                                                                             14                                                                                          \n     \nLegea  spune  foarte  clar  –  autoritatea  de  reglementare,  cea \ncare controlează piața, trebuie să aibă o salarizare corespunzătoare cu \ncei de pe piață. Știți de ce? Pentru că așa spune legea, domnule Năsui. \nNu vă convine, modificați legea. \nDar asta spune legea, domnule Năsui, nu altceva. \nNu mai faceți populisme și ipocrizie de 2 bani! \nÎmi pare foarte rău că am crezut odată că aveți caracter! Nu \naveți, domnule Năsui! (Aplauze. Vociferări.) \nDomnul Robert-Marius Cazanciuc: \nStimați colegi, \nInvit  membrii  Birourilor  permanente  la  Sala  „Barbu \nCatargiu”. \nDeci membrii Birourilor celor două Camere vă rog, la Sala \n„Barbu Catargiu”. \n(Domnul deputat Claudiu-Iulius-Gavril Năsui solicită să ia \ncuvântul.) \n(În  continuare,  conducerea  ședinței  a  fost  preluată  de \ndoamna  deputat  Carmen-Ileana  Mihălcescu,  vicepreședinte  al \nCamerei Deputaților.) \nDoamna Carmen-Ileana Mihălcescu: \nDrept la replică, domnul Năsui, vă rog. \nDomnul Claudiu-Iulius-Gavril Năsui (de la tribună): \nMulțumesc frumos, doamnă președinte, pentru acest drept la \nreplică. \n                                                                                             15                                                                                          \n     \nÎn primul rând, subiectul era ANCOM, altă instituție căpușată \npolitic, după cum foarte bine știți. \nȘi, domnule Roman, știți foarte bine ce ați făcut. \nDomnul Florin-Claudiu Roman (din sală): \nCe-am făcut? \nDomnul Claudiu-Iulius-Gavril Năsui (de la tribună): \nAți introdus un proiect de lege, acum 3 zile, pe care l-ați pus \npe repede înainte, astăzi, în Comisia pentru buget, finanțe... \nDomnul Florin-Claudiu Roman (din sală): \nEu? \nDomnul Claudiu-Iulius-Gavril Năsui (de la tribună): \nÎn Biroul permanent, a fost pus ieri. Astăzi a fost convocată \nComisia  pentru  buget,  finanțe,  cu  proiectul  dumneavoastră,  semnat \nnumai de dumneavoastră, în care se află noi privilegii, noi beneficii... \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n...noi beneficii pentru membrii Consiliului de administrație al \nASF. \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n                                                                                             16                                                                                          \n     \nAnume? Stați să vă spun. \nNu vă... nu vă impacientați, că toate lucrurile se află și toate \nlucrurile sunt scrise. \nDoamna Carmen-Ileana Mihălcescu: \nAveți la dispoziție... \nDomnul Claudiu-Iulius-Gavril Năsui (de la tribună): \nAm avut speranța... \nDoamna Carmen-Ileana Mihălcescu: \n... două minute. Mai puțin de două minute... \nDomnul Claudiu-Iulius-Gavril Năsui (de la tribună): \n...că ați semnat un lucru fără să-l știți. \nDoamna Carmen-Ileana Mihălcescu: \n...pentru drept la replică. \nDomnul Claudiu-Iulius-Gavril Năsui (de la tribună): \nDar, după vehemența dumneavoastră, văd că chiar susțineți \ncu  aplomb  să  fie  privilegiile...  (Vociferări.)  ...pentru  cei  mai  mari \nbugetari de lux ai României și mai mari. \nȘi mai aveți tupeul, apoi, să spuneți că noi suntem bolșevici?! \n(Vociferări.) \nDumneavoastră  vreți  să  dați  din  banii  poporului,  din  banii \ncontribuabililor,  din  banii  oamenilor  care  plătesc  taxe  și  impozite, \nprivilegii mai mari! Și cei care sunt socialiști sunt USR? (Vociferări.) \nFals! \n                                                                                             17                                                                                          \n     \nSocialiștii sunt cei care iau de la toată lumea, de la cei care \nmuncesc  în  economia  reală,  prin  taxe  și  impozite  și  dau  unei \nnomenclaturi. Unei nomenclaturi politice ca aceea pe care o salvați \ndumneavoastră. \nPuteți  să  spuneți  ce  calomnii  doriți  dumneavoastră  și \nminciuni de Antena 3! Nu vă fac cinste, așa cum nici acest proiect de \nlege nu vă face cinste! \nDacă  aveți  pic  de  respect  pentru  poporul  român,  pentru \ncontribuabil, pentru liberalism și pentru orice ce-ar putea să însemne \nPNL  sau  de  dreapta  în  România,  veți  susține  eliminarea  acelui \namendament rușinos. \nUn amendament prin care – ca să fie clar pentru toată lumea \n– membrii Consiliului de administrație al ASF câștigă diurne în plus, \ndrepturi în plus, în cazul în care nu-și pun domiciliul în București. \nMă întrebați pe mine cine nu-și pune domiciliul în București? \nFaceți o mică investigație... (Vociferări.) \nPăi, nu. Nici eu. \nDoamna Carmen-Ileana Mihălcescu: \nAți  depășit  cele  două  minute,  domnule  Năsui,  vă  rog  să \nîncheiați. \nDomnul Claudiu-Iulius-Gavril Năsui (de la tribună): \nDar, ce, dreptul la replică e de doar două minute? \nDoamna Carmen-Ileana Mihălcescu: \nDreptul la replică e de două minute. \n                                                                                             18                                                                                          \n     \nMulțumesc. \nDomnul Claudiu-Iulius-Gavril Năsui (de la tribună): \nDar atacul poate să fie mai mult decât replica?! (Râsete.) \nDoamna Carmen-Ileana Mihălcescu: \nAcesta este regulamentul. \nDomnul Claudiu-Iulius-Gavril Năsui (de la tribună): \nAdică trebuie să existe o proporționalitate. \nDoamna Carmen-Ileana Mihălcescu: \nVreți să-l ignorați, înțeleg. \nVă rog, continuați. \nDomnul Claudiu-Iulius-Gavril Năsui (de la tribună): \nBun. Doar voiam să  menționez faptul că acest proiect este \nunul rușinos, care trece de data asta și cu susținerea PSD și a PNL. O \nfrăție pe care am mai văzut-o și care aș spera că se va termina sau că \ns-a terminat. \nȘi, da, socialism înseamnă să iei de la cei care produc, să iei \nprin taxe și impozite, și să dai unei minorități care se întâmplă să fie \nvremelnic la putere și să aibă influență politică. \nOr, proiectul acesta de lege exact asta face. \nȘi nu face doar asta, face chiar mai mult de atât. Mai reduce \nși  răspunderea  penală  și  civilă  pentru  membrii  Consiliului  de \nadministrație al ASF. \nToate lucrurile acestea sunt negru pe alb. \n                                                                                             19                                                                                          \n     \nDacă mă atacați pe mine, ca persoană, sau partidul din care \nfac parte, și spuneți că asta este socialism, asta nu înseamnă automat \ncă este adevărat și nu înseamnă că aveți dreptate. Dimpotrivă! Dacă vă \ndoriți o societate mai liberă și mai de dreapta trebuie tocmai să nu ne \nmai batem joc de taxele și impozitele oamenilor și să nu mai creăm \nbeneficii speciale pentru câțiva privilegiați care sunt  puși în funcții \npolitice. \nȘi asta este tot ce ne dorim. \nȘi  încă  un  lucru.  Proiectul  dumneavoastră  care  trece  pe \nrepede înainte prin toate comisiile sau, mă rog, comisiile relevante, \nnici măcar n-are avize de la Consiliul Legislativ și de la... nimic. A \nfost pus ieri pe ordinea de zi, cu termen de primire puncte de vedere \nazi. De ieri până azi. Pentru o chestiune pe care, haideți să fim serioși, \nnu  ajută  decât  minoritatea  care  se  află  vremelnic  în  Consiliul  de \nadministrație al ASF. \nȘi pentru lucrurile acestea nu doar că nu mi-e rușine... \nDoamna Carmen-Ileana Mihălcescu: \nMulțumesc. \nDomnul Claudiu-Iulius-Gavril Năsui (de la tribună): \n...sunt mândru. \nDoamna Carmen-Ileana Mihălcescu: \nMulțumesc frumos. \nDomnul Claudiu-Iulius-Gavril Năsui (de la tribună): \nȘi o să fac asta și în viitoarea legislatură... \n                                                                                             20                                                                                          \n     \nDoamna Carmen-Ileana Mihălcescu: \nDomnule Roman... \nDomnul Claudiu-Iulius-Gavril Năsui (de la tribună): \n...și în oricare legislatură mă voi afla aici... \nDoamna Carmen-Ileana Mihălcescu: \n...vă rog să interveniți cu un drept la replică. \nDomnul Claudiu-Iulius-Gavril Năsui (de la tribună): \n...să combat aceste privilegii pe care le faceți pentru prietenii \ndumneavoastră politici. \nMulțumesc. (Aplauze.) \nDoamna Carmen-Ileana Mihălcescu: \nDar vă rog să nu generați un alt drept la replică, vă rog foarte \nmult. \nMulțumesc. \nDomnul Florin-Claudiu Roman (de la tribună): \nNu, doamnă președinte, nu voi vorbi despre Troțki, că tocmai \nl-am auzit pe noul Troțki din USR. (Râsete.) \nMi-am amintit de discursurile lui Troțki, bolșevicul, care sunt \ncopie la indigo cu ceea ce a spus antevorbitorul meu. \nAm să încerc să-i explic domnului, tovarășului deputat Năsui, \nceea  ce  nu  va  pricepe  niciodată  și  ceea  ce  el  prezintă  ca  fiind \nprivilegii. \n                                                                                             21                                                                                          \n     \nDacă n-ați fi un – haideți, să nu folosesc un termen dur – un \nom care... \nPuneți mâna pe carte și citiți legea! \nVeți observa, veți observa, domnule deputat, că întotdeauna, \ncu  o  scurtă  perioadă,  de  2  ani  de  zile,  membrii...  Consiliului  de \nsupraveghere  se  numește,  nu  consiliu  de  administrație.  Nu  e  o \nsocietate comercială, e o autoritate de reglementare. \nDeci prima lecție pe care v-o dau astăzi de la tribună este să \nfaceți  diferența  între  o  societate  comercială,  cu  un  consiliu  de \nadministrație, și o autoritate de reglementare condusă de un consiliu \nde supraveghere. (Vociferări.) \nÎn altă ordine de idei, până acum 4 ani de zile, tot ceea ce \nînsemna autoritate de pe piața bancară – ASF, CNVM, chiar și BNR – \ndacă vă uitați în lege veți observa că nu erau trași la răspundere penală \npentru vot, domnule Năsui. Pentru votul pe care îl exprimă. \nȘi este peste tot în lume așa. Și am să vă explic și de ce, ca să \npricepeți și dumneavoastră, că văd că pricepeți mai greu. (Vociferări.) \nNu poți să te duci să aplici o sancțiune care înseamnă 1% din \ncapitalul social, unei firme de asigurări care are un capital social de \nsute de milioane de euro, fără să stai cu sabia deasupra capului că \ncineva din piață are suficienți bani să plătească tot ceea ce înseamnă \nparte de atac public. \nTrebuie să iei decizii corecte, și atunci trebuie să fii protejat \nde lege, pentru vot! \n                                                                                             22                                                                                          \n     \nEste  a  doua  lecție  pe  care  v-o  dau,  pentru  că  nu  faceți \ndiferența între una și alta. \nA treia chestiune pe care am să v-o spun, domnule Năsui. \nÎmi asum integral acest proiect de lege. Și știu exact ce-am \nscris acolo. \nDe exemplu, am trecut un articol în care am spus că paza \ntrebuie  asigurată  de  jandarmerie.  Știți  de  ce?  Știți  de  ce?  Vreți  să \nrămână aceeași firmă privată care a căpușat ASF? Asta vreți? Asta vă \nderanjează? \nV-ați băgat pe un teren pe care dumneavoastră vreți să păreți \ncă-l cunoașteți. \nNu-l cunoașteți, domnule Năsui, îmi pare foarte rău. \nDar nu doar că nu-l cunoașteți, atât timp cât faceți o confuzie \ngravă între o autoritate de reglementare independentă și o societate \ncomercială,  între  un  consiliu  de  supraveghere  și  un  consiliu  de \nadministrație, înțeleg foarte clar că habar nu aveți pe ce lume trăiți. \nVă  mai  rog,  pentru  ultima  dată,  terminați  cu  populismele. \nDacă vreți să fiți în conducerea acestei țări, dumneavoastră trebuie să \nfaceți dovada că sunteți pregătit! Or, atâta timp cât, vă repet, nu faceți \ndiferența între o societate comercială și o autoritate de reglementare, \ncare  trebuie  să  fie  independentă,  domnule  Năsui,  și  unde \ndumneavoastră v-ați trimis reprezentant, atâta timp cât nu înțelegeți, \natâta  timp  cât  nu  înțelegeți  care  e  diferența  între  consiliul  de \nadministrație al unei societăți comerciale și consiliul de supraveghere, \natâta timp cât nu înțelegeți că într-o democrație puternică autoritățile \n                                                                                             23                                                                                          \n     \nde  reglementare  trebuie  susținute  prin  lege,  tocmai  ca  să  nu  fie \ncoruptibile,  înseamnă  că  de  fapt  principiul  dumneavoastră  de  viață \neste: „Cine a stat 5 ani la ruși nu poate gândi ca Bush!”. \nÎmi pare foarte rău pentru dumneavoastră, chiar vă credeam \nun om pregătit. Mi-am dat seama că sunteți praf și pulbere! \nDoamna Carmen-Ileana Mihălcescu: \nMulțumesc. \n \nDupă exercitarea votului \n(În continuare, conducerea ședinței a fost preluată de domnul \nsenator Robert-Marius Cazanciuc, vicepreședinte al Senatului.) \nDomnul Robert-Marius Cazanciuc: \nStimați colegi, \nSala, aproape plină. Așa că reluăm lucrările. \nAvem procesul-verbal? \nDomnul Mario-Ovidiu Oprea (din sală): \nDa. \nDomnul Robert-Marius Cazanciuc: \nDa? \nVă rog, domnul senator Mario Oprea. \nRezultatul votului. \nDomnul Mario-Ovidiu Oprea (de la tribună): \nBună ziua, tuturor! \n                                                                                             24                                                                                          \n     \nDau  citire  procesului-verbal  referitor  la  rezultatul  votului \nexprimat  de  către  deputați  și  senatori  cu  privire  la  numirea \npreședintelui  Autorității  Naționale  pentru  Administrare  și \nReglementare în Comunicații. \nBirourile  permanente  ale  celor  două  Camere  ale \nParlamentului,  în  temeiul  art.  44  alin.  (4)  din  Regulamentul \nactivităților comune ale Camerei Deputaților și Senatului, republicat, \nau procedat la verificarea și numărarea voturilor exprimate prin vot \nsecret cu buletine, de către deputați și senatori, asupra propunerii de \nnumire  în  funcția  de  președinte  al  Autorității  Naționale  pentru \nAdministrare  și  Reglementare  în  Comunicații,  și  au  constatat \nurmătoarele: \n- Numărul total al deputaților și senatorilor: 464; \n- Numărul deputaților și senatorilor prezenți: 322; \n- Numărul total de voturi exprimate: 322; \n- Numărul de voturi anulate: 3; \n- Numărul total de voturi valabil exprimate: 319. \nDupă  verificarea  și  numărarea  voturilor  au  rezultat \nurmătoarele: \nDomnul Stoica Vlad Ștefan:  \n- voturi pentru: 283; \n- voturi contra: 36. \nDoamna Catrina Maria-Manuela: \n- voturi pentru: 12; \n- voturi contra: 307. \n                                                                                             25                                                                                          \n     \nDomnul Smeeianu Ion: \n- voturi pentru: 1; \n- voturi contra: 318. \nDomnul Rozolea Mircea Valentin: \n- voturi pentru: 23; \n- voturi contra: 296. \nCa urmare, Birourile permanente au constatat că este întrunită \nmajoritatea de voturi necesară pentru numirea domnului Stoica Vlad \nȘtefan  în  funcția  de  președinte  al  Autorității  Naționale  pentru \nAdministrare și Reglementare în Comunicații, pentru perioada rămasă \na mandatului de 6 ani început în data de 11 mai 2017. \nMulțumesc. \nDomnul Robert-Marius Cazanciuc: \nDa. \nMulțumesc domnului senator Mario Oprea. \nStimați colegi, \nAșa cum am fost deja informați, potrivit rezultatului votului, \nParlamentul  României  a  hotărât  numirea  domnului  Vlad  Stoica  în \nfuncția de președinte al ANCOM. \nÎi dorim succes și înțelepciune într-o misiune complicată în \naceste vremuri! \nStimați colegi, \nOrdinea de zi a fost epuizată. \nDeclar  închisă  ședința  comună  a  Camerei  Deputaților  și \nSenatului. \n                                                                                             26                                                                                          \n     \nSă ne revedem sănătoși! \n \nȘedința s-a încheiat la ora 15,16. \n \n \n "
    },
    "50": {
        "start_text": "Domnul Robert-Marius Cazanciuc:",
        "start_index": -1,
        "end_text": "Domnul Mario-Ovidiu Oprea :",
        "end_index": -1,
        "text": "                                                            1                                                                                          \n     \n13 octombrie 2020 – ședință comună \n \n \nS U M A R \n \n1.  Numirea  președintelui  Autorității  Naționale  3. \npentru Administrare și Reglementare în Comunicații \n(ANCOM). \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n \nS T E N O G R A M A \nȘedinței comune  \na Camerei Deputaților și Senatului \ndin ziua de 13 octombrie 2020 \n \nȘedința a început la ora 13,03. \nLucrările ședinței au fost conduse de domnul senator Robert-\nMarius Cazanciuc, vicepreședinte al Senatului, și de doamna deputat \nCarmen-Ileana  Mihălcescu,  vicepreședinte  al  Camerei  Deputaților, \nasistați  de  domnul  deputat  Iulian  Iancu,  secretar  al  Camerei \nDeputaților, și de domnul senator Mario-Ovidiu Oprea, secretar al \nSenatului. \nDomnul Robert-Marius Cazanciuc: \nBucuria  acestei  revederi  nu  va  dura  foarte  mult  în  sala  de \nplen, după cum știți deja. \nDoamnelor și domnilor deputați și senatori, \nDeclar  deschisă  ședința  comună  de  astăzi  a  Senatului  și \nCamerei Deputaților. \nStimați colegi, \nOrdinea  de  zi,  programul  de  lucru,  precum  și  formula  de \ndesfășurare  pentru  ședința  comună  au  fost  stabilite  de  Birourile \npermanente ale celor două Camere, cu participarea liderilor grupurilor \nparlamentare și sunt afișate pe site-urile celor două Camere. \n                                                                                             3                                                                                          \n     \nProgramul de lucru va dura până la finalizarea ordinii de zi. \nPe ordinea de zi astăzi avem numirea președintelui Autorității \nNaționale pentru Administrare și Reglementare în Comunicații. \nStimați colegi, \nCu privire la desfășurarea votului secret cu buletine, Birourile \npermanente reunite, cu participarea liderilor grupurilor parlamentare, \npropun următoarea procedură. \nExercitarea votului secret cu buletine de vot se va face pe \ngrupuri  parlamentare,  în  sala  Biroului  permanent  al  Camerei \nDeputaților, Sala „Barbu Catargiu”, de la nivelul P1, după următorul \nprogram: \n13,30-14,05  –  Grupurile  parlamentare  ale  PSD,  precum  și \nsenatorii și deputații neafiliați; \n14,05-14,15 – Grupul parlamentar al minorităților naționale \ndin Camera Deputaților; \n14,15-14,35 – Grupurile parlamentare ale PNL; \n14,35-14,50 – Grupurile parlamentare ale USR; \n14,50-15,05 – Grupurile parlamentare ale UDMR; \n15,05-15,15 – Grupul parlamentar PRO România din Camera \nDeputaților; \n15,15-15,25  –  Grupul  parlamentar  al  PMP  din  Camera \nDeputaților. \nStimați colegi, \n                                                                                             4                                                                                          \n     \nÎn  sala  de  vot  „Barbu  Catargiu”  vor  fi  prezenți  permanent \nchestorii  care  înmânează  buletinele  de  vot  și  secretarul  care \nconsemnează prezența parlamentarilor la vot. \nCum spuneam, avem pe ordinea de zi numirea în funcția de \npreședinte  al  Autorității  Naționale  pentru  Administrare  și \nReglementare în Comunicații. \nRaportul  comun  al  Comisiilor  pentru  comunicații  și \ntehnologia  informației,  ale  celor  două  Camere  ale  Parlamentului,  a \nfost afișat pe paginile de Internet ale celor două Camere. \nDin  partea  celor  două  comisii  de  specialitate,  o  rog  pe \ndoamna deputat Ionela Dobrică să ne prezinte raportul. \nDoamna Ionela Viorela Dobrică (de la tribună): \nRaport comun cu privire la numirea în funcția de președinte \nal  Autorității  Naționale  pentru  Administrare  și  Reglementare  în \nComunicații – ANCOM. \nÎn urma procedurii de selecție, membrii celor două comisii au \nconstatat că următorii candidați îndeplinesc condițiile prevăzute la art. \n11 alin. (3) și (4) din Ordonanța de urgență a Guvernului nr. 22/2009 \nprivind  înființarea  Autorității  Naționale  pentru  Administrare  și \nReglementare în Comunicații, aprobată prin Legea nr. 113/2010, cu \nmodificările și completările ulterioare, astfel: \n- Stoica Vlad Ștefan; \n- Catrina Manuela-Maria; \n- Smeeianu Ion  \n- Rozolea Mircea Valentin. \n                                                                                             5                                                                                          \n     \nAnexa nr. 1 cuprinde dosarele candidaților care îndeplinesc \ncondițiile prevăzute la art. 11 alin. (3) și (4) din Ordonanța de urgență \na  Guvernului  nr.  22/2009  privind  înființarea  Autorității  Naționale \npentru  Administrare  și  Reglementare  în  Comunicații,  aprobată  prin \nLegea nr. 113/2010, cu modificările și completările ulterioare. \nAnexa  nr.  2  cuprinde  dosarele  candidaților  care  nu \nîndeplinesc condițiile prevăzute în ordonanța anterior menționată. \nVă mulțumesc. \nDomnul Robert-Marius Cazanciuc: \nDa. \nStimați colegi, \nDacă sunt intervenții? \nVă rog, Grupul USR. \nDomnul Cătălin Drulă (de la tribună): \nDa. \nMulțumesc, domnule președinte. \nIată  o  sală  plină  de  parlamentari,  voie  bună,  pumnii  se \nciocnesc. E ca o reuniune, așa, după vacanță. \nCare  e  motivul  important  al  acestei  reuniuni?  (Vociferări.) \nArde  undeva?  E  urgență?  Măsuri  pe  timp  de  pandemie,  sociale, \neconomice? Nu. (Vociferări.) \nMotivul este același care domină clasa politică de 30 de ani – \ntrocul cu funcții. (Vociferări.) \n                                                                                             6                                                                                          \n     \nLa  ANCOM  și-a  dat  demisia  domnul  Grindeanu,  care  e \nnumărul 2 în PSD, acum. \nBineînțeles, 3 ani de zile a respectat legea și a fost apolitic, \nnu-i așa? \nCă toți știm că legile, de fapt, sunt un pic la mișto și toate \ncriteriile astea. \nDar  și-a  dat  demisia  într-un  final  pentru  că  era  în \nincompatibilitate deja de două luni. \nCare e urgența? \nAvem 2 vicepreședinți care pot prelua cu puteri depline acest \nmandat, iar noul Parlament, legitim, mandatat și ales de români – și \nda, voi, de la PSD, v-ați pierdut legitimitatea în acest Parlament – ar fi \nputut să aleagă un președinte, o persoană care să nu fie politică, care \nsă fie un profesionist în domeniu. \nAșa a fost creată această autoritate, ANCOM. Dacă, iarăși, nu \ntratăm lucrurile la mișto, da? \nÎn 2009, Comisia Europeană ne-a spus că trebuie reglementat \nacest domeniu, o piață de miliarde, acum este și miza 5G pe masă, de \ncătre o autoritate autonomă. \nGrabă,  toți  parlamentarii  vin  să  alegem  pe  cineva  care  e \ndinainte determinat. Știm cu toții că va ieși de aici fostul șef de cabinet \nal domnului Ponta. (Vociferări.) \nPe partea PNL – că tot am vorbit mai devreme despre PSD și \nPNL – nu văd niciun fel de opoziție la această mișcare. N-am văzut să \n                                                                                             7                                                                                          \n     \nfie  vreun  candidat.  Înțeleg  că  sunt  de  acord.  Înțeleg  că  și  domnul \nOrban e de acord. \nDe altfel, și cu Legea care punea un consiliu de 7 oameni, ca \nsă fie mai multe poziții, că sunt mai multe funduri de oameni care cad \npe lângă Parlament și nu mai vin aici pe aceste scaune, era de acord \nPNL. (Vociferări.) \nNu și-a obținut acordul de la președintele Iohannis, al cărui \ngest îl salut, că a atacat la CCR acea lege. \nDar, între timp, mergem înainte cu această numire - pe repede \nînainte - care n-are absolut niciun sens în acest moment, în contextul \nîn  care  ne  aflăm.  Avem  doi  oameni  profesioniști  pe  funcțiile  de \nvicepreședinte, au zeci de ani vechime în instituție. \nÎn aceste condiții, noi, cei de la USR, îl vom vota pe singurul \ncandidat care a reușit să treacă de furcile caudine ale comisiei și să \najungă la plen, care nu e un candidat al PSD, că v-ați pus acolo 3 \ncandidați, dar numai unul e cel ales – fostul șef de cabinet al domnului \nPonta. (Vociferări.) \nVom vota un om care are experiență în domeniul privat, a \nlucrat la o companie mare de telecomunicații și are un CV solid. \nDin păcate, aici s-a făcut o mascaradă. Văd că și colegii de la \nPNL... (Vociferări.) \nUnde e liderul dumneavoastră de grup? Poate are o poziție pe \ntema  asta.  Ce  părere  aveți  despre  faptul  că  PSD  își  pune  omul  la \nANCOM? Ce îndemn de vot aveți astăzi? Îl votați pe Vlad Stoica? \n                                                                                             8                                                                                          \n     \n(Vociferări.)  E  OK,  nu?  Sunteți  în  opoziție  față  de  PSD.  Nu  vă \nînțelegeți. Am înțeles. \nEi,  românii  văd  lucrurile  astea...  (Vociferări.)  ...oricât \nîncercați, oricâți bani pompați în presă – câte 200 de milioane – și așa \nmai departe. \nȘi o să vedeți asta și la votul din 6 decembrie. \nVă mulțumesc. \nDomnul Robert-Marius Cazanciuc: \nDa. \nMulțumesc. \nNoi, de la PSD, vă salutăm cu respect pe dumneavoastră, de \nla USR, prin domnul Simonis. \nVă rog. \nDomnul Alfred-Robert Simonis (de la tribună): \nMulțumesc, domnule președinte, doamnă președinte. \nÎn  primul  rând,  aș  spune  că  legitimitatea  Partidului  Social \nDemocrat n-o stabiliți dumneavoastră, stimați colegi de la USR. Mai \nales că au stabilit românii, în urmă cu două săptămâni, legitimitatea \nfiecăruia dintre noi. \nOr,  în  dreptul  nostru  scrie  1.450  de  primari;  la \ndumneavoastră, vreo 35. \nDe acolo vă luați legitimitatea! (Aplauze.) Din voturi, nu din \nstrigat la Parlament! (Aplauze.) \n                                                                                             9                                                                                          \n     \nPe de altă parte, dumneavoastră ați dat argumente suficiente \npentru care e nevoie urgentă de această numire – „piață de miliarde”, \n„5G”. Citez din dumneavoastră. \nPăi, nu e important ca pe lângă cei doi profesioniști, pe care \ntot Partidul Social Democrat i-a desemnat – uite, asta uitați să spuneți \n–  să  mai  punem  unul,  al  treilea,  să  se  ocupe  de  această  piață  de \nmiliarde, de implementarea 5G și de alte chestiuni importante? \nCât despre necesitatea în grabă de a vota, păi, am și o eu o \nîntrebare,  stimați  colegi  de  la  USR.  Tocmai  s-a  încheiat  plenul \nCamerei Deputaților. Plen al Camerei Deputaților, unde un deputat al \nUSR și-a dat demisia. (Vociferări.) \nAstăzi  ați  trimis  înlocuirea  acelui  deputat  cu  un  alt  coleg \ndeputat și mâine vreți să-l validați. \nCare  e  graba?  De  ce  nu  lăsăm  ca  Parlamentul  viitor  să \nhotărască, eventual? (Vociferări.) \nCând e vorba de colegii dumneavoastră e grabă. \nEventual, sperați că veți câștiga alegerile și că veți putea să \nnumiți dumneavoastră pentru un rest de mandat. \nEu  vreau  să  vă  reamintesc  așa.  Mandatul  președintelui \nANCOM a început în urmă cu 2 ani și jumătate, în acest Parlament. \nExistă un rest de mandat, de 2 ani și jumătate, și este atributul acestui \nParlament să dea restul de mandat, să pună omul pe restul de mandat. \nE simplu. (Aplauze.) \nDomnul Robert-Marius Cazanciuc: \nDa. \n                                                                                             10                                                                                          \n     \nMulțumesc. \nDin partea Grupului minorităților, domnul deputat Grosaru, \nvă rog. \nDomnul Andi-Gabriel Grosaru (de la tribună): \nDomnule președinte, \nStimați colegi, \nTrebuie  să  facem  o  mențiune.  În  primul  rând,  pentru \ncorectitudine. \nPoate unii dintre colegii noștri sunt în continuare în vacanță, \ndar Camera Deputaților... Parlamentul României a lucrat și în sesiune \nextraordinară. \nDeci nu am fost în vacanță. \nVă mulțumesc. \nDomnul Robert-Marius Cazanciuc: \nMulțumesc. \nDacă nu mai sunt alte intervenții, stimați colegi, luăm act de \nraportul comun întocmit de cele două comisii de specialitate. \nȘi vă reamintesc, conform art. 99 din Regulamentul comun al \nCamerei  și  Senatului,  pentru  numirea  președintelui  Autorității \nNaționale pentru Administrare și Reglementare în Comunicații, votul \neste secret și se exprimă prin buletine de vot care vor fi completate \nconform propunerilor din raportul comisiilor. \n                                                                                             11                                                                                          \n     \nPentru  a  fi  aprobată  numirea  președintelui  Autorității \nNaționale  pentru  Administrare  și  Reglementare  în  Comunicații  este \nnecesar votul majorității senatorilor și deputaților prezenți. \nStimați colegi, \nAm finalizat dezbaterile. \nVă reamintesc modalitatea de vot în cazul votului secret cu \nbuletine de vot. \nÎn Sala „Barbu Catargiu” este amplasată urna de vot. \nFiecare deputat și senator va primi buletinul de vot. \nSenatorul și deputatul votează pentru numire lăsând neatinse \nnumele și prenumele persoanei propuse pentru a fi numită și votează \ncontra numirii tăind numele persoanei propuse. \nSunt nule buletinele de vot care nu poartă ștampila de control \nși cele pe care numărul candidaților, ale căror nume nu au fost tăiate, \ndepășește numărul funcțiilor pentru care se face alegerea. \nCu  aceste  precizări,  stimați  colegi,  urmează  exprimarea \nvotului. \nÎi  invit  pe  domnii  chestori  în  sala  Biroului  permanent  al \nCamerei, „Barbu Catargiu”. \nGrupurile  parlamentare  vor  vota  conform  programului \nanunțat anterior. \nVă rog, chestorii. \n(Domnul  deputat  Florin-Claudiu  Roman  solicită  să  ia \ncuvântul.) \nO chestiune de procedură, domnul Roman, vă rog. \n                                                                                             12                                                                                          \n     \nDomnul Florin-Claudiu Roman (de la tribună): \nMulțumesc, domnule președinte. \nDoamnelor și domnilor colegi, \nBolșevismul  are  o  nouă  culoare  politică  în  Parlamentul \nRomâniei prin Uniunea Salvați România. (Râsete.) \nDomnul  deputat  sau  tovarășul  deputat  Claudiu  Năsui,  „un \nbăiat din stele”, cum se spune în popor, a venit să ne spună astăzi că \npoate fi cel mai mare lansator de fake news din Parlamentul României. \nSă vii să faci acuzații mizerabile spunând că o autoritate de \nreglementare  independentă  trebuie  ținută  sub  sfera  intereselor \noperatorilor de pe piață înseamnă bolșevism, domnule Năsui. \nEu  credeam  că  cine  a  stat 5  ani  la  ruși  nu  poate  gândi  ca \nBush, dar am văzut că sunteți mai socialist și mai bolșevic decât foarte \nmulți dintre cei care sunt reprezentanți ai acestui sistem. \nCum  puteți  dumneavoastră,  vă  întreb,  să  spuneți  asemenea \nminciuni, împreună cu Vlad Voiculescu? Cum puteți? \nDumneavoastră știți că în Legea de funcționare a ASF existau \naceste prevederi? \nÎncercați să mințiți poporul spunând că liberalii dau privilegii. \nSă vă fie rușine, domnule Năsui! \nDacă pentru dumneavoastră un reprezentant al unei autorități \nde reglementare, din Franța, din Germania, din Italia, de unde doriți \ndumneavoastră,  are  dreptul  să-i fie decontată  diurna dacă  nu  stă  în \nBucurești și dacă domiciliază în altă parte, cum puteți să mințiți în \nhalul ăsta? Chiar nu mai aveți rușine? \n                                                                                             13                                                                                          \n     \nCum  puteți  dumneavoastră  să  nu  înțelegeți  că  pe  piața \nasigurărilor cei care controlează societățile de asigurări nu pot fi ca \nnivel  de  salarizare  sub  cei  pe  care  îi  controlează...?  Dacă  nu  vrem \ncorupție, domnule Năsui. \nSau vreți corupție? \nCe vreți? Ca să înțelegem. \nAveți o teorie bolșevică, îmi pare foarte rău să vă spun. \nAveți o teorie socialistă, aveți o teorie stângistă. \nȘi faceți asta doar din disperare. Pentru că la recentele alegeri \nprocentul dumneavoastră este la limită pentru intrarea în Parlament ca \nalianță. \nChiar nu mai aveți rușine? Chiar nu puteți să vă opriți din \ntăvălugul minciunilor pe care le rostogoliți în mediul online? \nAm sperat ca dumneavoastră, ca fiind un parlamentar tânăr, \nsă aveți puterea să recunoașteți ceea ce trebuie și ceea ce nu trebuie. \nVeniți și spuneți, știm noi cum fac, își mută domiciliul. \nPăi, ați făcut dumneavoastră? Sau de unde știți treaba asta? \n(Vociferări.) \nChiar nu mai aveți rușine? Pentru dumneavoastră chiar toate \nautoritățile statului trebuie călcate în picioare? (Vociferări.) \nDomnule Năsui, lăsați populismul deoparte! V-am mai spus \nde vreo două-trei ori și am tăcut, sperând că ați înțeles că nu puteți \ncălca în picioare orice în țara asta. \n                                                                                             14                                                                                          \n     \nLegea  spune  foarte  clar  –  autoritatea  de  reglementare,  cea \ncare controlează piața, trebuie să aibă o salarizare corespunzătoare cu \ncei de pe piață. Știți de ce? Pentru că așa spune legea, domnule Năsui. \nNu vă convine, modificați legea. \nDar asta spune legea, domnule Năsui, nu altceva. \nNu mai faceți populisme și ipocrizie de 2 bani! \nÎmi pare foarte rău că am crezut odată că aveți caracter! Nu \naveți, domnule Năsui! (Aplauze. Vociferări.) \nDomnul Robert-Marius Cazanciuc: \nStimați colegi, \nInvit  membrii  Birourilor  permanente  la  Sala  „Barbu \nCatargiu”. \nDeci membrii Birourilor celor două Camere vă rog, la Sala \n„Barbu Catargiu”. \n(Domnul deputat Claudiu-Iulius-Gavril Năsui solicită să ia \ncuvântul.) \n(În  continuare,  conducerea  ședinței  a  fost  preluată  de \ndoamna  deputat  Carmen-Ileana  Mihălcescu,  vicepreședinte  al \nCamerei Deputaților.) \nDoamna Carmen-Ileana Mihălcescu: \nDrept la replică, domnul Năsui, vă rog. \nDomnul Claudiu-Iulius-Gavril Năsui (de la tribună): \nMulțumesc frumos, doamnă președinte, pentru acest drept la \nreplică. \n                                                                                             15                                                                                          \n     \nÎn primul rând, subiectul era ANCOM, altă instituție căpușată \npolitic, după cum foarte bine știți. \nȘi, domnule Roman, știți foarte bine ce ați făcut. \nDomnul Florin-Claudiu Roman (din sală): \nCe-am făcut? \nDomnul Claudiu-Iulius-Gavril Năsui (de la tribună): \nAți introdus un proiect de lege, acum 3 zile, pe care l-ați pus \npe repede înainte, astăzi, în Comisia pentru buget, finanțe... \nDomnul Florin-Claudiu Roman (din sală): \nEu? \nDomnul Claudiu-Iulius-Gavril Năsui (de la tribună): \nÎn Biroul permanent, a fost pus ieri. Astăzi a fost convocată \nComisia  pentru  buget,  finanțe,  cu  proiectul  dumneavoastră,  semnat \nnumai de dumneavoastră, în care se află noi privilegii, noi beneficii... \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n...noi beneficii pentru membrii Consiliului de administrație al \nASF. \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n                                                                                             16                                                                                          \n     \nAnume? Stați să vă spun. \nNu vă... nu vă impacientați, că toate lucrurile se află și toate \nlucrurile sunt scrise. \nDoamna Carmen-Ileana Mihălcescu: \nAveți la dispoziție... \nDomnul Claudiu-Iulius-Gavril Năsui (de la tribună): \nAm avut speranța... \nDoamna Carmen-Ileana Mihălcescu: \n... două minute. Mai puțin de două minute... \nDomnul Claudiu-Iulius-Gavril Năsui (de la tribună): \n...că ați semnat un lucru fără să-l știți. \nDoamna Carmen-Ileana Mihălcescu: \n...pentru drept la replică. \nDomnul Claudiu-Iulius-Gavril Năsui (de la tribună): \nDar, după vehemența dumneavoastră, văd că chiar susțineți \ncu  aplomb  să  fie  privilegiile...  (Vociferări.)  ...pentru  cei  mai  mari \nbugetari de lux ai României și mai mari. \nȘi mai aveți tupeul, apoi, să spuneți că noi suntem bolșevici?! \n(Vociferări.) \nDumneavoastră  vreți  să  dați  din  banii  poporului,  din  banii \ncontribuabililor,  din  banii  oamenilor  care  plătesc  taxe  și  impozite, \nprivilegii mai mari! Și cei care sunt socialiști sunt USR? (Vociferări.) \nFals! \n                                                                                             17                                                                                          \n     \nSocialiștii sunt cei care iau de la toată lumea, de la cei care \nmuncesc  în  economia  reală,  prin  taxe  și  impozite  și  dau  unei \nnomenclaturi. Unei nomenclaturi politice ca aceea pe care o salvați \ndumneavoastră. \nPuteți  să  spuneți  ce  calomnii  doriți  dumneavoastră  și \nminciuni de Antena 3! Nu vă fac cinste, așa cum nici acest proiect de \nlege nu vă face cinste! \nDacă  aveți  pic  de  respect  pentru  poporul  român,  pentru \ncontribuabil, pentru liberalism și pentru orice ce-ar putea să însemne \nPNL  sau  de  dreapta  în  România,  veți  susține  eliminarea  acelui \namendament rușinos. \nUn amendament prin care – ca să fie clar pentru toată lumea \n– membrii Consiliului de administrație al ASF câștigă diurne în plus, \ndrepturi în plus, în cazul în care nu-și pun domiciliul în București. \nMă întrebați pe mine cine nu-și pune domiciliul în București? \nFaceți o mică investigație... (Vociferări.) \nPăi, nu. Nici eu. \nDoamna Carmen-Ileana Mihălcescu: \nAți  depășit  cele  două  minute,  domnule  Năsui,  vă  rog  să \nîncheiați. \nDomnul Claudiu-Iulius-Gavril Năsui (de la tribună): \nDar, ce, dreptul la replică e de doar două minute? \nDoamna Carmen-Ileana Mihălcescu: \nDreptul la replică e de două minute. \n                                                                                             18                                                                                          \n     \nMulțumesc. \nDomnul Claudiu-Iulius-Gavril Năsui (de la tribună): \nDar atacul poate să fie mai mult decât replica?! (Râsete.) \nDoamna Carmen-Ileana Mihălcescu: \nAcesta este regulamentul. \nDomnul Claudiu-Iulius-Gavril Năsui (de la tribună): \nAdică trebuie să existe o proporționalitate. \nDoamna Carmen-Ileana Mihălcescu: \nVreți să-l ignorați, înțeleg. \nVă rog, continuați. \nDomnul Claudiu-Iulius-Gavril Năsui (de la tribună): \nBun. Doar voiam să  menționez faptul că acest proiect este \nunul rușinos, care trece de data asta și cu susținerea PSD și a PNL. O \nfrăție pe care am mai văzut-o și care aș spera că se va termina sau că \ns-a terminat. \nȘi, da, socialism înseamnă să iei de la cei care produc, să iei \nprin taxe și impozite, și să dai unei minorități care se întâmplă să fie \nvremelnic la putere și să aibă influență politică. \nOr, proiectul acesta de lege exact asta face. \nȘi nu face doar asta, face chiar mai mult de atât. Mai reduce \nși  răspunderea  penală  și  civilă  pentru  membrii  Consiliului  de \nadministrație al ASF. \nToate lucrurile acestea sunt negru pe alb. \n                                                                                             19                                                                                          \n     \nDacă mă atacați pe mine, ca persoană, sau partidul din care \nfac parte, și spuneți că asta este socialism, asta nu înseamnă automat \ncă este adevărat și nu înseamnă că aveți dreptate. Dimpotrivă! Dacă vă \ndoriți o societate mai liberă și mai de dreapta trebuie tocmai să nu ne \nmai batem joc de taxele și impozitele oamenilor și să nu mai creăm \nbeneficii speciale pentru câțiva privilegiați care sunt  puși în funcții \npolitice. \nȘi asta este tot ce ne dorim. \nȘi  încă  un  lucru.  Proiectul  dumneavoastră  care  trece  pe \nrepede înainte prin toate comisiile sau, mă rog, comisiile relevante, \nnici măcar n-are avize de la Consiliul Legislativ și de la... nimic. A \nfost pus ieri pe ordinea de zi, cu termen de primire puncte de vedere \nazi. De ieri până azi. Pentru o chestiune pe care, haideți să fim serioși, \nnu  ajută  decât  minoritatea  care  se  află  vremelnic  în  Consiliul  de \nadministrație al ASF. \nȘi pentru lucrurile acestea nu doar că nu mi-e rușine... \nDoamna Carmen-Ileana Mihălcescu: \nMulțumesc. \nDomnul Claudiu-Iulius-Gavril Năsui (de la tribună): \n...sunt mândru. \nDoamna Carmen-Ileana Mihălcescu: \nMulțumesc frumos. \nDomnul Claudiu-Iulius-Gavril Năsui (de la tribună): \nȘi o să fac asta și în viitoarea legislatură... \n                                                                                             20                                                                                          \n     \nDoamna Carmen-Ileana Mihălcescu: \nDomnule Roman... \nDomnul Claudiu-Iulius-Gavril Năsui (de la tribună): \n...și în oricare legislatură mă voi afla aici... \nDoamna Carmen-Ileana Mihălcescu: \n...vă rog să interveniți cu un drept la replică. \nDomnul Claudiu-Iulius-Gavril Năsui (de la tribună): \n...să combat aceste privilegii pe care le faceți pentru prietenii \ndumneavoastră politici. \nMulțumesc. (Aplauze.) \nDoamna Carmen-Ileana Mihălcescu: \nDar vă rog să nu generați un alt drept la replică, vă rog foarte \nmult. \nMulțumesc. \nDomnul Florin-Claudiu Roman (de la tribună): \nNu, doamnă președinte, nu voi vorbi despre Troțki, că tocmai \nl-am auzit pe noul Troțki din USR. (Râsete.) \nMi-am amintit de discursurile lui Troțki, bolșevicul, care sunt \ncopie la indigo cu ceea ce a spus antevorbitorul meu. \nAm să încerc să-i explic domnului, tovarășului deputat Năsui, \nceea  ce  nu  va  pricepe  niciodată  și  ceea  ce  el  prezintă  ca  fiind \nprivilegii. \n                                                                                             21                                                                                          \n     \nDacă n-ați fi un – haideți, să nu folosesc un termen dur – un \nom care... \nPuneți mâna pe carte și citiți legea! \nVeți observa, veți observa, domnule deputat, că întotdeauna, \ncu  o  scurtă  perioadă,  de  2  ani  de  zile,  membrii...  Consiliului  de \nsupraveghere  se  numește,  nu  consiliu  de  administrație.  Nu  e  o \nsocietate comercială, e o autoritate de reglementare. \nDeci prima lecție pe care v-o dau astăzi de la tribună este să \nfaceți  diferența  între  o  societate  comercială,  cu  un  consiliu  de \nadministrație, și o autoritate de reglementare condusă de un consiliu \nde supraveghere. (Vociferări.) \nÎn altă ordine de idei, până acum 4 ani de zile, tot ceea ce \nînsemna autoritate de pe piața bancară – ASF, CNVM, chiar și BNR – \ndacă vă uitați în lege veți observa că nu erau trași la răspundere penală \npentru vot, domnule Năsui. Pentru votul pe care îl exprimă. \nȘi este peste tot în lume așa. Și am să vă explic și de ce, ca să \npricepeți și dumneavoastră, că văd că pricepeți mai greu. (Vociferări.) \nNu poți să te duci să aplici o sancțiune care înseamnă 1% din \ncapitalul social, unei firme de asigurări care are un capital social de \nsute de milioane de euro, fără să stai cu sabia deasupra capului că \ncineva din piață are suficienți bani să plătească tot ceea ce înseamnă \nparte de atac public. \nTrebuie să iei decizii corecte, și atunci trebuie să fii protejat \nde lege, pentru vot! \n                                                                                             22                                                                                          \n     \nEste  a  doua  lecție  pe  care  v-o  dau,  pentru  că  nu  faceți \ndiferența între una și alta. \nA treia chestiune pe care am să v-o spun, domnule Năsui. \nÎmi asum integral acest proiect de lege. Și știu exact ce-am \nscris acolo. \nDe exemplu, am trecut un articol în care am spus că paza \ntrebuie  asigurată  de  jandarmerie.  Știți  de  ce?  Știți  de  ce?  Vreți  să \nrămână aceeași firmă privată care a căpușat ASF? Asta vreți? Asta vă \nderanjează? \nV-ați băgat pe un teren pe care dumneavoastră vreți să păreți \ncă-l cunoașteți. \nNu-l cunoașteți, domnule Năsui, îmi pare foarte rău. \nDar nu doar că nu-l cunoașteți, atât timp cât faceți o confuzie \ngravă între o autoritate de reglementare independentă și o societate \ncomercială,  între  un  consiliu  de  supraveghere  și  un  consiliu  de \nadministrație, înțeleg foarte clar că habar nu aveți pe ce lume trăiți. \nVă  mai  rog,  pentru  ultima  dată,  terminați  cu  populismele. \nDacă vreți să fiți în conducerea acestei țări, dumneavoastră trebuie să \nfaceți dovada că sunteți pregătit! Or, atâta timp cât, vă repet, nu faceți \ndiferența între o societate comercială și o autoritate de reglementare, \ncare  trebuie  să  fie  independentă,  domnule  Năsui,  și  unde \ndumneavoastră v-ați trimis reprezentant, atâta timp cât nu înțelegeți, \natâta  timp  cât  nu  înțelegeți  care  e  diferența  între  consiliul  de \nadministrație al unei societăți comerciale și consiliul de supraveghere, \natâta timp cât nu înțelegeți că într-o democrație puternică autoritățile \n                                                                                             23                                                                                          \n     \nde  reglementare  trebuie  susținute  prin  lege,  tocmai  ca  să  nu  fie \ncoruptibile,  înseamnă  că  de  fapt  principiul  dumneavoastră  de  viață \neste: „Cine a stat 5 ani la ruși nu poate gândi ca Bush!”. \nÎmi pare foarte rău pentru dumneavoastră, chiar vă credeam \nun om pregătit. Mi-am dat seama că sunteți praf și pulbere! \nDoamna Carmen-Ileana Mihălcescu: \nMulțumesc. \n \nDupă exercitarea votului \n(În continuare, conducerea ședinței a fost preluată de domnul \nsenator Robert-Marius Cazanciuc, vicepreședinte al Senatului.) \nDomnul Robert-Marius Cazanciuc: \nStimați colegi, \nSala, aproape plină. Așa că reluăm lucrările. \nAvem procesul-verbal? \nDomnul Mario-Ovidiu Oprea (din sală): \nDa. \nDomnul Robert-Marius Cazanciuc: \nDa? \nVă rog, domnul senator Mario Oprea. \nRezultatul votului. \nDomnul Mario-Ovidiu Oprea (de la tribună): \nBună ziua, tuturor! \n                                                                                             24                                                                                          \n     \nDau  citire  procesului-verbal  referitor  la  rezultatul  votului \nexprimat  de  către  deputați  și  senatori  cu  privire  la  numirea \npreședintelui  Autorității  Naționale  pentru  Administrare  și \nReglementare în Comunicații. \nBirourile  permanente  ale  celor  două  Camere  ale \nParlamentului,  în  temeiul  art.  44  alin.  (4)  din  Regulamentul \nactivităților comune ale Camerei Deputaților și Senatului, republicat, \nau procedat la verificarea și numărarea voturilor exprimate prin vot \nsecret cu buletine, de către deputați și senatori, asupra propunerii de \nnumire  în  funcția  de  președinte  al  Autorității  Naționale  pentru \nAdministrare  și  Reglementare  în  Comunicații,  și  au  constatat \nurmătoarele: \n- Numărul total al deputaților și senatorilor: 464; \n- Numărul deputaților și senatorilor prezenți: 322; \n- Numărul total de voturi exprimate: 322; \n- Numărul de voturi anulate: 3; \n- Numărul total de voturi valabil exprimate: 319. \nDupă  verificarea  și  numărarea  voturilor  au  rezultat \nurmătoarele: \nDomnul Stoica Vlad Ștefan:  \n- voturi pentru: 283; \n- voturi contra: 36. \nDoamna Catrina Maria-Manuela: \n- voturi pentru: 12; \n- voturi contra: 307. \n                                                                                             25                                                                                          \n     \nDomnul Smeeianu Ion: \n- voturi pentru: 1; \n- voturi contra: 318. \nDomnul Rozolea Mircea Valentin: \n- voturi pentru: 23; \n- voturi contra: 296. \nCa urmare, Birourile permanente au constatat că este întrunită \nmajoritatea de voturi necesară pentru numirea domnului Stoica Vlad \nȘtefan  în  funcția  de  președinte  al  Autorității  Naționale  pentru \nAdministrare și Reglementare în Comunicații, pentru perioada rămasă \na mandatului de 6 ani început în data de 11 mai 2017. \nMulțumesc. \nDomnul Robert-Marius Cazanciuc: \nDa. \nMulțumesc domnului senator Mario Oprea. \nStimați colegi, \nAșa cum am fost deja informați, potrivit rezultatului votului, \nParlamentul  României  a  hotărât  numirea  domnului  Vlad  Stoica  în \nfuncția de președinte al ANCOM. \nÎi dorim succes și înțelepciune într-o misiune complicată în \naceste vremuri! \nStimați colegi, \nOrdinea de zi a fost epuizată. \nDeclar  închisă  ședința  comună  a  Camerei  Deputaților  și \nSenatului. \n                                                                                             26                                                                                          \n     \nSă ne revedem sănătoși! \n \nȘedința s-a încheiat la ora 15,16. \n \n \n "
    },
    "51": {
        "start_text": "Domnul Mario-Ovidiu Oprea :",
        "start_index": -1,
        "end_text": "Domnul Robert-Marius Cazanciuc:",
        "end_index": -1,
        "text": "                                                                1                                                                                          \n     \n13 octombrie 2020 – ședință comună \n \n \nS U M A R \n \n1.  Numirea  președintelui  Autorității  Naționale  3. \npentru Administrare și Reglementare în Comunicații \n(ANCOM). \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n \nS T E N O G R A M A \nȘedinței comune  \na Camerei Deputaților și Senatului \ndin ziua de 13 octombrie 2020 \n \nȘedința a început la ora 13,03. \nLucrările ședinței au fost conduse de domnul senator Robert-\nMarius Cazanciuc, vicepreședinte al Senatului, și de doamna deputat \nCarmen-Ileana  Mihălcescu,  vicepreședinte  al  Camerei  Deputaților, \nasistați  de  domnul  deputat  Iulian  Iancu,  secretar  al  Camerei \nDeputaților, și de domnul senator Mario-Ovidiu Oprea, secretar al \nSenatului. \nDomnul Robert-Marius Cazanciuc: \nBucuria  acestei  revederi  nu  va  dura  foarte  mult  în  sala  de \nplen, după cum știți deja. \nDoamnelor și domnilor deputați și senatori, \nDeclar  deschisă  ședința  comună  de  astăzi  a  Senatului  și \nCamerei Deputaților. \nStimați colegi, \nOrdinea  de  zi,  programul  de  lucru,  precum  și  formula  de \ndesfășurare  pentru  ședința  comună  au  fost  stabilite  de  Birourile \npermanente ale celor două Camere, cu participarea liderilor grupurilor \nparlamentare și sunt afișate pe site-urile celor două Camere. \n                                                                                             3                                                                                          \n     \nProgramul de lucru va dura până la finalizarea ordinii de zi. \nPe ordinea de zi astăzi avem numirea președintelui Autorității \nNaționale pentru Administrare și Reglementare în Comunicații. \nStimați colegi, \nCu privire la desfășurarea votului secret cu buletine, Birourile \npermanente reunite, cu participarea liderilor grupurilor parlamentare, \npropun următoarea procedură. \nExercitarea votului secret cu buletine de vot se va face pe \ngrupuri  parlamentare,  în  sala  Biroului  permanent  al  Camerei \nDeputaților, Sala „Barbu Catargiu”, de la nivelul P1, după următorul \nprogram: \n13,30-14,05  –  Grupurile  parlamentare  ale  PSD,  precum  și \nsenatorii și deputații neafiliați; \n14,05-14,15 – Grupul parlamentar al minorităților naționale \ndin Camera Deputaților; \n14,15-14,35 – Grupurile parlamentare ale PNL; \n14,35-14,50 – Grupurile parlamentare ale USR; \n14,50-15,05 – Grupurile parlamentare ale UDMR; \n15,05-15,15 – Grupul parlamentar PRO România din Camera \nDeputaților; \n15,15-15,25  –  Grupul  parlamentar  al  PMP  din  Camera \nDeputaților. \nStimați colegi, \n                                                                                             4                                                                                          \n     \nÎn  sala  de  vot  „Barbu  Catargiu”  vor  fi  prezenți  permanent \nchestorii  care  înmânează  buletinele  de  vot  și  secretarul  care \nconsemnează prezența parlamentarilor la vot. \nCum spuneam, avem pe ordinea de zi numirea în funcția de \npreședinte  al  Autorității  Naționale  pentru  Administrare  și \nReglementare în Comunicații. \nRaportul  comun  al  Comisiilor  pentru  comunicații  și \ntehnologia  informației,  ale  celor  două  Camere  ale  Parlamentului,  a \nfost afișat pe paginile de Internet ale celor două Camere. \nDin  partea  celor  două  comisii  de  specialitate,  o  rog  pe \ndoamna deputat Ionela Dobrică să ne prezinte raportul. \nDoamna Ionela Viorela Dobrică (de la tribună): \nRaport comun cu privire la numirea în funcția de președinte \nal  Autorității  Naționale  pentru  Administrare  și  Reglementare  în \nComunicații – ANCOM. \nÎn urma procedurii de selecție, membrii celor două comisii au \nconstatat că următorii candidați îndeplinesc condițiile prevăzute la art. \n11 alin. (3) și (4) din Ordonanța de urgență a Guvernului nr. 22/2009 \nprivind  înființarea  Autorității  Naționale  pentru  Administrare  și \nReglementare în Comunicații, aprobată prin Legea nr. 113/2010, cu \nmodificările și completările ulterioare, astfel: \n- Stoica Vlad Ștefan; \n- Catrina Manuela-Maria; \n- Smeeianu Ion  \n- Rozolea Mircea Valentin. \n                                                                                             5                                                                                          \n     \nAnexa nr. 1 cuprinde dosarele candidaților care îndeplinesc \ncondițiile prevăzute la art. 11 alin. (3) și (4) din Ordonanța de urgență \na  Guvernului  nr.  22/2009  privind  înființarea  Autorității  Naționale \npentru  Administrare  și  Reglementare  în  Comunicații,  aprobată  prin \nLegea nr. 113/2010, cu modificările și completările ulterioare. \nAnexa  nr.  2  cuprinde  dosarele  candidaților  care  nu \nîndeplinesc condițiile prevăzute în ordonanța anterior menționată. \nVă mulțumesc. \nDomnul Robert-Marius Cazanciuc: \nDa. \nStimați colegi, \nDacă sunt intervenții? \nVă rog, Grupul USR. \nDomnul Cătălin Drulă (de la tribună): \nDa. \nMulțumesc, domnule președinte. \nIată  o  sală  plină  de  parlamentari,  voie  bună,  pumnii  se \nciocnesc. E ca o reuniune, așa, după vacanță. \nCare  e  motivul  important  al  acestei  reuniuni?  (Vociferări.) \nArde  undeva?  E  urgență?  Măsuri  pe  timp  de  pandemie,  sociale, \neconomice? Nu. (Vociferări.) \nMotivul este același care domină clasa politică de 30 de ani – \ntrocul cu funcții. (Vociferări.) \n                                                                                             6                                                                                          \n     \nLa  ANCOM  și-a  dat  demisia  domnul  Grindeanu,  care  e \nnumărul 2 în PSD, acum. \nBineînțeles, 3 ani de zile a respectat legea și a fost apolitic, \nnu-i așa? \nCă toți știm că legile, de fapt, sunt un pic la mișto și toate \ncriteriile astea. \nDar  și-a  dat  demisia  într-un  final  pentru  că  era  în \nincompatibilitate deja de două luni. \nCare e urgența? \nAvem 2 vicepreședinți care pot prelua cu puteri depline acest \nmandat, iar noul Parlament, legitim, mandatat și ales de români – și \nda, voi, de la PSD, v-ați pierdut legitimitatea în acest Parlament – ar fi \nputut să aleagă un președinte, o persoană care să nu fie politică, care \nsă fie un profesionist în domeniu. \nAșa a fost creată această autoritate, ANCOM. Dacă, iarăși, nu \ntratăm lucrurile la mișto, da? \nÎn 2009, Comisia Europeană ne-a spus că trebuie reglementat \nacest domeniu, o piață de miliarde, acum este și miza 5G pe masă, de \ncătre o autoritate autonomă. \nGrabă,  toți  parlamentarii  vin  să  alegem  pe  cineva  care  e \ndinainte determinat. Știm cu toții că va ieși de aici fostul șef de cabinet \nal domnului Ponta. (Vociferări.) \nPe partea PNL – că tot am vorbit mai devreme despre PSD și \nPNL – nu văd niciun fel de opoziție la această mișcare. N-am văzut să \n                                                                                             7                                                                                          \n     \nfie  vreun  candidat.  Înțeleg  că  sunt  de  acord.  Înțeleg  că  și  domnul \nOrban e de acord. \nDe altfel, și cu Legea care punea un consiliu de 7 oameni, ca \nsă fie mai multe poziții, că sunt mai multe funduri de oameni care cad \npe lângă Parlament și nu mai vin aici pe aceste scaune, era de acord \nPNL. (Vociferări.) \nNu și-a obținut acordul de la președintele Iohannis, al cărui \ngest îl salut, că a atacat la CCR acea lege. \nDar, între timp, mergem înainte cu această numire - pe repede \nînainte - care n-are absolut niciun sens în acest moment, în contextul \nîn  care  ne  aflăm.  Avem  doi  oameni  profesioniști  pe  funcțiile  de \nvicepreședinte, au zeci de ani vechime în instituție. \nÎn aceste condiții, noi, cei de la USR, îl vom vota pe singurul \ncandidat care a reușit să treacă de furcile caudine ale comisiei și să \najungă la plen, care nu e un candidat al PSD, că v-ați pus acolo 3 \ncandidați, dar numai unul e cel ales – fostul șef de cabinet al domnului \nPonta. (Vociferări.) \nVom vota un om care are experiență în domeniul privat, a \nlucrat la o companie mare de telecomunicații și are un CV solid. \nDin păcate, aici s-a făcut o mascaradă. Văd că și colegii de la \nPNL... (Vociferări.) \nUnde e liderul dumneavoastră de grup? Poate are o poziție pe \ntema  asta.  Ce  părere  aveți  despre  faptul  că  PSD  își  pune  omul  la \nANCOM? Ce îndemn de vot aveți astăzi? Îl votați pe Vlad Stoica? \n                                                                                             8                                                                                          \n     \n(Vociferări.)  E  OK,  nu?  Sunteți  în  opoziție  față  de  PSD.  Nu  vă \nînțelegeți. Am înțeles. \nEi,  românii  văd  lucrurile  astea...  (Vociferări.)  ...oricât \nîncercați, oricâți bani pompați în presă – câte 200 de milioane – și așa \nmai departe. \nȘi o să vedeți asta și la votul din 6 decembrie. \nVă mulțumesc. \nDomnul Robert-Marius Cazanciuc: \nDa. \nMulțumesc. \nNoi, de la PSD, vă salutăm cu respect pe dumneavoastră, de \nla USR, prin domnul Simonis. \nVă rog. \nDomnul Alfred-Robert Simonis (de la tribună): \nMulțumesc, domnule președinte, doamnă președinte. \nÎn  primul  rând,  aș  spune  că  legitimitatea  Partidului  Social \nDemocrat n-o stabiliți dumneavoastră, stimați colegi de la USR. Mai \nales că au stabilit românii, în urmă cu două săptămâni, legitimitatea \nfiecăruia dintre noi. \nOr,  în  dreptul  nostru  scrie  1.450  de  primari;  la \ndumneavoastră, vreo 35. \nDe acolo vă luați legitimitatea! (Aplauze.) Din voturi, nu din \nstrigat la Parlament! (Aplauze.) \n                                                                                             9                                                                                          \n     \nPe de altă parte, dumneavoastră ați dat argumente suficiente \npentru care e nevoie urgentă de această numire – „piață de miliarde”, \n„5G”. Citez din dumneavoastră. \nPăi, nu e important ca pe lângă cei doi profesioniști, pe care \ntot Partidul Social Democrat i-a desemnat – uite, asta uitați să spuneți \n–  să  mai  punem  unul,  al  treilea,  să  se  ocupe  de  această  piață  de \nmiliarde, de implementarea 5G și de alte chestiuni importante? \nCât despre necesitatea în grabă de a vota, păi, am și o eu o \nîntrebare,  stimați  colegi  de  la  USR.  Tocmai  s-a  încheiat  plenul \nCamerei Deputaților. Plen al Camerei Deputaților, unde un deputat al \nUSR și-a dat demisia. (Vociferări.) \nAstăzi  ați  trimis  înlocuirea  acelui  deputat  cu  un  alt  coleg \ndeputat și mâine vreți să-l validați. \nCare  e  graba?  De  ce  nu  lăsăm  ca  Parlamentul  viitor  să \nhotărască, eventual? (Vociferări.) \nCând e vorba de colegii dumneavoastră e grabă. \nEventual, sperați că veți câștiga alegerile și că veți putea să \nnumiți dumneavoastră pentru un rest de mandat. \nEu  vreau  să  vă  reamintesc  așa.  Mandatul  președintelui \nANCOM a început în urmă cu 2 ani și jumătate, în acest Parlament. \nExistă un rest de mandat, de 2 ani și jumătate, și este atributul acestui \nParlament să dea restul de mandat, să pună omul pe restul de mandat. \nE simplu. (Aplauze.) \nDomnul Robert-Marius Cazanciuc: \nDa. \n                                                                                             10                                                                                          \n     \nMulțumesc. \nDin partea Grupului minorităților, domnul deputat Grosaru, \nvă rog. \nDomnul Andi-Gabriel Grosaru (de la tribună): \nDomnule președinte, \nStimați colegi, \nTrebuie  să  facem  o  mențiune.  În  primul  rând,  pentru \ncorectitudine. \nPoate unii dintre colegii noștri sunt în continuare în vacanță, \ndar Camera Deputaților... Parlamentul României a lucrat și în sesiune \nextraordinară. \nDeci nu am fost în vacanță. \nVă mulțumesc. \nDomnul Robert-Marius Cazanciuc: \nMulțumesc. \nDacă nu mai sunt alte intervenții, stimați colegi, luăm act de \nraportul comun întocmit de cele două comisii de specialitate. \nȘi vă reamintesc, conform art. 99 din Regulamentul comun al \nCamerei  și  Senatului,  pentru  numirea  președintelui  Autorității \nNaționale pentru Administrare și Reglementare în Comunicații, votul \neste secret și se exprimă prin buletine de vot care vor fi completate \nconform propunerilor din raportul comisiilor. \n                                                                                             11                                                                                          \n     \nPentru  a  fi  aprobată  numirea  președintelui  Autorității \nNaționale  pentru  Administrare  și  Reglementare  în  Comunicații  este \nnecesar votul majorității senatorilor și deputaților prezenți. \nStimați colegi, \nAm finalizat dezbaterile. \nVă reamintesc modalitatea de vot în cazul votului secret cu \nbuletine de vot. \nÎn Sala „Barbu Catargiu” este amplasată urna de vot. \nFiecare deputat și senator va primi buletinul de vot. \nSenatorul și deputatul votează pentru numire lăsând neatinse \nnumele și prenumele persoanei propuse pentru a fi numită și votează \ncontra numirii tăind numele persoanei propuse. \nSunt nule buletinele de vot care nu poartă ștampila de control \nși cele pe care numărul candidaților, ale căror nume nu au fost tăiate, \ndepășește numărul funcțiilor pentru care se face alegerea. \nCu  aceste  precizări,  stimați  colegi,  urmează  exprimarea \nvotului. \nÎi  invit  pe  domnii  chestori  în  sala  Biroului  permanent  al \nCamerei, „Barbu Catargiu”. \nGrupurile  parlamentare  vor  vota  conform  programului \nanunțat anterior. \nVă rog, chestorii. \n(Domnul  deputat  Florin-Claudiu  Roman  solicită  să  ia \ncuvântul.) \nO chestiune de procedură, domnul Roman, vă rog. \n                                                                                             12                                                                                          \n     \nDomnul Florin-Claudiu Roman (de la tribună): \nMulțumesc, domnule președinte. \nDoamnelor și domnilor colegi, \nBolșevismul  are  o  nouă  culoare  politică  în  Parlamentul \nRomâniei prin Uniunea Salvați România. (Râsete.) \nDomnul  deputat  sau  tovarășul  deputat  Claudiu  Năsui,  „un \nbăiat din stele”, cum se spune în popor, a venit să ne spună astăzi că \npoate fi cel mai mare lansator de fake news din Parlamentul României. \nSă vii să faci acuzații mizerabile spunând că o autoritate de \nreglementare  independentă  trebuie  ținută  sub  sfera  intereselor \noperatorilor de pe piață înseamnă bolșevism, domnule Năsui. \nEu  credeam  că  cine  a  stat 5  ani  la  ruși  nu  poate  gândi  ca \nBush, dar am văzut că sunteți mai socialist și mai bolșevic decât foarte \nmulți dintre cei care sunt reprezentanți ai acestui sistem. \nCum  puteți  dumneavoastră,  vă  întreb,  să  spuneți  asemenea \nminciuni, împreună cu Vlad Voiculescu? Cum puteți? \nDumneavoastră știți că în Legea de funcționare a ASF existau \naceste prevederi? \nÎncercați să mințiți poporul spunând că liberalii dau privilegii. \nSă vă fie rușine, domnule Năsui! \nDacă pentru dumneavoastră un reprezentant al unei autorități \nde reglementare, din Franța, din Germania, din Italia, de unde doriți \ndumneavoastră,  are  dreptul  să-i fie decontată  diurna dacă  nu  stă  în \nBucurești și dacă domiciliază în altă parte, cum puteți să mințiți în \nhalul ăsta? Chiar nu mai aveți rușine? \n                                                                                             13                                                                                          \n     \nCum  puteți  dumneavoastră  să  nu  înțelegeți  că  pe  piața \nasigurărilor cei care controlează societățile de asigurări nu pot fi ca \nnivel  de  salarizare  sub  cei  pe  care  îi  controlează...?  Dacă  nu  vrem \ncorupție, domnule Năsui. \nSau vreți corupție? \nCe vreți? Ca să înțelegem. \nAveți o teorie bolșevică, îmi pare foarte rău să vă spun. \nAveți o teorie socialistă, aveți o teorie stângistă. \nȘi faceți asta doar din disperare. Pentru că la recentele alegeri \nprocentul dumneavoastră este la limită pentru intrarea în Parlament ca \nalianță. \nChiar nu mai aveți rușine? Chiar nu puteți să vă opriți din \ntăvălugul minciunilor pe care le rostogoliți în mediul online? \nAm sperat ca dumneavoastră, ca fiind un parlamentar tânăr, \nsă aveți puterea să recunoașteți ceea ce trebuie și ceea ce nu trebuie. \nVeniți și spuneți, știm noi cum fac, își mută domiciliul. \nPăi, ați făcut dumneavoastră? Sau de unde știți treaba asta? \n(Vociferări.) \nChiar nu mai aveți rușine? Pentru dumneavoastră chiar toate \nautoritățile statului trebuie călcate în picioare? (Vociferări.) \nDomnule Năsui, lăsați populismul deoparte! V-am mai spus \nde vreo două-trei ori și am tăcut, sperând că ați înțeles că nu puteți \ncălca în picioare orice în țara asta. \n                                                                                             14                                                                                          \n     \nLegea  spune  foarte  clar  –  autoritatea  de  reglementare,  cea \ncare controlează piața, trebuie să aibă o salarizare corespunzătoare cu \ncei de pe piață. Știți de ce? Pentru că așa spune legea, domnule Năsui. \nNu vă convine, modificați legea. \nDar asta spune legea, domnule Năsui, nu altceva. \nNu mai faceți populisme și ipocrizie de 2 bani! \nÎmi pare foarte rău că am crezut odată că aveți caracter! Nu \naveți, domnule Năsui! (Aplauze. Vociferări.) \nDomnul Robert-Marius Cazanciuc: \nStimați colegi, \nInvit  membrii  Birourilor  permanente  la  Sala  „Barbu \nCatargiu”. \nDeci membrii Birourilor celor două Camere vă rog, la Sala \n„Barbu Catargiu”. \n(Domnul deputat Claudiu-Iulius-Gavril Năsui solicită să ia \ncuvântul.) \n(În  continuare,  conducerea  ședinței  a  fost  preluată  de \ndoamna  deputat  Carmen-Ileana  Mihălcescu,  vicepreședinte  al \nCamerei Deputaților.) \nDoamna Carmen-Ileana Mihălcescu: \nDrept la replică, domnul Năsui, vă rog. \nDomnul Claudiu-Iulius-Gavril Năsui (de la tribună): \nMulțumesc frumos, doamnă președinte, pentru acest drept la \nreplică. \n                                                                                             15                                                                                          \n     \nÎn primul rând, subiectul era ANCOM, altă instituție căpușată \npolitic, după cum foarte bine știți. \nȘi, domnule Roman, știți foarte bine ce ați făcut. \nDomnul Florin-Claudiu Roman (din sală): \nCe-am făcut? \nDomnul Claudiu-Iulius-Gavril Năsui (de la tribună): \nAți introdus un proiect de lege, acum 3 zile, pe care l-ați pus \npe repede înainte, astăzi, în Comisia pentru buget, finanțe... \nDomnul Florin-Claudiu Roman (din sală): \nEu? \nDomnul Claudiu-Iulius-Gavril Năsui (de la tribună): \nÎn Biroul permanent, a fost pus ieri. Astăzi a fost convocată \nComisia  pentru  buget,  finanțe,  cu  proiectul  dumneavoastră,  semnat \nnumai de dumneavoastră, în care se află noi privilegii, noi beneficii... \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n...noi beneficii pentru membrii Consiliului de administrație al \nASF. \nDomnul Florin-Claudiu Roman (din sală): \nCare sunt? \nDomnul Claudiu-Iulius-Gavril Năsui (de la tribună): \n                                                                                             16                                                                                          \n     \nAnume? Stați să vă spun. \nNu vă... nu vă impacientați, că toate lucrurile se află și toate \nlucrurile sunt scrise. \nDoamna Carmen-Ileana Mihălcescu: \nAveți la dispoziție... \nDomnul Claudiu-Iulius-Gavril Năsui (de la tribună): \nAm avut speranța... \nDoamna Carmen-Ileana Mihălcescu: \n... două minute. Mai puțin de două minute... \nDomnul Claudiu-Iulius-Gavril Năsui (de la tribună): \n...că ați semnat un lucru fără să-l știți. \nDoamna Carmen-Ileana Mihălcescu: \n...pentru drept la replică. \nDomnul Claudiu-Iulius-Gavril Năsui (de la tribună): \nDar, după vehemența dumneavoastră, văd că chiar susțineți \ncu  aplomb  să  fie  privilegiile...  (Vociferări.)  ...pentru  cei  mai  mari \nbugetari de lux ai României și mai mari. \nȘi mai aveți tupeul, apoi, să spuneți că noi suntem bolșevici?! \n(Vociferări.) \nDumneavoastră  vreți  să  dați  din  banii  poporului,  din  banii \ncontribuabililor,  din  banii  oamenilor  care  plătesc  taxe  și  impozite, \nprivilegii mai mari! Și cei care sunt socialiști sunt USR? (Vociferări.) \nFals! \n                                                                                             17                                                                                          \n     \nSocialiștii sunt cei care iau de la toată lumea, de la cei care \nmuncesc  în  economia  reală,  prin  taxe  și  impozite  și  dau  unei \nnomenclaturi. Unei nomenclaturi politice ca aceea pe care o salvați \ndumneavoastră. \nPuteți  să  spuneți  ce  calomnii  doriți  dumneavoastră  și \nminciuni de Antena 3! Nu vă fac cinste, așa cum nici acest proiect de \nlege nu vă face cinste! \nDacă  aveți  pic  de  respect  pentru  poporul  român,  pentru \ncontribuabil, pentru liberalism și pentru orice ce-ar putea să însemne \nPNL  sau  de  dreapta  în  România,  veți  susține  eliminarea  acelui \namendament rușinos. \nUn amendament prin care – ca să fie clar pentru toată lumea \n– membrii Consiliului de administrație al ASF câștigă diurne în plus, \ndrepturi în plus, în cazul în care nu-și pun domiciliul în București. \nMă întrebați pe mine cine nu-și pune domiciliul în București? \nFaceți o mică investigație... (Vociferări.) \nPăi, nu. Nici eu. \nDoamna Carmen-Ileana Mihălcescu: \nAți  depășit  cele  două  minute,  domnule  Năsui,  vă  rog  să \nîncheiați. \nDomnul Claudiu-Iulius-Gavril Năsui (de la tribună): \nDar, ce, dreptul la replică e de doar două minute? \nDoamna Carmen-Ileana Mihălcescu: \nDreptul la replică e de două minute. \n                                                                                             18                                                                                          \n     \nMulțumesc. \nDomnul Claudiu-Iulius-Gavril Năsui (de la tribună): \nDar atacul poate să fie mai mult decât replica?! (Râsete.) \nDoamna Carmen-Ileana Mihălcescu: \nAcesta este regulamentul. \nDomnul Claudiu-Iulius-Gavril Năsui (de la tribună): \nAdică trebuie să existe o proporționalitate. \nDoamna Carmen-Ileana Mihălcescu: \nVreți să-l ignorați, înțeleg. \nVă rog, continuați. \nDomnul Claudiu-Iulius-Gavril Năsui (de la tribună): \nBun. Doar voiam să  menționez faptul că acest proiect este \nunul rușinos, care trece de data asta și cu susținerea PSD și a PNL. O \nfrăție pe care am mai văzut-o și care aș spera că se va termina sau că \ns-a terminat. \nȘi, da, socialism înseamnă să iei de la cei care produc, să iei \nprin taxe și impozite, și să dai unei minorități care se întâmplă să fie \nvremelnic la putere și să aibă influență politică. \nOr, proiectul acesta de lege exact asta face. \nȘi nu face doar asta, face chiar mai mult de atât. Mai reduce \nși  răspunderea  penală  și  civilă  pentru  membrii  Consiliului  de \nadministrație al ASF. \nToate lucrurile acestea sunt negru pe alb. \n                                                                                             19                                                                                          \n     \nDacă mă atacați pe mine, ca persoană, sau partidul din care \nfac parte, și spuneți că asta este socialism, asta nu înseamnă automat \ncă este adevărat și nu înseamnă că aveți dreptate. Dimpotrivă! Dacă vă \ndoriți o societate mai liberă și mai de dreapta trebuie tocmai să nu ne \nmai batem joc de taxele și impozitele oamenilor și să nu mai creăm \nbeneficii speciale pentru câțiva privilegiați care sunt  puși în funcții \npolitice. \nȘi asta este tot ce ne dorim. \nȘi  încă  un  lucru.  Proiectul  dumneavoastră  care  trece  pe \nrepede înainte prin toate comisiile sau, mă rog, comisiile relevante, \nnici măcar n-are avize de la Consiliul Legislativ și de la... nimic. A \nfost pus ieri pe ordinea de zi, cu termen de primire puncte de vedere \nazi. De ieri până azi. Pentru o chestiune pe care, haideți să fim serioși, \nnu  ajută  decât  minoritatea  care  se  află  vremelnic  în  Consiliul  de \nadministrație al ASF. \nȘi pentru lucrurile acestea nu doar că nu mi-e rușine... \nDoamna Carmen-Ileana Mihălcescu: \nMulțumesc. \nDomnul Claudiu-Iulius-Gavril Năsui (de la tribună): \n...sunt mândru. \nDoamna Carmen-Ileana Mihălcescu: \nMulțumesc frumos. \nDomnul Claudiu-Iulius-Gavril Năsui (de la tribună): \nȘi o să fac asta și în viitoarea legislatură... \n                                                                                             20                                                                                          \n     \nDoamna Carmen-Ileana Mihălcescu: \nDomnule Roman... \nDomnul Claudiu-Iulius-Gavril Năsui (de la tribună): \n...și în oricare legislatură mă voi afla aici... \nDoamna Carmen-Ileana Mihălcescu: \n...vă rog să interveniți cu un drept la replică. \nDomnul Claudiu-Iulius-Gavril Năsui (de la tribună): \n...să combat aceste privilegii pe care le faceți pentru prietenii \ndumneavoastră politici. \nMulțumesc. (Aplauze.) \nDoamna Carmen-Ileana Mihălcescu: \nDar vă rog să nu generați un alt drept la replică, vă rog foarte \nmult. \nMulțumesc. \nDomnul Florin-Claudiu Roman (de la tribună): \nNu, doamnă președinte, nu voi vorbi despre Troțki, că tocmai \nl-am auzit pe noul Troțki din USR. (Râsete.) \nMi-am amintit de discursurile lui Troțki, bolșevicul, care sunt \ncopie la indigo cu ceea ce a spus antevorbitorul meu. \nAm să încerc să-i explic domnului, tovarășului deputat Năsui, \nceea  ce  nu  va  pricepe  niciodată  și  ceea  ce  el  prezintă  ca  fiind \nprivilegii. \n                                                                                             21                                                                                          \n     \nDacă n-ați fi un – haideți, să nu folosesc un termen dur – un \nom care... \nPuneți mâna pe carte și citiți legea! \nVeți observa, veți observa, domnule deputat, că întotdeauna, \ncu  o  scurtă  perioadă,  de  2  ani  de  zile,  membrii...  Consiliului  de \nsupraveghere  se  numește,  nu  consiliu  de  administrație.  Nu  e  o \nsocietate comercială, e o autoritate de reglementare. \nDeci prima lecție pe care v-o dau astăzi de la tribună este să \nfaceți  diferența  între  o  societate  comercială,  cu  un  consiliu  de \nadministrație, și o autoritate de reglementare condusă de un consiliu \nde supraveghere. (Vociferări.) \nÎn altă ordine de idei, până acum 4 ani de zile, tot ceea ce \nînsemna autoritate de pe piața bancară – ASF, CNVM, chiar și BNR – \ndacă vă uitați în lege veți observa că nu erau trași la răspundere penală \npentru vot, domnule Năsui. Pentru votul pe care îl exprimă. \nȘi este peste tot în lume așa. Și am să vă explic și de ce, ca să \npricepeți și dumneavoastră, că văd că pricepeți mai greu. (Vociferări.) \nNu poți să te duci să aplici o sancțiune care înseamnă 1% din \ncapitalul social, unei firme de asigurări care are un capital social de \nsute de milioane de euro, fără să stai cu sabia deasupra capului că \ncineva din piață are suficienți bani să plătească tot ceea ce înseamnă \nparte de atac public. \nTrebuie să iei decizii corecte, și atunci trebuie să fii protejat \nde lege, pentru vot! \n                                                                                             22                                                                                          \n     \nEste  a  doua  lecție  pe  care  v-o  dau,  pentru  că  nu  faceți \ndiferența între una și alta. \nA treia chestiune pe care am să v-o spun, domnule Năsui. \nÎmi asum integral acest proiect de lege. Și știu exact ce-am \nscris acolo. \nDe exemplu, am trecut un articol în care am spus că paza \ntrebuie  asigurată  de  jandarmerie.  Știți  de  ce?  Știți  de  ce?  Vreți  să \nrămână aceeași firmă privată care a căpușat ASF? Asta vreți? Asta vă \nderanjează? \nV-ați băgat pe un teren pe care dumneavoastră vreți să păreți \ncă-l cunoașteți. \nNu-l cunoașteți, domnule Năsui, îmi pare foarte rău. \nDar nu doar că nu-l cunoașteți, atât timp cât faceți o confuzie \ngravă între o autoritate de reglementare independentă și o societate \ncomercială,  între  un  consiliu  de  supraveghere  și  un  consiliu  de \nadministrație, înțeleg foarte clar că habar nu aveți pe ce lume trăiți. \nVă  mai  rog,  pentru  ultima  dată,  terminați  cu  populismele. \nDacă vreți să fiți în conducerea acestei țări, dumneavoastră trebuie să \nfaceți dovada că sunteți pregătit! Or, atâta timp cât, vă repet, nu faceți \ndiferența între o societate comercială și o autoritate de reglementare, \ncare  trebuie  să  fie  independentă,  domnule  Năsui,  și  unde \ndumneavoastră v-ați trimis reprezentant, atâta timp cât nu înțelegeți, \natâta  timp  cât  nu  înțelegeți  care  e  diferența  între  consiliul  de \nadministrație al unei societăți comerciale și consiliul de supraveghere, \natâta timp cât nu înțelegeți că într-o democrație puternică autoritățile \n                                                                                             23                                                                                          \n     \nde  reglementare  trebuie  susținute  prin  lege,  tocmai  ca  să  nu  fie \ncoruptibile,  înseamnă  că  de  fapt  principiul  dumneavoastră  de  viață \neste: „Cine a stat 5 ani la ruși nu poate gândi ca Bush!”. \nÎmi pare foarte rău pentru dumneavoastră, chiar vă credeam \nun om pregătit. Mi-am dat seama că sunteți praf și pulbere! \nDoamna Carmen-Ileana Mihălcescu: \nMulțumesc. \n \nDupă exercitarea votului \n(În continuare, conducerea ședinței a fost preluată de domnul \nsenator Robert-Marius Cazanciuc, vicepreședinte al Senatului.) \nDomnul Robert-Marius Cazanciuc: \nStimați colegi, \nSala, aproape plină. Așa că reluăm lucrările. \nAvem procesul-verbal? \nDomnul Mario-Ovidiu Oprea (din sală): \nDa. \nDomnul Robert-Marius Cazanciuc: \nDa? \nVă rog, domnul senator Mario Oprea. \nRezultatul votului. \nDomnul Mario-Ovidiu Oprea (de la tribună): \nBună ziua, tuturor! \n                                                                                             24                                                                                          \n     \nDau  citire  procesului-verbal  referitor  la  rezultatul  votului \nexprimat  de  către  deputați  și  senatori  cu  privire  la  numirea \npreședintelui  Autorității  Naționale  pentru  Administrare  și \nReglementare în Comunicații. \nBirourile  permanente  ale  celor  două  Camere  ale \nParlamentului,  în  temeiul  art.  44  alin.  (4)  din  Regulamentul \nactivităților comune ale Camerei Deputaților și Senatului, republicat, \nau procedat la verificarea și numărarea voturilor exprimate prin vot \nsecret cu buletine, de către deputați și senatori, asupra propunerii de \nnumire  în  funcția  de  președinte  al  Autorității  Naționale  pentru \nAdministrare  și  Reglementare  în  Comunicații,  și  au  constatat \nurmătoarele: \n- Numărul total al deputaților și senatorilor: 464; \n- Numărul deputaților și senatorilor prezenți: 322; \n- Numărul total de voturi exprimate: 322; \n- Numărul de voturi anulate: 3; \n- Numărul total de voturi valabil exprimate: 319. \nDupă  verificarea  și  numărarea  voturilor  au  rezultat \nurmătoarele: \nDomnul Stoica Vlad Ștefan:  \n- voturi pentru: 283; \n- voturi contra: 36. \nDoamna Catrina Maria-Manuela: \n- voturi pentru: 12; \n- voturi contra: 307. \n                                                                                             25                                                                                          \n     \nDomnul Smeeianu Ion: \n- voturi pentru: 1; \n- voturi contra: 318. \nDomnul Rozolea Mircea Valentin: \n- voturi pentru: 23; \n- voturi contra: 296. \nCa urmare, Birourile permanente au constatat că este întrunită \nmajoritatea de voturi necesară pentru numirea domnului Stoica Vlad \nȘtefan  în  funcția  de  președinte  al  Autorității  Naționale  pentru \nAdministrare și Reglementare în Comunicații, pentru perioada rămasă \na mandatului de 6 ani început în data de 11 mai 2017. \nMulțumesc. \nDomnul Robert-Marius Cazanciuc: \nDa. \nMulțumesc domnului senator Mario Oprea. \nStimați colegi, \nAșa cum am fost deja informați, potrivit rezultatului votului, \nParlamentul  României  a  hotărât  numirea  domnului  Vlad  Stoica  în \nfuncția de președinte al ANCOM. \nÎi dorim succes și înțelepciune într-o misiune complicată în \naceste vremuri! \nStimați colegi, \nOrdinea de zi a fost epuizată. \nDeclar  închisă  ședința  comună  a  Camerei  Deputaților  și \nSenatului. \n                                                                                             26                                                                                          \n     \nSă ne revedem sănătoși! \n \nȘedința s-a încheiat la ora 15,16. \n \n \n "
    }
}