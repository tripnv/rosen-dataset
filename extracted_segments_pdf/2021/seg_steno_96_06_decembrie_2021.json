{
    "1": {
        "start_text": "S T E N O G R A M A",
        "start_index": 619,
        "end_text": "Domnul Florin-Vasile Cîțu:",
        "end_index": 1123,
        "text": " \nședinței solemne comune a Camerei Deputaților și Senatului  \ndin data de 6 decembrie 2021 \n \n \nȘedința a început la ora 13.03. \nLucrările ședinței au fost conduse de domnul senator Florin-\nVasile Cîțu, președintele Senatului, asistat de domnul senator Sorin \nLavric,  secretar  al  Senatului,  și  de  doamna  deputat  Alexandra \nPresură, secretar al Camerei Deputaților.  \nDin  prezidiu  a  făcut  parte  și  domnul  deputat  Ion-Marcel \nCiolacu, președintele Camerei Deputaților. \n"
    },
    "2": {
        "start_text": "Domnul Florin-Vasile Cîțu:",
        "start_index": 1123,
        "end_text": "Domnul Ion-Marcel Ciolacu:",
        "end_index": 2349,
        "text": " \nBună ziua! \nStimați colegi,  \nHaideți să începem ședința! \nAstăzi avem ședința solemnă a... \nSe așază oamenii...? \nStimați colegi,  \nVă rog să vă așezați, să începem ședința! \nAstăzi avem ședința solemnă comună a Senatului și Camerei \nDeputaților  dedicată  aniversării  a  30  de  ani  de  la  adoptarea \nConstituției în vigoare de către Adunarea Constituantă. \n                                                                                             3                                                                                          \n     \nDomnule președinte al Camerei Deputaților,  \nDomnule prim-ministru, \nDomnilor foști președinți ai României,  \nDoamnelor și domnilor miniștri, \nDomnule președinte al Curții Constituționale,  \nStimați membri ai Corpului diplomatic, \nPreafericirea Voastră,  \nÎnaltpreasfinția Voastră, \nDoamnelor și domnilor deputați, \nStimați invitați,  \nOnorată asistență, \nVă  rog  să-mi  permiteți  să  declar  deschisă  ședința  solemnă \ncomună dedicată aniversării a 30 de ani de la adoptarea Constituției în \nvigoare de către Adunarea Constituantă.  \nVă invit să ascultăm Imnul național al României. \n(Se intonează Imnul național „Deșteaptă-te, române!”.) \n"
    },
    "3": {
        "start_text": "Domnul Ion-Marcel Ciolacu:",
        "start_index": 2349,
        "end_text": "Domnul Florin-Vasile Cîțu:",
        "end_index": 2453,
        "text": "  \nInvit la tribună pe domnul Florin Cîțu, președintele Senatului \nRomâniei. \n"
    },
    "4": {
        "start_text": "Domnul Florin-Vasile Cîțu:",
        "start_index": 2453,
        "end_text": "",
        "end_index": 2453,
        "text": ""
    },
    "5": {
        "start_text": "",
        "start_index": 2453,
        "end_text": "Domnul Ion-Marcel Ciolacu:",
        "end_index": 8268,
        "text": "Domnul Florin-Vasile Cîțu: \nBună ziua! \nDoamnelor și domnilor parlamentari, \nStimați invitați,  \nDistinsă asistență, \n                                                                                             4                                                                                          \n     \nSe împlinesc trei decenii de la intrarea în vigoare, în urma \naprobării  prin  referendumul  național  din  decembrie  1991,  a \nConstituției României. Atunci, din punct de vedere constituțional, ne-\nam despărțit de o epocă sumbră a istoriei țării noastre, în care regimul \ncomunist totalitar a încălcat sistematic cele mai elementare drepturi \nale  românilor.  Reacția  poporului  nostru  a  fost  reprezentată  de \nevenimentele care s-au desfășurat în perioada 16-22 decembrie 1989, \ncare au început la Timișoara, și pe care eu vreau să le amintesc în mod \nspecial,  pentru  că  am  această  datorie.  A  fost  deschisă  calea  către \ndemocratizarea României și către statul de drept. Am înaintat greu, dar \npe o traiectorie ireversibilă, pe care românii au dovedit că sunt gata să \no apere prin vot, dar și prin proteste democratice. \nStimați colegi, \nPentru mine este o mare onoare să reprezint astăzi Partidul \nNațional  Liberal  la  o  dezbatere  care  nu  poate  ocoli  tradiția \ndemocratică a acestei țări. Ideea unei guvernări democratice face parte \ndin gena PNL. Constituția din 1866 a purtat amprenta gândirii politice \nliberale,  apoi,  după  fondarea  PNL,  reforme  democratice  esențiale, \nprecum lărgirea dreptului de vot, au fost inițiate de partidul nostru. \nÎn  perioada  interbelică  Constituția  din  1923,  promovată  de \nPNL, a dus mai departe tradiția constituțională românească. Revenit \npe scena politică, după ce a fost înregistrat ca partid politic, în ianuarie \n1990,  PNL  a  avut  permanent  pe  agenda  sa  instaurarea  unui  regim \ndemocratic  autentic  în  România,  și  nu  a  unui  model  ipotetic  de \ndemocrație originală. \n                                                                                             5                                                                                          \n     \nProbabil că în acești 30 de ani nici PNL nu s-a comportat fără \ngreșeală,  dar  am  fost  mereu  partidul  dedicat  sută  la  sută  integrării \neuropene și euroatlantice a României, protejării valorilor statului de \ndrept și dezvoltării unei societăți democratice. \nDoamnelor și domnilor,  \nAcesta nu este un moment de sărbătoare, ci unul de bilanț \npentru Constituție și pentru tot ce înseamnă organizarea instituțională \na  statului  român.  Reformele  sunt  inevitabile,  pentru  că  asta  doresc \ncetățenii.  În  timp,  cu  profesionalism,  fără  patimă  politică  și  interes \nascuns, va trebui să modernizăm structurile sale,  modul în care ele \nfuncționează și cum  îl servesc pe  cetățean. Normele  constituționale \nvor trebui ajustate la realitatea pe care o trăim. \nSalut  faptul  că  în  Programul  de  guvernare  al  actualului \nGuvern  este  avută  în  vedere  eventualitatea  ca,  în  cazul  în  care  va \napărea  un  moment  constituțional  autentic,  Executivul  să  susțină  o \nreformă,  în  sensul  apropierii  între  stat  și  cetățean  și  al  creșterii \ngradului  de  protecție  al  drepturilor  și  libertăților,  în  acord  cu \njurisprudența CEDO. \nDe  asemenea,  Coaliția  de  guvernare  susține  ca  inițiativa \ncetățenească de revizuire a Constituției, înregistrată la Parlament în \nmai 2019 și aflată în prezent la vot final la Senat, să-și găsească cea \nmai bună formă de transparență la nivel normativ, atunci când situația \npandemică va permite acest lucru.  \nÎn același timp, trebuie să fim foarte atenți la marile opțiuni \npe care cetățenii români le-au exprimat și continuă să le exprime în \n                                                                                             6                                                                                          \n     \nultimele trei decenii. PNL are o agendă liberală de măsuri necesar a fi \navute în vedere la o eventuală revizuire a Constituției. De 30 de ani \nexistă  un  aspect  care  a  rămas  netranșat  așa  cum  ar  fi  trebuit  - \nproprietatea  privată.  O  măsura  pe  care  trebuie  să  o  abordăm  este \nreducerea la 16 ani a vârstei la care se va putea vota, așa cum este \ntendința în multe țări europene. Multe alte subiecte trebuie abordate cu \nmaturitate. \nReforma administrativă este un subiect care trebuie să stea în \natenția  Parlamentului.  Ultimii  ani  au  adus  pe  tapet  și  numeroase \nconflicte juridice de natură constituțională, iar normele constituționale \npot  fi  clarificate.  Problema  traseismului  politic  al  parlamentarilor  a \nrămas  deschisă  de  atât  de  mulți  ani,  deși  în  fiecare  legislatură  ea \ninfluențează aritmetica parlamentară. Și nu trebuie să uităm că există o \nrestanță în ceea ce privește implementarea în Constituție a rezultatelor \nreferendumului din 2019 pe tema justiției.  \nNu cred că numai Parlamentul sau numai partidele pot aborda \nun proces de reflecție cu privire la o eventuală revizuire a Constituției. \nRolul societății civile va fi fundamental.  \nReferitor acum la modul cum va arăta revizuirea viitoare vă \npot spune de pe acum un lucru: îmi doresc să fie cel puțin la fel de \nliberală cum au fost constituțiile din 1866 și 1923, ba chiar să aibă o \ndoză și mai mare de liberalism. \nLa mulți ani, români! \nLa mulți ani, România! \nMulțumesc. (Aplauze.) \n                                                                                             7                                                                                          \n     \n(Revine la prezidiu.) \nInvit  la  tribună  pe  Excelența  Sa,  domnul  Marcel  Ciolacu, \npreședintele Camerei Deputaților. (Aplauze.) \n"
    },
    "6": {
        "start_text": "Domnul Ion-Marcel Ciolacu:",
        "start_index": 8268,
        "end_text": "Doamna Rodica Boancă  :",
        "end_index": -1,
        "text": " \nCred că nu este nici prima oară și nu va fi nici ultima oară \ncând am să spun că eu nu susțin vaccinarea obligatorie (Aplauze.), dar \nam dreptul în primul rând la viață. Fiecare decide dacă e bine să se \nvaccineze sau nu. \nVă rog frumos, doamnă colegă, să purtați mască sau să mă \nprotejați, să nu mă îmbolnăviți. (Aplauze.)  \nDreptul  meu  la  viața  și  dreptul  oricărui  român  nu  se \nnegociază, doamnă! \nDoamna Rodica Boancă (din sală): \nUnde scrie că masca te apără, te protejează?! \nDomnul Ion-Marcel Ciolacu:  \nDomnule președinte al Senatului,  \nDomnule prim-ministru,  \nDomnule președinte Constantinescu,  \nDomnule președinte al Curții Constituționale a României, \nDoamnelor și domnilor deputați și senatori, \nDoamnelor și domnilor miniștri, \nStimați  membri  ai  Comisiei  pentru  redactarea  proiectului \nConstituției României, \nStimați membri ai Corpului diplomatic, \n                                                                                             8                                                                                          \n     \nConstituția  e  cartea  de  vizită  a  unei  democrații.  Așa  cum \nfacem  o  ecografie  pentru  a  vedea  corpul  uman,  la  fel,  Legea \nfundamentală trebuie să fie expresia unei societăți. \nÎn  pofida  transformărilor  profunde  din  ultimii  32  de  ani, \nRomânia încă are o tradiție democratică fragilă. Mai avem mult de \nmuncă până să ajungem la practici democratice stabile și să ne găsim \nacea vocație democratică autentică, în sensul culturilor occidentale. \nDin  această  perspectivă,  efortul  făcut  acum  30  de  ani  de \npărinții fondatori ai Constituției din 1991 a fost imens. Textul noii \nConstituții trebuia să producă, în primul rând, o schimbare radicală de \nmentalitate la nivelul societății, prin despărțirea definitivă de trecutul \ncomunist. \nTextul lor trebuia să găsească soluțiile potrivite și echilibrate \npentru o societate care avea nevoie de un nou set de valori comune, \ndar în care să se regăsească și care să creeze solidaritate. \nAș dori ca astăzi, în mod special, să le mulțumesc celor care \nacum 30 de ani au pus umărul la reclădirea României pe baze noi, \nsănătoase și democratice. (Aplauze.) Câțiva dintre cei de atunci sunt \nastăzi alături de noi. Lor vreau să le transmitem atât recunoștința mea, \ncât și a colegilor mei din Parlament, pentru tot ce au făcut cu bună-\ncredință, competență și dragoste pentru România! \nDoamnelor și domnilor, \nAstăzi este un  moment aniversar. Dar e cel mai bun prilej \npentru a spune că avem nevoie de o Constituție care să reflecte un \nmodel de stat conform cu nevoile societății actuale. \n                                                                                             9                                                                                          \n     \nTrebuie să avem curajul să vorbim deschis despre necesitatea \nunei reforme constituționale, care să facă din Legea fundamentală un \ninstrument de modernizare a țării. \nTrebuie  să  vorbim  despre  acest  lucru,  fără  teamă  și  fără \ncomplexe. Toate sistemele democratice, cu excepția Statelor Unite, au \nfăcut-o  atunci  când  a  fost  nevoie.  Unele  state  au  apelat  chiar  la \nrevizuirea totală, așa cum a făcut Finlanda în anul 2000 sau Elveția în \nanul 1999. Altele, au apelat la o modificare parțială. Belgia chiar de 20 \nde ori în ultimii 20 de ani. \nEste adevărat, și în România s-a încercat de mai multe ori \nacest lucru. Cu excepția anului 2003, toate încercările de modificare a \nConstituției au eșuat. Acest lucru s-a întâmplat pentru că cei care le-au \ninițiat nu au înțeles că o revizuire a Constituției trebuie să satisfacă \nnevoile  cetățenilor,  și  nu  poftele  politicienilor,  fie  că  sunt \nparlamentari, premieri sau șefi de stat. \nReforma  constituțională  nu  mai  trebuie  să  fie  un  proiect \npersonal  al  politicienilor.  Această  dezbatere  trebuie  mutată  în \nsocietate, pentru că cetățenii trebuie să fie implicați efectiv în acest \nproces. Toate modificările trebuie înțelese și acceptate de români. \nDe aceea, consider absolut necesar un acord larg la nivelul \nîntregii clase politice, dar și la nivelul mediului academic, al corpului \nde  experți  și  al  societății  civile.  Contribuția  tuturor  este  esențială \npentru reușita unui demers atât de complex! \nStimați colegi, \n                                                                                             10                                                                                          \n     \nAu  trecut  18  ani  de  la  ultima  revizuire  a  Constituției \nRomâniei. În această perioadă am văzut cum Legea fundamentală a \nfost folosită fie ca bâtă, fie ca scut de către unii politicieni, în funcție \nde interesele politice de moment. \nDe  multe  ori,  diferiți  actori  politici  și-au  forțat  atribuțiile \nconstituționale. S-a ajuns în momente de criză politică, în care actuala \nConstituție nu a putut oferi soluții destul de clare pentru depășirea lor. \nDe  aceea,  trebuie  să  ne  punem  întrebarea:  cum  dorim  să \nreformăm Constituția? Care sunt acele direcții și principii care să aibă \nun caracter eficient în plan normativ? \nLa  nivel  general,  cred  că  Legea  fundamentală  trebuie  să \nîntărească instituțiile, astfel încât să avem un stat capabil să garanteze \ndrepturile  și  libertățile  cetățenilor.  Oamenii  trebuie  să  se  simtă \nprotejați cu adevărat de către stat. \nÎn al doilea rând, consider că un sistem de guvernare eficient \neste acela care generează un control reciproc între puterile statului și \nnu  permite  niciunui  actor  instituțional  să  concentreze  puterea  în \nmâinile sale. \nDin  păcate,  acest  principiu  fundamental  nu  și-a  găsit \nîntotdeauna și aplicarea în practică. În România, am asistat de multe \nori la un proces de personalizare a puterii. Cei care au ajuns să ocupe \ndiverse funcții în stat au modelat instituția, conform propriilor dorințe \nși interese. În final, această forțare a dus la o perturbare a echilibrului \nîntre puterile statului și la conflict. \n                                                                                             11                                                                                          \n     \nDin  această  perspectivă,  o  clarificare  a  atribuțiilor \npreședintelui  cred  că  se  impune.  Trebuie  să  ne  gândim  dacă  e \nmomentul să depășim angoasa dictaturii comuniste în ceea ce privește \nstatutul și rolul președintelui. \nAcum trei decenii a fost stabilit un sistem echilibrat prin care \ncetățenii  să  își  aleagă  direct  președintele,  însă  puterile  sale  au  fost \nlimitate ca să nu devină un dictator. \nTrebuie  ca  cei  care  vor  lucra  la  reforma  Constituției  să  se \npronunțe dacă acest sistem, în care președintele este o struțo-cămilă, \nîntre un președinte francez, de exemplu, și un monarh spaniol, mai \npoate funcționa în România. \nRolul președintelui a fost gândit ca un producător de consens. \nDin păcate, a sfârșit de multe ori în a fi un producător de tensiune în \nsocietate.  Nu  de  puține  ori  am  văzut  cum  președintele  și-a  depășit \nrolul  de  mediator  și  a  intervenit  brutal  peste  celelalte  puteri \nconstituționale. \nDe altfel, relațiile dintre președinte și premier au balansat în \nultimii 30 de ani între conflict și obediență. Am văzut că atunci când \nmajoritatea parlamentară a fost favorabilă președintelui, acesta a ajuns \nșeful  de  facto  al  Guvernului.  Premierul  a  devenit  o  marionetă.  În \ncealaltă extremă, a coabitării, președintele a fost mai degrabă izolat de \ncătre prim-ministru, care a preluat toată puterea executivă. Aceasta nu \neste normalitatea! \nApoi, în plan parlamentar, mi-aș dori, de exemplu, să existe \nun  anumit  interes  pentru  reglementarea  moțiunii  constructive  de \n                                                                                             12                                                                                          \n     \ncenzură,  pe  model  german.  În  România,  partidele  politice  au \ntransformat  moțiunile  de  cenzură  într-un  instrument  de  imagine  și \nprilej de atacuri politice la adresa adversarilor. \nDe aceea, eu cred că moțiunea de cenzură trebuie să fie clară \nși nu numai pentru retragerea încrederii, ci și pentru acordarea ei unei \nalte persoane, care să-și asume de la bun început acest rol. \nDemiterea  premierului  trebuie  să  conducă  automat  la \ndesemnarea unui alt prim-ministru. Nu am fi stat acum două luni fără \nGuvern, dacă am fi avut acest instrument în Constituție. \nÎn plan guvernamental, cred că viitoarea Constituție trebuie \nsă găsească mecanisme mult mai clare de limitare a practicii excesive \na ordonanțelor de urgență. Parlamentul nu este o anexă a Guvernului \nRomâniei, ci un partener instituțional. S-a folosit prea mult pretextul \nurgenței,  astfel  încât  practica  ordonanțelor  a  devenit  o  modalitate \ncurentă de legiferare. Lucrurile nu mai pot continua așa! \nÎn general, este nevoie de o clarificare a atribuțiilor fiecărei \nputeri  în  parte.  Și  sunt  convins  că  experții  vor  găsi  cele  mai  bune \nsoluții  astfel  încât  să  nu  devenim  victimele  unui  experiment \nconstituțional! \nDoamnelor și domnilor, \nTrebuie să ne gândim serios dacă ne aflăm în acel „moment \nconstituțional”.  Am  ratat  acest  moment  după  integrarea  în  Uniunea \nEuropeană și în NATO. Am ratat în 2011, am ratat și în 2013, când \nam avut o largă majoritate parlamentară. \n                                                                                             13                                                                                          \n     \nNu avem scuze dacă vom rata din nou! După 30 de ani, nu \nmai putem să punem doar niște proptele. Ele nu rezolvă nimic! Nu \naduc dezvoltare, continuitate și stabilitate! \nSocietatea  așteaptă  o  Constituție  modernă,  care  să  reflecte \nrealitatea,  dar  care  să  conducă  la  dezvoltare  și  să  ofere  soluții \ninovative la provocările viitorului. \nTrebuie să facem o reformă constituțională serioasă. Și avem \nnevoie de fiecare român pentru a reuși acest lucru!  \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule președinte. \nInvit acum la tribună pe Excelența Sa, domnul Nicolae-Ionel \nCiucă, prim-ministrul României. \nDomnul Nicolae-Ionel Ciucă (prim-ministrul României): \nDomnule președinte al Senatului, \nDomnule președinte al Camerei Deputaților, \nStimate domnule președinte al Curții Constituționale, \nDomnule președinte Constantinescu, \nStimate doamne și stimați domni parlamentari, \nStimați colegi miniștri,  \nDoamnelor și domnilor ambasadori,  \nBună ziua! \nSunt deosebit de onorat să particip astăzi la această ședință \nsolemnă,  prin  care  marcăm  30  de  ani  de  la  adoptarea  Constituției \n                                                                                             14                                                                                          \n     \nRomâniei,  act  juridic  și  politic  fundamental  al  statului,  garant  al \nlibertăților democratice ale cetățeanului. \nLa  referendumul  național  desfășurat  pe  8  decembrie  1991, \nromânii s-au pronunțat pentru democrație, libertate și stat de drept, \npentru o societate în care demnitatea omului, drepturile și libertățile \ncetățenilor, dreptatea și pluralismul politic, supremația legii și statul \nde drept să fie valori supreme, garantate de stat. \nPrima  și  singura  Constituție  adoptată  după  căderea \ncomunismului,  actuala  Constituție  a  României,  reprezintă  piatra  de \ntemelie a societății noastre democratice, fiind inspirată și legitimată de \nidealurile Revoluției din Decembrie 1989, de sacrificiul și jertfa celor \ncare  și-au  pierdut  viața  sau  au  fost  răniți  în  acele  zile.  Această \nConstituție  este  cea  de-a  doua  cea  mai  longevivă  Constituție  a \nRomâniei, după cea din 1866. \nAcum,  la  trei  decenii  de  la  adoptare  și  după  revizuirea \nnecesară aderării la Uniunea Europeană, în anul 2003, consider că este \nnecesară în continuare reformarea statului și a administrației publice \npentru  a  pune  în  centrul  preocupărilor  cetățeanul,  pentru  a  crește \neficiența  și  calitatea  serviciilor  publice  oferite  contribuabililor  și \npentru a crește responsabilitatea deținătorilor funcțiilor publice. \nPandemia COVID-19 a arătat încă o dată cât de importantă \neste asigurarea echilibrului dintre libertățile democratice și dreptul la \nviață, pe care statul trebuie să-l asigure tuturor, inclusiv prin servicii \nmedicale de care toți cetățenii români trebuie să beneficieze în mod \negal. Starea de alertă este, alături de limitările legale și legitime ale \n                                                                                             15                                                                                          \n     \nlibertăților cetățenilor pe o perioadă restrânsă, la fel de importantă ca \nși  nevoia  de  prezervare  a  drepturilor  și  libertăților  care  dau  esența \nstatului  democratic.  Nevoia  acestui  echilibru  este  evidentă,  astăzi, \ncând traversăm o perioadă de criză sanitară în care sunt necesare unele \nreglementări pentru combaterea COVID-19. Trebuie să traversăm cu \nbine,  împreună,  această  perioadă  și  voi  lua  toate  măsurile  necesare \npentru  a  trece  țara  prin  această  criză,  cu  sprijinul  experților  și  al \npersonalului de specialitate, al instituțiilor statului, în colaborare cu \npartenerii europeni și internaționali, dar mai ales cu sprijinul tuturor \ncetățenilor României. \nExcelențele Voastre, \nDistinși invitați, \nAșa  cum  am  subliniat  de  la  această  tribună  și  cu  prilejul \nacordării votului de învestitură, în centrul preocupărilor Guvernului se \naflă cetățeanul  român și binele comun. Alături de toți  miniștrii din \nacest Guvern ne angajăm să facem tot ce depinde de noi pentru ca \nsituația  economică,  socială  și  sanitară  a  românilor  să  se \nîmbunătățească. \nOamenii au așteptări legitime de la noi: să cultivăm respectul \nfață  de  lege,  să  apărăm  adevărul,  dreptatea,  unitatea  socială  și \nsolidaritatea. Lucrăm pentru cetățeni, luând la timp, cu bună-credință \nși  nepărtinitor,  decizii  care  să  ducă  la  o  viață  în  siguranță,  la \ndezvoltare, la respectarea demnității fiecăruia și la o viață mai bună. \nObiectivul nostru este ca prin măsurile pe care le vom implementa să \nasigurăm dezvoltarea și prosperitatea țării noastre. \n                                                                                             16                                                                                          \n     \nValorile și libertățile constituționale există în fiecare dintre \nnoi, ne unesc, ne fac mai puternici ca națiune, iar idealurile comune \nreprezintă liantul între cetățeni și instituțiile statului. \nDe aceea, vă cer sprijinul, atât dumneavoastră, dar și tuturor \ncetățenilor,  pentru  a  construi  o  țară  mai  puternică  și  prosperă, \naducându-i  pe  oameni  împreună  în  jurul  unui  obiectiv  comun: \ndezvoltarea și bunăstarea României și a românilor. \nÎn calitate de cetățean român și de prim-ministru al României, \nvoi  milita  întotdeauna  pentru  respectarea  literei  și  spiritului \nConstituției și pentru domnia legii. \nVă mulțumesc. (Aplauze.) \n                                                                                             17                                                                                          \n     \nDomnul Florin-Vasile Cîțu: \nMulțumim, domnule prim-ministru. \nInvit  la  tribună  pe  Excelența  Sa,  domnul  Valer  Dorneanu, \npreședintele Curții Constituționale. \nDomnule președinte! \nDomnul  Valer  Dorneanu  (președintele  Curții \nConstituționale): \nStimate domnule președinte al Senatului Florin Cîțu,  \nStimate  domnule  președinte  al  Adunării  Naționale,  al \nCamerei  Deputaților  -  zicem  Adunare  Națională,  pentru  că  așa  îi \nspunea pe vremuri, \nDistinse domnule prim-ministru Nicolae Ciucă, \nLa mulți ani și pentru ziua dumneavoastră de astăzi! \nDistinși miniștri,  \nDomnule președinte Emil Constantinescu, \nStimați parlamentari, \nDați-mi voie să mă răsfăț și să vă spun dragi colegi, \nÎnaltpreasfinția Voastră, \nOnorată asistență, \nMulțumesc  în  primul  rând  Parlamentului  pentru  onoranta \ninvitație  de  a  mă  adresa,  în  calitate  de  președinte  al  Curții \nConstituționale,  acestei  distinse  adunări  care  cinstește  Constituția \nRomâniei. \nÎn calitate de garant al supremației Constituției, pentru noi, \nCurtea Constituțională, este o mare onoare acest lucru și în această \n                                                                                             18                                                                                          \n     \ncalitate îmi permit să vă amintesc faptul că actul fundamental al țării \neste o adevărată Biblie și nu întâmplător fiecare dintre noi începem \nactivitatea depunând jurământul de credință cu mâna pe Constituția \nRomâniei și pe Biblie.  \nSărbătorim, astăzi, 30 de ani de la „momentul zero”, de la \nborna de stat a democrației românești, 30 de ani de la debutul unei \nperioade istorice pentru neamul românesc, unei epoci dorită a fi de \nlibertate și speranță, de încredere și entuziasm, care să succeadă anilor \nlungi,  apăsători  și  tenebroși  ai  comunismului,  30  de  ani  de  la \nadoptarea Constituției României.  \nLa acest moment aniversar, să ne amintim faptul că nu a fost \ndeloc  ușor  să  se  elaboreze  o  nouă  Lege  fundamentală,  care  să \nreușească mai întâi de toate să smulgă societatea din automatismele \ncomportamentale  și  atitudinile  formate,  fără  voia  sa,  sub  povara \nvremurilor,  pe  parcursul  jumătății  de  secol  petrecute  în  regimul \ncomunist, mai apoi să imprime un suflu nou, democratic, în acord cu \nspiritul  european,  care  să  rezoneze  cu  aspirațiile  și  idealurile \nRevoluției din Decembrie 1989 și să ofere, în același timp, mecanisme \njuridice concrete și eficiente, care să răspundă așteptărilor poporului. \nAdunarea  Constituantă,  instituită  în  acest  scop,  a  avut  la \ndispoziție pentru acest copleșitor demers creator un termen de 18 luni \nde la înființare. Lucrările Adunării Constituante s-au desfășurat astfel \nîncât  să  asigure  Adunării  Constituante  timpul  necesar  pentru  o \nelaborare ca atare. \n                                                                                             19                                                                                          \n     \nS-au conceput două lecturi, în acest scop, prima lectură având \nca  obiect  inițierea  membrilor  Adunării  Constituante  cu  modul  de \nredactare a unei constituții, precum și informarea acestora cu privire la \nconținutul constituțiilor din statele democratice. \nProcesul  de  elaborare  a  Constituției  a  beneficiat  de  o \nsubstanțială  asistență  internațională,  fiind  valorificată  experiența \nstatelor cu tradiție democratică. \nComisia  a  avut  întâlniri  inclusiv  cu  reprezentanți  ai  unor \nautorități  internaționale,  mai  ales  organisme  ale  ONU  și  ale \nConsiliului Europei, iar lucrările comisiei au fost analizate în cadrul \nComisiei de la Veneția. Un rol important l-au avut avizele comunicate \nde  diferite  organizații,  precum  Comitetul  Helsinki  pentru  drepturile \nomului,  dar  și  discuțiile  purtate  cu  diferiți  specialiști  în  drept \nconstituțional din numeroase țări, și chiar participarea nemijlocită a \nunor  specialiști  francezi,  în  frunte  cu  reputatul  profesor  Robert \nBadinter; la dezbaterile acestea care au însoțit elaborarea Constituției \ns-au valorificat și tradițiile constituționalismului românesc, preluat din \nprincipiile revoluției franceze. \nPrecizez aceste detalii pentru a evidenția dorința membrilor \nAdunării  Constituante  de  a  elabora  o  lege  fundamentală  a  statului \nromân  care  să  fie  în  concordanță  cu  standardele  internaționale  în \nmaterie  constituțională,  care  să  înglobeze  patrimoniul  democratic \neuropean  și  care  să  înalțe  viața  juridică,  politică  și  economică  a \nsocietății  românești  la  un  nivel  similar  celor  al  statelor  cu  sisteme \ndemocratice consolidate printr-o îndelungată tradiție. Să apreciem și \n                                                                                             20                                                                                          \n     \nsă respectăm acest efort uriaș, realizat cu toată convingerea și cu bună-\ncredință! \nDesigur  că,  fiind  o  creație  umană,  Constituția  noastră  nu \nputea  fi  perfectă,  ireproșabilă,  dar  conținutul  ei  reușește  să  ofere \nsuficiente repere pentru construirea pe baza sa a unui sistem care să \npermită  buna  funcționare  a  instituțiilor  publice  și  a  vieții  politice, \neconomice, în ansamblul său. În timp, pe măsura evoluției sociale, a \ndezvoltării complexului de relații interumane și interinstituționale, a \nremodelării peisajului socio-politic, unele aspecte nu au mai corespuns \nnoilor realități, diferite de cele avute în vedere în puterea constituantă \noriginală.  Tocmai  pentru  acest  motiv,  a  fost  înscrisă  în  Constituție \nposibilitatea revizuirii sale, iar anul 2003 a fost momentul în care s-a \nrealizat  o  astfel  de  primenire  a  legii  noastre  supreme,  corijându-se \nimperfecțiunile, adaptându-i-se prevederile la schimbările survenite și \nîmbunătățindu-i-se soluțiile propuse inițial. \nDe asemenea, revizuirea din 2003 a avut un scop mai mult \ndecât atât, reconfigurându-se cadrul constituțional național, astfel încât \nsă permită aderarea României la Organizația Atlanticului de Nord și \nintegrarea în Uniunea Europeană. \nAșadar, deși este Legea fundamentală a statului, Constituția \nnu  putea  rămâne  încremenită  în  timp,  ci  poate  fi  modificată  atunci \ncând această necesitate apare ca stringentă. Dar revizuirea Constituției \ntrebuie făcută cu responsabilitate, cu înțelepciune, cu simțul datoriei \nfață de popor, cu intenția sinceră de a aduce un beneficiu acestuia, și \nnu dintr-o dorință, chiar inspirată, unilaterală. Din păcate, însă, ideea \n                                                                                             21                                                                                          \n     \nrevizuirii  Constituției  a  fost  utilizată  nu  de  puține  ori  ca  miză \nelectorală, lipsită de o serioasă acoperire sub aspectul motivației și al \njustificării  raționale,  fiind  transformată  într-un  instrument  de \nmanipulare  în  vederea  obținerii  de  capital  electoral  din  promisiuni \nirealizabile. O astfel de atitudine distructivă nu face altceva decât să \nsemene  îndoială,  să  inducă  o  stare  de  incertitudine  cu  privire  la \nordinea  constituțională,  fragilizând  însăși  construcția  democratică  a \nstatului.  Din  fericire,  probabil  anticipând  asemenea  inițiative \noportuniste, legiuitorul constituant a instituit o procedură complexă de \nrevizuire, compusă dintr-o succesiune de etape și prevederi obligatorii, \nstabilind în final și limitele revizuirii, care fac obiectul așa-zisei părți \nrigide a Constituției. \nAr trebui ca în lupta politică să se renunțe la ideea de a se da \ntot  timpul  vina  pe  pretinsele  imperfecțiuni  ale  Constituției  pentru \nnerealizările, pentru insuccesele clasei politice. Mecanismul statal va \nputea funcționa perfect în baza actualei reglementări constituționale \ndacă prevederile Legii fundamentale vor fi respectate atât în litera, cât \nși  în  spiritul  lor.  Domnia  legii,  care  este  o  exigență  esențială  a \nprincipiului statului de drept, ar trebui să fie un adevărat far călăuzitor \npentru toți participanții la viața publică. Nu puțini sunt cei care invocă \nacest concept al statului de drept, dar uită care este semnificația sa, \nuită că acesta implică subordonarea statului în toate componentele sale \nfață de drept și în primul rând față de Constituție și că are ca scop \ntocmai  ponderarea  eventualelor  tendințe  abuzive  discreționare  ale \nstructurilor  etatice.  Or,  se  știe  că  puterea  exemplului  este  o  armă \n                                                                                             22                                                                                          \n     \nredutabilă. Cum putem pretinde cetățenilor să respecte și să cinstească \nLegea fundamentală a țării dacă unii dintre cei care dețin și exercită \nputerea politică în numele lor o pun la îndoială sau o bagatelizează? \nCum putem aștepta din partea poporului să fie mândru de Constituția \nsa, când unii dintre reprezentanții acestuia o contestă? \nÎn  calitate  de  garant  al  supremației  Constituției,  Curtea \nConstituțională vă invită să prețuim împreună importanța cărții noastre \nfundamentale,  să-i  recunoaștem  obligativitatea  și  să  o  respectăm  în \nlitera și spiritul ei. \nLa mulți ani Constituției României! \nȘi v-aș ruga să-mi permiteți o scurtă informare.  \nÎn foaierul din fața sălii de ședințe sunt mai multe panouri \norganizate cu sprijinul generos al Arhivelor Naționale, al Monitorului \nOficial și al AGERPRES-ului, care redau constituțiile în original, cu \nsemnăturile respective, Constituția din 1866, invocată și aici ca model, \nConstituția din 1923 și Constituția din 1991. \nVă mulțumesc foarte mult pentru atenție. (Aplauze.) \nDomnul Florin-Vasile Cîțu: \nMulțumim, domnule președinte. \nDoamnelor și domnilor senatori și deputați, \nPotrivit celor convenite, în această ședință solemnă vor avea \nintervenții reprezentanți ai grupurilor parlamentare reunite, în limita a \n7 minute pentru fiecare grup parlamentar, iar deputaților și senatorilor \nneafiliați  li  se  alocă  3  minute,  cu  o  singură  intervenție,  printr-un \nreprezentant comun. \n                                                                                             23                                                                                          \n     \nAvem lista. Doar Grupul parlamentar AUR nu a ... \nDomnul George-Nicolae Simion (din sală): \nStați că vă dau acum! \nDomnul Florin-Vasile Cîțu: \nVă rog! \nDin partea Grupurilor parlamentare ale PSD, domnul senator \nRobert Cazanciuc. \nDomnul Robert-Marius Cazanciuc: \nDomnule președinte al Senatului, \nDomnule președinte al Camerei Deputaților,  \nDomnule prim-ministru, \nStimați membri ai Guvernului, \nDoamnă ministru, \nDomnule președinte Emil Constantinescu,  \nDomnule președinte Dorneanu, \nÎnaltpreasfinția Voastră, \nDragi colegi, \nÎn misiunea noastră, ca membri ai Parlamentului, de a face \ncunoscută legea, facem deseori referire la litera și spiritul ei. \nDacă  vorbim  de  Legea  fundamentală,  avem  aici  spiritul \nConstituției,  care  s-a  transformat  într-o  esență  tare  -  Constituția \nRomâniei. \nAm  luat  de  la  bibliotecă  această  geneză  și  dați-mi  voie  să \ncitez câteva rânduri din această carte: „Emoția mea este firească în \n                                                                                             24                                                                                          \n     \nacest moment solemn, când pentru a treia oară, în decurs de 150 de \nani, România are prilejul ca, prin reprezentanții săi aleși, să dezbată și \nsă voteze o constituție adevărată”. \nAstăzi, la 30 de ani de la acest discurs, rostit de Dan Amedeo \nLăzărescu în 1991, avem aceleași preocupări de a cârmui țara spre un \nviitor european, numai că de această dată viitorul european este legat \nși  de  utilizarea  adecvată  a  uriașelor  resurse  puse  la  dispoziția  țării \nnoastre pentru a reduce decalajele față de alte state europene care timp \nde 50 de ani au avut un destin mai bun decât am avut noi la frontiera \nEuropei. \nSpunea, la vremea respectivă, profesorul Iorgovan, că speră \nca această Constituție să aibă rolul unui adevărat pact social. \nDincolo  de  reașezarea  statului  român  pe  principii  real \ndemocratice, Constituția din 1991, pe care o sărbătorim astăzi, a fost și \nun rezultat al transpunerii în lege a entuziasmului celor care își doreau \nlibertatea, despre  care auziseră de la părinți, bunici sau din filmele \namericane, dar și a entuziasmului celor care plătiseră cu ani grei de \ntemniță comunistă pentru vina de a lupta pentru libertate.  \nAstăzi, noi, parlamentarii, avem o dublă datorie față de acești \noameni și față de urmașii noștri. Avem datoria de a înțelege dacă în \ncei 30 de ani care au trecut de la adoptarea Constituției aceasta a reușit \nsă  se  facă  cunoscută  și  înțeleasă  de  poporul  ei,  dacă  spiritul  Legii \nfundamentale a fost deslușit de cei chemați să o aplice și să o apere. \nLa  începutul  anilor  '90,  Constituția  a  fost  percepută  mai \ndegrabă ca un reper academic, departe de viața obișnuită. \n                                                                                             25                                                                                          \n     \nO cercetare sociologică realizată recent ne-a arătat că pentru \nromâni Constituția reprezintă astăzi nu doar un set de principii, ci un \ntext viu, aflat în vârful ierarhiei legilor, care poate influența în mod \ndirect viața fiecăruia dintre noi. \n63% dintre români consideră că o modificare a Constituției \nle-ar face o viață mai bună. \nNe-am întrebat la începutul anului dacă ar fi o idee bună ca \nstatul  să  distribuie  fiecărui  cetățean  câte  o  Constituție.  90%  dintre \nromâni au spus că da, ar fi o idee foarte bună. Românii vor să aibă un \nreper, vor să știe că pot apela la cineva fundamental atunci când ceva \nnu merge bine. \nGardianul  Constituției  este,  de  29  de  ani,  Curtea \nConstituțională, care prin 22.000 de decizii pronunțate până în prezent \nne-a arătat cum trebuie interpretate textele Constituției, dar și limitele \nunora dintre ele, care au rămas tributare contextului social economic \nîn care au fost adoptate. \nGardian al Constituției sau făuritor de legi? \nSunt  convins  că  membrii  Curții  Constituționale  își  pun \naceastă întrebare la fiecare decizie  pe care o pronunță, iar numărul \nmare al acestora arată, de asemenea, nevoia cetățeanului de a respecta \nConstituția,  de  către  fiecare  dintre  noi,  dar  și  de  către  instituțiile \nstatului. \nTitulatura  marginală  a  primului  articol  din  Constituție  este \n„Statul român”. Poate era mai potrivit dacă primul articol se numea \npur și simplu România, pentru a arăta preeminența poporului român. \n                                                                                             26                                                                                          \n     \nLegea  fundamentală  trebuie  să  aibă  în  centrul  ei  omul,  cu \ndrepturile și libertățile lui fundamentale, cu un stat capabil în mod real \nsă  asigure  protejarea  lor,  printr-o  arhitectură  constituțională  care  să \nstatueze principiul supremației și respectării Constituției și a legilor, \nprecum și cooperarea loială dintre puteri, toate acestea în beneficiul \ncetățeanului. \nDacă această constituție îndeplinește astăzi acest rost vă invit \nsă reflectăm și să lucrăm împreună. \nPentru  un  dialog  eficient  despre  Constituție  și  pentru  a \ncunoaște modele ce pot contribui la conturarea propriilor convingeri \naveți la dispoziție o carte în format electronic. \nÎn 2015, cu ajutorul a patru profesori universitari, am tradus \nîn  limba  română  toate  constituțiile  Uniunii  Europene.  O  să  primiți \nfiecare dintre dumneavoastră, printr-un mesaj, din partea liderilor de \ngrup, această carte în format electronic. \nDupă 30 de ani îi evocăm astăzi aici pe membrii Adunării \nConstituante care ne-au lăsat moștenire o constituție care a reașezat \nțara după comunism. \nCare va fi moștenirea noastră, a celor de aici? Ce vom lăsa \nnoi?  O  împărțire  a  românilor  în  mai  multe  categorii:  bugetari  și \ncorporatiști, locuitori în țară sau în diaspora, pro sau contra Uniunii \nEuropene, pro sau contra justiției. \nDupă  câteva  luni  de  dezbateri  în  cadrul  Partidului  Social \nDemocrat ne-am pus întrebarea dacă această Constituție poate fi un \nliant al națiunii. \n                                                                                             27                                                                                          \n     \nPentru  a  căuta  răspuns  la  această  întrebare,  Asociația  „Pro \nDemocrația”  și  Institutul  Social-Democrat  „Ovidiu  Șincai”  au \norganizat  pe  1  iulie  o  dezbatere  consacrată  analizei  de  ansamblu  a \nevoluției societății românești guvernată de actuala Constituție. \nAți  primit  fiecare  dintre  dumneavoastră  această  carte.  Cei \ncare n-ați primit-o încă, o veți primi cu siguranță. Este un volum care \nreunește lucrările a 12 profesori universitari și 2 membri ai Adunării \nConstituante.  Au  fost  invitați  să-și  exprime  opiniile  cu  privire  la  o \nConstituție a viitorului și asupra măsurii în care Legea fundamentală \npoate fi îmbunătățită, astfel încât să răspundă marilor provocări ale \nRomâniei de astăzi, obiectivelor comune europene și ale omenirii, în \ngeneral.  \nVorbind de viața acestei Constituții și de obiectivele comune \neuropene,  fostul  ministru  al  integrării,  profesorul  Vasile  Pușcaș, \nspunea că revizuirea din 2003 a tratat aderarea la Uniunea Europeană \nca  un  simplu  act  de  politică  externă,  și  nu  ca  un  proces  intern  de \ntransformare a statului și a societății. \nRevizuirea din 2003 a reprezentat actul juridic care a făcut \nposibilă aderarea la Uniunea Europeană și NATO. \nÎncercările de revizuire din 2011-2013 au fost arme în bătălia \npolitică internă, din păcate, dar, în același timp, au arătat nevoia de \nclarificare a unor  texte scrise poate cu prea  mult entuziasm în anii \n1990-1991 și nevoia de a consfinți statutul nostru real de membri ai \nUniunii Europene și ai NATO. \n                                                                                             28                                                                                          \n     \nModificările actualei Constituții ar putea fi abordate din cel \npuțin trei perspective, dacă doriți. Aș spune una tehnică – și vă dau un \nexemplu – art. 29 vorbește de telegrame. Am întrebat Poșta Română \ncând a fost trimisă ultima telegramă. Acum mai bine de 10 ani. \nDomnul Florin-Vasile Cîțu: \nDomnule senator, vă rog să încercați să finalizați! \nDomnul Robert-Marius Cazanciuc: \nImediat, domnule președinte! E un moment solemn. \nDe  opțiune  politică,  regionalizarea  și  formarea  Guvernului. \nPoate președintele să încredințeze formarea Guvernului partidului care \na  câștigat  alegerile?  Și  inovativă.  Reglementarea  constituțională  a \nrolului opoziției parlamentare, protejarea drepturilor fundamentale în \nfața  provocărilor  generate  de  evoluția  inteligenței  artificiale  sau \nprotejarea  statului  în  fața  regimurilor  comerciale  și  economice \ntransfrontaliere. \nCred că astăzi, în Parlament, avem obligația față de poporul \nnostru să lansăm dezbateri publice față de principalele teme ale vieții \nsociale,  economice  și  politice,  asupra  modului  în  care  drepturile \nfundamentale  sunt  respectate  în  mod  real,  asupra  modului  în  care \nputerile statului au funcționat în slujba poporului și care în final să \nconducă,  de  ce  nu,  la  un  acord  politic  național  pentru  o  eventuală \nrevizuire a Constituției. Un asemenea proiect ar putea reprezenta un \nliant al națiunii care să contribuie la uniunea spirituală a poporului \nromân. \n                                                                                             29                                                                                          \n     \nVa fi posibil doar în măsura în care acest proces va fi unul \nautentic  și  oamenii  vor  vedea  că  este  unul  autentic,  nu  ca  un  alt \ninstrument într-o bătălie politică. \nDezbaterea  națională  în  jurul  temei  revizuirii  Constituției \npoate fi un instrument de atingere a obiectivului de refacere a legăturii \nțării cu fiecare român. \nAstăzi suntem datori să le lăsăm celor care vin după noi o \nRomânie în bună stare. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule senator. \nDin partea Grupurilor parlamentare ale PNL....  \n(Domnul  senator  Robert-Marius  Cazanciuc  revine  la \ntribună.) \nMai aveți? \nDomnul Robert-Marius Cazanciuc: \nAți primit, de asemenea, stimați colegi, o coliță nouă, timbre \nrealizate în 2019 de către Romfilatelia, în care pentru prima dată pe \ntimbre  au  fost  puse  drepturile  fundamentale.  Sunt  nouă  drepturi \nfundamentale, tipărite în milioane de exemplare, care au încercat să \nfacă cunoscută românilor Legea fundamentală. \nMulțumesc. (Aplauze.) \nDomnul Florin-Vasile Cîțu: \nMulțumim, domnule senator. \n                                                                                             30                                                                                          \n     \nO inițiativă foarte bună. \nDin partea Grupurilor parlamentare ale PNL, doamna senator \nLaura-Iuliana Scântei. \nDoamna Laura-Iuliana Scântei: \nVă mulțumesc, domnule președinte. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule președinte Emil Constantinescu, \nÎnaltpreasfinția Voastră, \nDomnule președinte al Curții Constituționale, \nDistinși membri ai Corpului diplomatic, \nDragi invitați, \nDoamnelor și domnilor senatori și deputați, \nSărbătorim într-adevăr 30 de ani de la intrarea în vigoare a \nConstituției din 1991. \nTimp  de  30  de  ani,  Constituția  a  garantat  stabilitatea \nregimului  politic,  a  oferit  termenul  de  referință  pentru  drepturile  și \nlibertățile fundamentale ale cetățenilor și a fost temelia pe care s-au \nconstruit instituțiile vitale ale statului. \nTotuși trebuie să fim sinceri, 30 de ani nu înseamnă mulți ani \nconstituționali.  Prin  comparație,  Constituția  de  la  1866  a  fost  în \nvigoare vreme de 57 de ani. Avem deci o Constituție tânără și, pe cale \nde consecință, o democrație la fel de tânără. \nDeși e tânără, Constituția prevede un obiectiv de țară istoric, \n                                                                                             31                                                                                          \n     \nîmpărtășit în egală  măsură de toate forțele politice responsabile, de \nautoritățile statului și de majoritatea românilor, și anume, România - \nstat democratic. Acel stat cu o democrație consolidată, axată pe cele 3 \nmari valori fondatoare ale liberalismului politic, și anume: protejarea \nvieții, promovarea libertății și garantarea proprietății. Adică un stat de \ndrept, un stat de tip occidental, care își respectă îndatoririle rezultate \ndin  angajamentele  internaționale,  inclusiv  cele  care  decurg  din \ncalitatea de stat membru UE și NATO. \nDoamnelor și domnilor, \nAți auzit și până acum, de la antevorbitorii mei, veți auzi în \ncontinuare, azi, la ceas aniversar, multe cuvinte frumoase, dar și critici \nla adresa Constituției în vigoare. Toate oferă răspunsuri cu privire la \nîntrebarea: Ce reprezintă Constituția României, după 30 de ani, pentru \ncetățeni,  pentru  politicieni  și  pentru  țară?  Că  înglobează  cele  mai \nînalte valori și idealuri ale unei societăți democratice, că este o pavăză \npentru  asigurarea  statului  de  drept  și  a  independenței  justiției,  o \ngaranție că nicio autoritate nu va abuza de puterea sa și va acționa în \nlimitele constituționale, că, într-adevăr, cuprinde catalogul de drepturi \nși libertăți fundamentale și că e un scut împotriva abuzului de putere al \nautorităților statului împotriva cetățenilor. \nÎn ce mă privește, am dorit astăzi să vă spun despre ce nu este \no Constituție. \nÎn primul rând, o Constituție nu este doar un document politic \nsau doar o lege care se poate modifica oricum și oricând, după bunul \nplac al unei majorități politice sau al unui partid care, de exemplu, s-ar \n                                                                                             32                                                                                          \n     \nteme că nu ar da nici după 20 de ani, în anul 2024, un candidat ales la \nfuncția de președinte al României. \nÎn  al  doilea  rând,  o  Constituție  nu  reprezintă  nimic  fără \nconstituționalism. Legea fundamentală a unui stat capătă valoare dacă \neste respectată în timp și dacă, prin respectarea continuă, la nivelul \nsocietății  se  creează  un  sentiment  puternic  de  apartenență  la \nConstituție și la valorile sale. \nÎn al treilea rând, o Constituție nu este în realitate opera unei \nmajorități  politice  conjuncturale,  deși  unii  așa  cred.  O  Constituție \ndurabilă este rezultatul unui autentic moment constituțional. Un astfel \nde moment constituțional a fost în anii 1990, 1991, atunci când s-a \nrealizat  trecerea  de  la  vechiul  regim  politic  totalitar  la  noul  regim \npolitic democratic. Constituția României a eliminat atunci posibilitatea \nconcentrării  puterii  în  mâinile  unei  persoane,  ale  unui  grup  de \npersoane  sau  ale  unei  instituții  și  așa  sperăm  să  rămână  pentru \ntotdeauna. \nMai târziu, în 2003, la momentul revizuirii, s-a avut în vedere \nnevoia fundamentală a României de a adera la structurile euroatlantice \nși de a se defini un destin european pentru societatea românească. \nFără  îndoială,  doamnelor  și  domnilor,  Constituția  nu  este \nperfectă,  iar  numeroasele  decizii  ale  Curții  Constituționale  i-au \nevidențiat vreme de 30 de ani și limitele și lipsurile. Cu toate acestea, \nmomentele  constituționale  autentice  pentru  revizuirea  Legii \nfundamentale trebuie să fie rezultatul unei nevoi sociale reale și să \nexprime  o  viziune  asupra  arhitecturii  statului,  construită  în  timp  și \n                                                                                             33                                                                                          \n     \nîmpărtășită de majoritatea cetățenilor. \nÎnchei spunându-vă că Partidul Național Liberal nu se teme \nde o revizuire a Constituției. PNL reafirmă angajamentul politic de a \ncontinua  construcția  statală  asumată  încă  de  la  înființarea  sa,  dar \natunci când va revizui Constituția nu va renunța la viziunea sa liberală \nasupra statului și asupra economiei. Liberalismul constituțional va fi \npromovat în continuare ca principiu de modernizare a statului român \nîn  era  digitalizării,  pentru  a  oferi  cetățenilor  cu  adevărat  un  stat \nfuncțional, bazat pe o economie liberă, pe domnia legii și pe respectul \ndrepturilor fundamentale. \nAșadar,  azi,  la  ceas  aniversar,  urăm  Constituției  noastre \nlongevitate  și  respect  din  partea  tuturor  –  cetățeni  și  întreaga  clasă \npolitică! \nVă mulțumesc. (Aplauze.) \nDomnul Florin-Vasile Cîțu: \nMulțumesc, doamnă senator. \nDin partea Grupurilor parlamentare ale USR, domnul senator \nRadu-Mihai Mihail. \nDomnul Radu-Mihai Mihail: \nMulțumesc, domnule președinte. \nDoamnelor și domnilor, \nSuntem  un  stat  care  derapează  spre  eșec  și  Constituția  din \n1991  nu  este  străină  de  ceea  ce  se  întâmplă.  Constituția  României \nmoderne, libere și prospere ar fi trebuit să înceapă cu punctul 8 de la \n                                                                                             34                                                                                          \n     \nTimișoara. Cu despărțirea conștientă și asumată de trecutul totalitar și \nde aceia care i-au făcut posibilă existența timp de o jumătate de veac. \nConstituția de la 1991 a venit după „Duminica orbului” din \n1990  și  a  consfințit  restaurația  foștilor  comuniști  și  securiști  din \nRomânia.  A  fost  scrisă  după  chipul  și  asemănarea  destinatarului  și \nautorului  –  Ion  Iliescu,  zis  și  comunist  cu  față  umană,  și  Antonie \nIorgovan, zis și comunist cu studii juridice. \nConstituția României validată la referendumul din decembrie \n'91 a fost scrisă de un președinte al Asociației Studenților Comuniști \ndin  Universitatea  București,  pentru  președintele  Uniunii  Tineretului \nComunist. \nAcum  30  de  ani  eram  reporter  la  Radio  Delta  și  eram  pe \nstradă și îi întrebam pe oamenii care mergeau foarte mândri să voteze \nConstituția, dacă au citit textul și de ce îl votează? Și răspunsul era \ncam același de la toți: „Păi, ne-a spus Ion Iliescu că e de bine”. \nUSR a apărut pentru că românii s-au săturat să le spună un \ntătuc și gașca lui ce să facă. (Aplauze. Vociferări.) \nAcum  oamenii  sistemului  tot  vorbesc  despre  schimbarea \nConstituției, astfel încât președintele să nu mai fie ales de români, ci \nde ei. (Vociferări.) \nOamenii fără chip vor ca funcția de președinte al românilor să \npoată fi scoasă la mezat și tranzacționată între grupurile parlamentare, \nmonedă de schimb în trocurile politice, departe de ochii lumii și de \nochii cetățeanului. \nUSR  a  apărat,  apără  și  va  apăra  statul  de  drept  și  valorile \n                                                                                             35                                                                                          \n     \ndemocrației liberale de toate încercările de a pune instituțiile statului, \noricare  ar  fi  ele...  (Vociferări.)  ...la  dispoziția  infractorilor,  a \nevazioniștilor, a hoților din bugetul de stat și a combinatorilor politici \ncare îi cauționează. (Vociferări.) \nȘi închei cu o ultimă remarcă. Antonie Iorgovan, părintele \nConstituției din '91, a fost, ca tot românul imparțial, expert în cadrul \nComisiei juridice constituționale și pentru drepturile omului din cadrul \nCFSN  și  independent,  dar  afiliat,  în  legislatura  '90-'92,  la  Grupul \nparlamentar al PNL, pentru ca apoi să treacă la PSD, demonstrând \nastfel multilateralismul FSN-ismului, așa cum îl vedem și astăzi. \nNu-i așa că de acolo de sus, de unde se află, Caragiale râde cu \ngura până la urechi? (Vociferări. Aplauze.) \nDomnul Florin-Vasile Cîțu: \nMulțumesc, domnule senator. \nDin  partea  Grupurilor  parlamentare  AUR,  domnul  George \nSimion. \nDomnul George-Nicolae Simion: \nMulțumesc frumos. \nA fost un referendum pentru modificarea Constituției, să fie \nspecificat  faptul  că  în  România  căsătoria  este  între  un  bărbat  și  o \nfemeie. Sper că nu vreți să modificați Constituția în sensul în care să îl \nluați pe domnul Cîțu legal de soție, da? (Vociferări.) \nNoi nu suntem de acord cu faptul că trebuie să se producă o \nfederalizare  sau  o  regionalizare  sau  cum  dorește  unul  sau  altul  din \n                                                                                             36                                                                                          \n     \npartidele și organizațiile non-guvernamentale care sunt în Parlament \nastăzi. Nici pentru punerea în acord cu anumite prevederi europene. \nNoi  credem  că  a  noastră  Constituție  este  foarte  bună.  Și  unele \nîncercări de încălcare a Constituției, cum a fost înlăturarea Avocatului \nPoporului, neconstituțională, au fost stopate. \nȘi dacă tot ne-ați dat niște timbre aici, în care sunt prevăzute \narticolele  fundamentale,  vedeți  că  pierdem  o  generație,  pentru  că \ndreptul la învățătură este asigurat. Din păcate, nu a fost asigurat de \nstatul  român,  prin  hotărâri  de  Guvern  care  sunt  aduse  aici,  în \nParlament  și  noi  doar  trebuie  să  le  ascultăm,  nici  măcar  nu  putem \ninterveni asupra stării de alertă. \nÎncetați  să  călcați  în  picioare  drepturile  fundamentale  ale \nromânilor și începeți să respectați Constituția! \nNu prin ședințe solemne faceți asta, ci respectând Constituția \nși eliminând orice formă de obligativitate asupra românilor! \nConstituția este bună. Trebuie susținută și trebuie apărată de \nuzurpatori, atât de aici, de la București, cât și de la Bruxelles! \nVă mulțumesc. (Aplauze.) \nDomnul Florin-Vasile Cîțu: \nMulțumesc. \nDomnul Tanasă. \nDomnul Dan Tanasă: \nDa. \nÎnaltpreasfinția Voastră, \n                                                                                             37                                                                                          \n     \nDomnule președinte al Camerei Deputaților, \nOnorați membri ai Guvernului, \nDoamnelor și domnilor senatori și deputați, \nArt.  3  al  Constituției  României  vorbește  despre  teritoriul \nRomâniei, care este inalienabil. \nDin  păcate,  în  ultimii  30  de  ani,  atât  PSD,  cât  și  PNL  și \nUDMR au permis vânzarea pământului României către străini, la un \nnivel demențial. \nDin  păcate,  suntem  poate  unici  în  lume,  ne-am  înstrăinat \npământul și am vândut, ne-am trezit într-o situație în care am permis, \nculmea, încălcarea art. 3 al Constituției României. \nArt. 12 vorbește de simbolurile naționale ale României. \nArt. 13 vorbește de limba națională, de limba română. \nEu  am  câștigat  câteva  zeci  de  procese  în  instanțele  din \nRomânia, prin care am încercat să impun respectarea limbii oficiale de \nstat. Și, din păcate, atât PSD, cât și PNL, ați tolerat timp de 30 de ani \natitudinile absolut inacceptabile ale UDMR atunci când vine vorba de \nsimboluri naționale și de limba oficială de stat în România. \nAți permis... ați permis – că plecați, domnule Kelemen Hunor \n–  ați  permis,  domnilor,  ca  în  Transilvania,  practic,  în  multe  zone, \nlimba maghiară să devină, practic, de facto limbă oficială de stat. Și \npermiteți în continuare, dragi colegi de la PSD și de la PNL! \nLimba oficială de stat nu este negociabilă cu nimeni! Și nici \nsimbolurile naționale! Acestea le puteți spune colegilor de la UDMR. \nȘi închei. \n                                                                                             38                                                                                          \n     \nArt. 47 vorbește despre faptul că: „Statul este obligat să ia \nmăsuri de dezvoltare economică și de protecție socială, de natură să \nasigure cetățenilor un nivel de trai decent”. \nÎn ultimii 30 de ani, modul în care PSD și PNL au înțeles să \nfacă  politică  în  România  ne  situează  pe  ultimele  locuri  la  ceea  ce \nînseamnă nivel de trai. Ultimele locuri în Europa. \nȘi, mai mult decât atât, modul în care PSD și PNL au făcut \npolitică în ultimii 30 de ani a dus la situația absolut inacceptabilă în \ncare peste 3,5 milioane de români au fugit de aici, de pe acest pământ. \nI-ați fugărit voi. Și, din păcate, în ultimii 4 ani, nici USR nu s-a lăsat \nmai prejos. \nMulțumesc. (Aplauze.) \nDomnul Florin-Vasile Cîțu: \nMulțumim. \nDomnul deputat Ciubuc. \nDomnul Ciprian Ciubuc: \nDomnule președinte al Senatului, \nDomnule președinte al Camerei Deputaților, \nDomnule președinte Constantinescu, \nStimați colegi, \nStimați invitați, \nEu am să vorbesc scurt. \nȘi am să vorbesc de art. 16 - cetățenii români sunt egali în \nfața legii. \n                                                                                             39                                                                                          \n     \nStimați colegi, \nNu  suntem  astăzi  în  măsură  să  respectăm  art.  16.  De  ce? \nPentru  că  pe  baza  ordonanțelor  de  urgență  și  a  stării  de  alertă, \ndrepturile  românilor  nu  sunt  respectate.  Avem  6  articole  din \nConstituție – domnule președinte al Curții Constituționale, puteți să \nconfirmați sau infirmați – care sunt călcate în picioare pentru că avem \no stare de alertă neconstituțională și măsuri restrictive aberante. \nVin de la întâlnirea care a avut loc săptămâna trecută, de la \nDelegația Adunării Parlamentare a Francofoniei, unde – vreau să vă \nspun un lucru foarte important și vă rog să fiți atenți cu toții – am fost \nadunați mai mulți parlamentari din Parlamentul României, care facem \nparte din Delegație, inclusivi parlamentari din toate țările francofone, \nni s-au ținut lecții de modificare a Constituției, sub motiv de COVID \nși sub motiv de pandemie. Din Parlamentul belgian ni s-a transmis, \ntrebuie  să  modificăm  Constituția  după  modelul  Luxemburg,  să \nomogenizăm  Constituția.  Inclusiv  toate  țările  care  fac  parte  din \nUniunea Europeană. \nDe asemenea, ni s-a vorbit despre suspendarea Parlamentelor \nnaționale. (Vociferări.) \nNi s-a vorbit de suspendarea Parlamentelor naționale. \nMă  bucur  că  colegii  de  la...  antevorbitorii  mei  au  vorbit \ndespre modificarea Constituției. \nStimați colegi, \n Nu putem să modificăm Constituția, să o omogenizăm dacă \nnu ne întoarcem la popor. \n                                                                                             40                                                                                          \n     \nAm  susținut  și  în  Parlamentul  din  Albania,  la  Adunarea \nParlamentară a Francofoniei, susțin și de aici – cum vă veți uita în \nochii  copiilor  dumneavoastră  sau  în  ochii  românilor  dacă  vom \nmodifica Constituția și vom omogeniza Constituția după Constituția \ndin Luxemburg... (Vociferări.) ...sub motiv de COVID și sub motiv de \npandemie? \nAm  numărat,  de  19  ori  s-a  vorbit  de  cuvântul  „control”. \nControlul  pandemiei,  nemijlocit,  controlul  oamenilor.  Nu  putem \ncontrola  pandemia  dacă  nu  putem  controla  mișcarea  oamenilor  în \nEuropa și în statul național. \nOameni buni, \nStimați colegi, \nMă adresez și românilor și dumneavoastră. \nSă vă ferească Dumnezeu de o revoltă populară! \nCum  le-am  spus  și  francezilor  din  Parlamentul  din  Albania, \nromânii nu sunt ca francezii, să iasă o lună, două, trei, o lună, 10 luni la \nproteste. Românii au ieșit 9 zile și Ceaușescu a dispărut. \nNoi avem o istorie de comunism. Știm că aceste restricții care ni \nse  impun  în  Parlamentul  național  vin  doar  să  îngrădească  drepturi  și \nlibertăți și nu măsuri ca să controlăm pandemia! \nNu putem să suspendăm drepturile noastre fundamentale conform \nConstituției și să modificăm Constituția fără să ne întoarcem la popor! \nDe  aceea,  vă  rog  pe  toți  să  conștientizați  că  pentru  orice \nmodificare a Constituției trebuie să fie direct întrebat și poporul român, și \noamenii care ne-au ales. \nVă mulțumesc. \n                                                                                             41                                                                                          \n     \nȘi sunt încrezător că dumneavoastră veți reflecta la ce am vorbit \nastăzi aici. \nPuteți să-i întrebați și pe colegii dumneavoastră care au fost în \nParlamentul din Albania, să vă confirme acest lucru. \nMulțumesc. (Aplauze.) \nDomnul Florin-Vasile Cîțu: \nMulțumim. \nVă  garantăm  că  orice  modificare  se  va  face  doar  prin \nreferendum, deci mergem la popor. \nGrupul parlamentar al UDMR, domnul Csoma Botond. \nDomnul Csoma Botond: \nOnorați invitați, \nDoamnelor și domnilor deputați, \nRomânia  a avut o experiență totalitară cruntă sub regimul \ncomunist, mai ales în „Epoca de Aur”, sub Ceaușescu. Iar dacă luăm \nîn considerare acest lucru cred că adoptarea Constituției în anul 1991 a \nfost  un  pas  foarte  important  pe  drumul  făuririi  unei  societăți \ndemocratice, după decenii lungi de totalitarism. \nSigur, acea Constituție, Constituția de la 1991, a reflectat atât \nmomentul  politic,  cât  și  majoritatea  parlamentară  existentă  sau \nmajoritatea din Adunarea Constituantă, dar a reflectat și acea euforie, \npentru că oamenii în sfârșit erau liberi și puteau să-și spună opinia \nliber în această țară și nu sosea  mașina neagră dimineața să-i ducă \nundeva. \nȘi cred că a fost un moment foarte important, din acest punct \n                                                                                             42                                                                                          \n     \nde vedere. \nS-a  mers  pe  ideea  unei  –  cred  eu  –  unei  republici \nsemiprezidențiale, care nu e similară nici cu Franța, nici cu Statele \nUnite. Sunt niște deosebiri importante.  \nÎn Statele Unite nu există premier.  \nÎn Franța, premierul este subordonat președintelui.  \nLa  noi,  premierul  nu  este  subordonat,  dar  președintele \ndesemnează candidatul la funcția de premier. \nȘi dacă ne uităm, în ultimii 15 ani a existat un conflict major \nîn sânul puterii executive, mai ales când vorbim politic de coabitare \nîntre președinte și premier. \nȘi cred că acest conflict permanent care a existat în puterea \nexecutivă nu a făcut cinste României. \nȘi,  din  acest  punct  de  vedere,  cred  că  avem  nevoie  de  o \nmodificare a Constituției. Să lămurim anumite chestiuni, nu numai în \nsânul puterii executive, putem vorbi și de Parlament. \nNoi  propunem  să  menținem  sistemul  bicameral,  dar  cu \natribuții  separate,  pentru  Senat  și  Camera  Deputaților,  și  ne  putem \ngândi  și  la  un  sistem  distinct  de  alegere  a  Senatului  și  a  Camerei \nDeputaților. \nSigur că prin Constituția de la 1991 s-a instituit și un sistem \nde checks and balances, acest mecanism de protecție și echilibru care \nîn  multe  cazuri  a  funcționat,  în  multe  cazuri  nu  a  funcționat.  De \nexemplu, când președintele României, în foarte multe cazuri, cred eu \nși  credem  noi,  de  la  UDMR,  indiferent  cine  a  fost  președintele \n                                                                                             43                                                                                          \n     \nRomâniei, și-a depășit atribuțiile constituționale, neavând o activitate \nde  mediere,  ci  având  o  activitate  eminamente  politică,  în  anumite \nmomente, în această țară. \nSigur, trebuie să aducem în discuție și statutul minorităților, \nstatutul minorităților din România. \nPoate ați citit și dumneavoastră că în anumite documente pe \ncare  România  le-a  adoptat,  atât  în  CSAT  sau  în  alte  instituții, \nminoritățile  naționale  de  multe  ori  reprezintă  un  factor  de  risc  la \nadresa securității naționale. \nCred că după 30 de ani a venit timpul ca să existe o relație de \nîncredere între statul român și  minoritățile naționale care trăiesc pe \nteritoriul statului român. Și, în această privință, s-ar impune, stimați \ncolegi,  ca  minoritățile  naționale  să  devină  factori  constitutivi  ai \nstatului român. Cred că după 30 de ani și în România se poate realiza \nacest lucru. \nDacă vorbim de modificarea Constituției, cred că o reașezare \nîn  sânul  puterii  executive  am  putea  realiza  și  prin  trecerea  la  o \nrepublică parlamentară. \nNu aș dori să intru în detaliu acum, ce înseamnă o republică \nparlamentară,  dar  vreau  să  vă  supun  atenției  următorul  aspect  -  în  \nUniunea  Europeană,  în  majoritatea  țărilor  membre,  există  republică \nparlamentară. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule deputat. \n                                                                                             44                                                                                          \n     \nDin  partea  Grupului  parlamentar  al  minorităților  naționale, \ndomnul deputat Cătălin-Zamfir Manea. \nDomnul Cătălin-Zamfir Manea: \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nStimate domnule președinte Constantinescu, \nDomnule președinte al Curții Constituționale, \nStimați reprezentanți ai Corpului diplomatic, \nDoamnelor și domnilor senatori și deputați, \nAstăzi România aniversează Ziua Constituției și împlinirea a \n30 de ani de la referendumul din 8 decembrie 1991, prin care a fost \naprobată Legea fundamentală, moment care a marcat opțiunea fermă a \nnațiunii române pentru un regim de guvernare democratic. \nPrin adoptarea Constituției României s-au pus bazele statului \nde drept și ale democrației constituționale. \nÎn anul 2003, Constituția a fost revizuită, construcția sa fiind \nconsolidată și adaptată la evoluțiile statului de drept, ale societății și la \nnoul context euroatlantic. Atunci, în anul 2003, noi, cei din Grupul \nparlamentar  al  minorităților  naționale,  am  fost  primii,  de  aici,  din \nParlament,  care  am  propus  o  serie  de  modificări  majore  ale \nConstituției,  precum:  regim  parlamentar;  Legea-cadru  pentru \nminorități, care, de altfel, este prevăzută în Constituția României la \ncategoria de legi organice și care, din păcate, nu a fost încă adoptată; \nlimitarea  ordonanțelor  de  urgență;  regândirea  organizării \n                                                                                             45                                                                                          \n     \nadministrativ-teritoriale;  organizarea  Senatului  ca  și  Cameră  a \nRegiunilor; echilibrarea puterilor în stat. \nDin  păcate,  propunerile  noastre  făcute  în  acel  an  au  fost \nrespinse de parlamentarii dumneavoastră de atunci. Menționez, au fost \nrespinse. \nDe  subliniat  este  faptul  că  în  prezent,  la  nivelul  Uniunii \nEuropene, din cele 27 de state, 17 dintre ele au regim parlamentar. \nAșadar,  marea  majoritate  a  statelor  membre  din  Uniunea \nEuropeană funcționează ca republici parlamentare. \nParlamentul  României  trebuie  să  aibă  mai  multă  putere \npentru că, stimați colegi, potrivit art. 61 din Constituție, Parlamentul \neste  organul  reprezentativ  suprem  al  națiunii  române  și  unica \nautoritate legiuitoare a țării. \nStimați colegi, \nConstituția României este consfințită prin voința suverană a \npoporului și reprezintă un set de principii și norme fundamentale care \nse adresează în egală măsură autorităților statului și cetățenilor săi. \nFuncționarea  instituțiilor  statului,  garantarea  drepturilor  și \nlibertăților individuale și derularea în ansamblu a întregii vieți a unei \nnațiuni își au originea în textele înscrise în Constituție. \nDe  aceea,  Constituția  României  poate  fi  cartea  sacră  a \nexistenței  noastre,  iar  aniversarea  ei  astăzi  constituie  o  adevărată \nsărbătoare. \nConstituția țării trebuie respectată, nu doar în litera, ci și în \nspiritul  ei,  destinatarii  săi  având  obligația,  nu  doar  morală,  ci  și \n                                                                                             46                                                                                          \n     \nconstituțională,  de  loialitate  constituțională  și  de  interpretare  a \nnormelor sale cu bună-credință. \nAplicarea principiului controlului constituționalității legilor a \ncondus  la  înființarea  Curții  Constituționale,  care,  așa  cum  s-a  mai \nprecizat de la această tribună, în cursul ședinței solemne, reprezintă \ngarantul supremației Constituției. \nSensul  existenței  Constituției  României  constă  în  apărarea \nvalorilor fundamentale înscrise în Legea fundamentală. \nDacă  nu  este  în  mod  activ  și  efectiv  apărată,  Constituția \nRomâniei riscă să fie redusă la un set de principii și norme de drept \nfrumoase,  nobile,  dar  invalide,  lipsite  de  orice  valoare  și  forță,  iar \natunci  când  Constituția  nu  este  respectată  sunt  puse  sub  semnul \nincertitudinii construcția democratică a statului și întreaga sa ordine de \ndrept. \nOrice popor, pentru a fi puternic, trebuie să-și iubească și să-\nși apere Constituția pentru că aceasta îi aparține și îl reprezintă. \nConstituția României conferă un sens comunității politice. \nNu  în  ultimul  rând,  Constituția  consfințește  garanția \ndezvoltării  normale  a  societății  noastre  împotriva  oricărei  forme  de \ntotalitarism, intoleranță, discriminare și populism. \nGrupul parlamentar al minorităților naționale se va implica în \nprocesul de revizuire a Constituției și, ca de fiecare dată, va propune și \nva susține măsuri care să consolideze democrația și care să contribuie \nla  apărarea  drepturilor  și  libertăților  fundamentale  ale  tuturor \ncetățenilor săi. \n                                                                                             47                                                                                          \n     \nSă nu uităm, stimați colegi, că minoritățile naționale au avut \nun rol extrem de important în construcția statului român. \nÎn încheiere, aș vrea să vă reamintesc că potrivit art. 4, care \nprevede, și nu „vorbește”, așa cum am mai auzit de la această tribună, \nRomânia este patria comună și indivizibilă a tuturor cetățenilor săi, \nfără deosebire de rasă, de naționalitate sau de apartenență etnică. \nLa mulți ani Constituției României! \nLa mulți ani, România! \nLa mulți ani tuturor cetățenilor acestei țări! \nMulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  deputaților  și  senatorilor  neafiliați,  doamna \nsenator Diana Iovanovici-Șoșoacă. \n                                                                                             48                                                                                          \n     \nDoamna Diana Iovanovici-Șoșoacă: \nMulțumesc. \nAm asistat aici, am  înțeles, la o ședință solemnă prin care \naniversăm Constituția României. \nN-am  auzit  pe  niciunul  dintre  noi spunând  la  mulți  ani  de \nSfântul Nicolae tuturor sărbătoriților de astăzi! La  mulți ani, popor \nromân, pentru Sfântul Nicolae! (Aplauze.) \nCei care nu aplaudați – probabil că vă trebuie o nuia pentru \nSfântul  Nicolae!  Pentru  că  suntem  aici  creștini  din  toate  timpurile! \nPentru că respectăm drepturile tuturor! \nAsistăm  astăzi  la  o  așa-zisă  aniversare  a  Constituției \nRomâniei,  că  nu  am  auzit  aici  decât  denigrări  ale  Constituției \nRomâniei și solicitări de schimbare. \nCum poți să aniversezi? E ca și când aniversezi 30 de ani de \ncăsătorie și anunți divorțul. \nAsta  ați  făcut  astăzi,  ați  pângărit  Constituția  României,  pe \ncare ar trebui să o cunoașteți cu toții! \nA existat un jurnalist în foaier, care, în urmă cu câteva luni – \nRafaelo Varga –, v-a întrebat pe cei mai mulți dintre dumneavoastră, \ndacă ați citit Constituția României? Cei mai mulți ați spus nu, nu am \navut timp. \nÎn schimb, vă aflați aici, în fabrica de legi a României, unde \nConstituția este Biblia românului. Mai presus de Constituție nu este \ndecât Dumnezeu și Biblia. Atât! \nDe 30 de ani încălcați pas cu pas Constituția României! \n                                                                                             49                                                                                          \n     \nÎn ultimii 2 ani, ați omorât-o! Ați adoptat Legea nr. 136/2020 \nși  Legea  nr.  55/2020,  care  încalcă  prevederile  art.  53  alin.  (2)  din \nConstituția României întrucât anulează efectiv existența drepturilor și \nlibertăților fundamentale. \nAstăzi, de Sfântul Nicolae și ziua acestei ședințe solemne, în \ncare văd că cea mai mare parte a Guvernului a plecat, mulți invitați au \nplecat,  domnul  președinte  nu  participă  pentru  că  nu  îi  place  să \nparticipe  la  astfel  de  evenimente,  cinste  domnului  Constantinescu, \nfostul  președinte,  că  a  venit!  Vine  tot  timpul.  Felicitări,  domnule \npreședinte! (Aplauze.) \nAșa se respectă poporul și Parlamentul! \nCinste tuturor care ați venit! \nCelorlalți, o nuia de la Sfântul Nicolae! \nTot  pe…  vă  spun  că  de  25  de  ani  lucrez  cu  Constituția \nRomâniei. \nPână și cel mai tânăr avocat, procuror, judecător, jurist știe \nConstituția României! \nAvând în vedere că nu o cunoașteți și o pângăriți chiar de \nziua ei, nu mă mai miră faptul că v-ați bătut joc de ea, mai ales în \nultimii 2 ani. \nAtâta  timp  cât  mai  există  câțiva  avocați,  și  juriști,  și \njudecători și procurori care își fac treaba în această țară, peste voința \ndumneavoastră, Constituția României mai are o șansă! \nDe 30 de ani - spuneți că o respectați? - n-ați respectat nimic! \n                                                                                             50                                                                                          \n     \nArt. 47 - traiul decent. Sunt peste 30% din români care trăiesc \nsub pragul sărăciei! 70% din români trăiesc în sărăcie! \nUnde,  cine  a  plătit  vreodată  pentru  încălcarea  Constituției \nRomâniei? \nConstituția  României,  stimați  domni  care  râdeți  și  vorbiți, \naici, în primele bănci! \nV-am urmărit pe toți! N-ați avut bunul-simț să vă ascultați \nniciodată în tăcere unii pe alții! Este chestiune de educație! Eu am stat \nși  v-am  ascultat,  indiferent  că  am  fost  sau  nu  de  acord  cu \ndumneavoastră, sunt cei 7 ani de acasă! \nNu  puteți,  în  ditai  Parlamentul  României,  Legislativul \nRomâniei, să vă comportați în felul acesta și să nu vă ascultați, să vă \nacordați măcar șansa de drept la liberă exprimare și la opinie! \nDar  nici  nu  putem  să  acceptăm  să  venim  la  aniversarea \nConstituției în care toți cereți schimbarea Constituției! Pentru că pe \naceastă Constituție ați jurat în acest mandat, nu să o schimbați, ci să o \nrespectați! \nNu este posibil ca această Constituție care v-a adus aici cu \ntoate drepturile pe care le aveți și obligațiile adiacente să fie încălcată \nde voi, să cereți să fie schimbată! De ce? În condițiile în care nici \nmăcar pe aceasta nu o respectați! \nDomnul Florin-Vasile Cîțu: \nMulțumim, doamnă senator. \nDoamna Diana Iovanovici-Șoșoacă: \n                                                                                             51                                                                                          \n     \nImediat, mai am… conchid acum. \nI-am  cerut  Sfântului  Nicolae  să-mi  dea  un  cadou  pentru \naniversarea Constituției României. Asta mi-a lăsat! Este o botniță prin \ncare… (Aplauze.) …Constituția, drepturile și libertățile fundamentale \nau fost anulate de către Parlament, de către Președinte și Guvern! \nȘi rog aici reprezentantul Curții Constituționale să aibă mai \nmult curaj, așa cum a avut în Decizia nr. 457/2020, pct. 68, în care au \nmenționat  că  starea  de  alertă  încalcă  statul  de  drept,  este  creată \nartificial  și  nu  există  fundament  constituțional  pentru  existența \nacesteia! \nTrăiască România liberă! \nTrăiască dreptul la liberă exprimare! \nJos botnița! (Aplauze.) \nDomnul Florin-Vasile Cîțu: \nMulțumim. \nDin  partea  Grupului  parlamentar  al  USR,  domnul  deputat \nMihai-Alexandru Badea. \nDomnul Mihai-Alexandru Badea: \nStimați membri ai Parlamentului, \nDistinși invitați, \nOnorată asistență, \nConstituția din 1991 este cea de-a șaptea lege fundamentală \npropriu-zisă a României, într-o istorie de 155 de ani, care a început în \n1866, sub domnitorul Carol I. \n                                                                                             52                                                                                          \n     \nÎn pofida criticilor care i-au fost aduse, unele bine întemeiate, \nactuala  Constituție  a  reprezentat  o  realizare  importantă,  având  în \nvedere contextul intern și internațional în care a fost adoptată. Într-o \nperioadă  în  care  alte  state  din  regiune  alegeau  să-și  revizuiască \nconstituțiile comuniste, statul român își elabora o lege fundamentală \ncu  totul  nouă,  dând  astfel  mesajul  a  ceea  ce  ar  fi  trebuit  să  fie \ndespărțirea completă de vechiul regim. \nÎn cei 30 de ani de existență s-au consumat nu mai puțin de 7 \ninițiative de revizuire, dintre care doar cea din 2003 a avut succes și \nne-a permis aderarea la NATO și Uniunea Europeană. \nCea de-a opta, cunoscută sub denumirea de „Fără penali în \nfuncții publice”, se află încă în desfășurare, după ce a primit votul \nunanim al Camerei Deputaților, anul trecut. \nChiar  dacă  n-a  existat  suficientă  voință  politică  pentru \norganizarea referendumului, odată cu alegerile parlamentare, continuu \nsă sper că Senatul va adopta acest proiect și că va alege un moment \nfavorabil care să permită întrunirea cvorumului necesar. Ar fi pentru \nprima dată când o constituție a României este revizuită la inițiativa \ncetățenilor români. \nSă nu ratăm șansa de a scrie această pagină de istorie! \nVă mulțumesc. (Aplauze.) \nDomnul Florin-Vasile Cîțu: \nMulțumim. \nTot din partea Grupului parlamentar al USR, domnul deputat \nAndrei-Răzvan Lupu. \n                                                                                             53                                                                                          \n     \nDomnul Andrei-Răzvan Lupu: \nDomnule președinte al Senatului, \nDomnule președinte al Camerei Deputaților, \nDomnule președinte al Curții Constituționale a României, \nStimați membri ai Corpului diplomatic, \nStimați reprezentanți ai cultelor religioase, \nDoamnelor și domnilor parlamentari, \nSuntem  aici  pentru  a  marca  un  moment  special  din  istoria \nnoastră, adoptarea Constituției în 1991, și îmi pare rău că unii dintre \ncolegii noștri au uitat acest lucru. \nPentru  mine,  a  vorbi  despre  Constituția  României  are  o \nsemnificație specială pentru că, pe de o parte, acest act vital pentru \ndemocrația noastră are o vârstă care o depășește pe a mea. \nPe de altă parte, ca absolvent de drept și cadru didactic în \ndomeniul  dreptului  constituțional,  este  o  onoare  să  pot  discuta, \ndezbate  și  construi  o  carieră  aici,  alături  de  dumneavoastră,  în \nParlamentul  României,  care  Parlament  își  trage  seva  și  relevanța \ninstituțională din chiar Constituția României. \nSunt deputat al USR și spun asta pentru că probabil această \netichetă înseamnă astăzi că ne găsim în dezacord politic cu majoritatea \nparlamentară. E un dezacord generațional și un dezacord de viziune \npolitică asupra viitorului nostru comun. \nDar  în  ciuda  acestor  disonanțe  și  în  ciuda  acestor  viziuni \ncontradictorii, precum și ca persoană care a susținut nevoia de a aduce \n                                                                                             54                                                                                          \n     \nschimbări  majore  actualei  Constituții,  aș  vrea  să  punctez  partea \nmeritorie a actualei Legi fundamentale. \nSe vede foarte clar din textul Constituției actuale teama de \ndictatură a celor care au redactat-o. Și este de înțeles că la începutul \nanilor '90 cei care au redactat-o erau încă plini de amintirile perioadei \ncomuniste. Cred că această teamă a reușit să creeze mai mult echilibru \nîntre puterile statului, care ne-a salvat de dorința unor oameni politici \nde a câștiga mai multă putere decât ar fi trebuit. \nPrecauțiile  părinților  actualei  Constituții  au  favorizat  poate \nunele blocaje instituționale, dar, slavă Domnului, ne-au salvat astăzi \nde a fi alături de unele state iliberale, cum sunt cazuri în estul Europei. \nDar  cum  timpul  lucrează  neîndurător,  trebuie  să  vedem  și \nnevoia de schimbare. \nExistă puncte importante în care trebuie să clarificăm starea \nactuală. Și aș enumera doar câteva: \n- Reforma Curții Constituționale; \n- Reducerea numărului de parlamentari și a modului în care \nlucrează Parlamentul; \n-  Clarificarea  raportului  dintre  legislația  europeană  și  cea \nnațională, inclusiv Constituția; \n-  Și,  bineînțeles,  introducerea  Proiectului  „Fără  penali  în \nfuncții publice” în corpul Constituției. \nMai  sunt  și  altele,  desigur,  dar  cred  în  înțelepciunea  celor \ncare  vor  face  parte  din  structura  parlamentară  ce  se  va  ocupa  de \nrevizuirea Constituției. \n                                                                                             55                                                                                          \n     \nNoi, Grupul USR, suntem pregătiți pentru această provocare \npe care orice om politic ar trebui să o trateze cu maximă preocupare. \nEste  un  moment  important  din  istoria  statului  român,  a \ninstituțiilor sale și, mai presus de orice, a cetățenilor țării. \nSper că dincolo de ceea ce ne separă generațional sau politic, \nsă putem lucra împreună pentru un scop care transcende partidele și \ngenerațiile din care facem parte. \nAvem nevoie, după 30 de ani de la adoptare și după 18 ani de \nla singura sa revizuire, de o constituție reformată. \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nȘi, din partea Grupului parlamentar al PNL, domnul deputat \nIoan Cupșa. \nDomnul Ioan Cupșa: \nDomnilor președinți ai Camerelor Parlamentului, \nOnorați invitați, \nDomnule președinte Emil Constantinescu, \nDoamnelor și domnilor, \nSe  împlinesc  în  aceste  zile  30  de  ani  de  la  adoptarea \nConstituției din anul 1991, un act politic de o importanță covârșitoare \npentru  noi.  Un  act  care  a  însemnat  ruperea  definitivă  de  regimul \npolitic stabilit în anul 1945 în România. Ruperea de organizarea de \n                                                                                             56                                                                                          \n     \nstat care, prin relațiile sociale impuse, ne-a chinuit, ne-a nefericit pe \nnoi, românii. \nÎnainte de a continua însă, dați-mi voie să citez din spusele \nmarelui filosof idealist, Hegel – „Fiecare țară are Constituția care i se \npotrivește”. \nConstituția din anul 1991 este opera Comisiei constituționale, \nprecum  și  a  unui  Parlament  transformat  în  Adunare  Constituantă. \nParlamentari sprijiniți de experți în drept constituțional au reușit să \nadopte  Legea  fundamentală.  Merită  respectul  nostru  pentru  acest \nlucru. \nDemersul lor este unul criticabil, este imperfect, dar să nu \nuităm că această constituție, Constituția din anul 1991, ne-a fost nouă \nutilă. \nA  devenit  o  obișnuință  să  identificăm  Constituția  folosind \nexpresia  „lege  fundamentală  a  unui  stat”.  Statul  și  Constituția  se \ncondiționează reciproc. \nDin punct de vedere istoric, în statul român, să nu uităm, în \nmai puțin de 70 de ani am avut parte de 6 constituții – 1923, 1938, \n1948, 1952, 1965, 1991 -, precum și o revizuire, ulterior, în anul 2003. \nO fi bine? \nPermiteți-mi, în ceea ce privește aprecierea constituțiilor pe \ncare noi în epoca modernă a statului le-am avut, să citez din cel care \neste de neuitat, Petre Țuțea, care, cu stilul său inconfundabil, afirma: \n„Constituția liberală din 1923 nu e o operă, e o capodoperă. Un rege \n                                                                                             57                                                                                          \n     \nputernic, înfășurat într-un stat al normelor liberale: separația puterilor \nși libertăți câte dorește nea Niță (...)”. \nSuntem datori să respectăm Constituția în spiritul ei. De ce în \nspiritul ei? Pentru că deseori – și aici aveți cu toții această experiență – \nnormele pe care le punem noi în pagină sunt departe de perfecțiunea \nlimbajului juridic de care ar trebui să dea dovadă. \nSpiritul Constituției - principii, idei, elemente de bază care \nsunt necesare, pe care întreaga noastră viață socială se construiește, \nașadar, aceste principii trebuie înțelese și trebuie însușite. \nSunt dator să spun astăzi – interpretarea și aplicarea normelor \nconstituționale  de  către  reprezentanții  puterilor  în  stat,  de  către \nreprezentanții instituțiilor de rang constituțional au avut suficient de \nmulte sincope în ultimii ani. \nPe  de  o  parte,  au  existat  prea  multe  conflicte  juridice  de \nnatură constituțională. Poate nu din cauza imperfecțiunii legii, cât mai \nmult din cauza abuzului prin care cei care vremelnic au fost sau sunt \nputere în stat au înțeles să aplice normele constituționale. \nSă nu uităm, am adoptat prea multe acte normative care nu \nrespectă rigoarea constituțională. \nPe  de  altă  parte,  deciziile  pe  care  le-a  pronunțat  Curtea \nConstituțională a României sunt contradictorii deseori. Contradictorii \nîntr-o  perioadă  relativ  scurtă  de  timp.  Ceea  ce  înseamnă  că \nfuncționează  imperfect  Curtea  Constituțională  a  României,  garantul \nsupremației Constituției. \n                                                                                             58                                                                                          \n     \nExpresia  „este  constituțional  dacă...”,  care  se  regăsește  în \nprea  multe  decizii  ale  Curții  Constituționale,  a  transformat  uneori \nCurtea Constituțională a României într-un legiuitor ad-hoc. \nConstituția este imperfectă, imperfecte sunt legile pe care noi \nle adoptăm, este un fapt. \nMorbul perimării există cuprins în fiecare lege pe care noi am \nadoptat-o. De fiecare dată trebuie să adaptăm legile, modificându-le, \nașa cum și Constituția se impune probabil să o modificăm. Pentru că \nsituația economică, socială, politică, atât internă, cât și internațională, \nse modifică în timp ce noi vorbim. \nConstituția este fundament al întregului sistem de drept. Este \ncheie de boltă a organizării și funcționării statului nostru. \nConstituția este legea scrisă cu majuscule. Lege care are drept \nscop  ultim  apărarea  demnității  omului,  apărarea  drepturilor, \nlibertăților  fundamentale  și,  atenție,  stabilirea  obligațiilor  esențiale. \nToate acestea împreună ne definesc pe noi ca oameni. \nConstituția este mijloc, și nu scop în sine. \nCeea ce trebuie cu adevărat să ne  preocupe este ca  pentru \nviitor Constituția să fie fundamentul dezvoltării națiunii noastre. Să fie \nfundamentul mai binelui viitor al fiecăruia dintre noi. \nSă  ne  dea  Dumnezeu  înțelepciunea  să  identificăm  valorile \nfundamentale! Acele valori care ne permit nu doar să supraviețuim ca \noameni,  ca  cetățeni  ai  României,  ci  care  ne  ajută  să  trăim  demn.  \nCele care ne ajută să ne găsim fericirea. Să le protejăm și să construim \nfolosindu-ne de ele Legea fundamentală. \n                                                                                             59                                                                                          \n     \nConstituția este o lucrare pentru prezent, dar în mod special \nConstituția  este  o  lucrare  pentru  viitor.  Constituția  trebuie  să  fie  o \nprivire aruncată în viitor. În viitorul națiunii noastre. \nDar pentru ca toate acestea să devină realitate trebuie să luăm \naminte că nu avem nevoie de nimic altceva decât de un proiect de țară. \nNu  avem  nevoie  de  o  abstracțiune,  nu  avem  nevoie  de  o  operă \nformală, avem nevoie de Constituția noastră. \nȘi dați-mi voie, la sfârșit, să citez dintr-un înțelept care acum \nmai bine de 200 de ani înțelegea acest lucru și încerca să ne învețe și \npe noi. \nJoseph de Maistre ne spunea - „O constituție care este făcută \npentru  toate  națiunile  nu  este  făcută  pentru  niciuna,  e  o  pură \nabstracțiune, e o operă școlărească făcută pentru a exersa spiritul (...)”. \nLa mulți ani, România! \nO zi bună, români! \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nVă mulțumesc, stimați colegi, pentru participare. \nPermiteți  să  declar  închisă  ședința  solemnă  comună  a \nSenatului și Camerei Deputaților. \nVă mulțumesc. \n \nȘedința s-a încheiat la ora 14.46. \n \n "
    },
    "7": {
        "start_text": "Doamna Rodica Boancă  :",
        "start_index": -1,
        "end_text": "Domnul Ion-Marcel Ciolacu:",
        "end_index": -1,
        "text": "                                                                    1                                                                                          \n     \n06 decembrie 2021 – ședință comună \n \n \nS U M A R \n \n1.  Alocuțiuni dedicate aniversării a 30 de ani de  2. \nla adoptarea Constituției în vigoare de către Adunarea \nConstituantă. \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n                        S T E N O G R A M A \nședinței solemne comune a Camerei Deputaților și Senatului  \ndin data de 6 decembrie 2021 \n \n \nȘedința a început la ora 13.03. \nLucrările ședinței au fost conduse de domnul senator Florin-\nVasile Cîțu, președintele Senatului, asistat de domnul senator Sorin \nLavric,  secretar  al  Senatului,  și  de  doamna  deputat  Alexandra \nPresură, secretar al Camerei Deputaților.  \nDin  prezidiu  a  făcut  parte  și  domnul  deputat  Ion-Marcel \nCiolacu, președintele Camerei Deputaților. \nDomnul Florin-Vasile Cîțu: \nBună ziua! \nStimați colegi,  \nHaideți să începem ședința! \nAstăzi avem ședința solemnă a... \nSe așază oamenii...? \nStimați colegi,  \nVă rog să vă așezați, să începem ședința! \nAstăzi avem ședința solemnă comună a Senatului și Camerei \nDeputaților  dedicată  aniversării  a  30  de  ani  de  la  adoptarea \nConstituției în vigoare de către Adunarea Constituantă. \n                                                                                             3                                                                                          \n     \nDomnule președinte al Camerei Deputaților,  \nDomnule prim-ministru, \nDomnilor foști președinți ai României,  \nDoamnelor și domnilor miniștri, \nDomnule președinte al Curții Constituționale,  \nStimați membri ai Corpului diplomatic, \nPreafericirea Voastră,  \nÎnaltpreasfinția Voastră, \nDoamnelor și domnilor deputați, \nStimați invitați,  \nOnorată asistență, \nVă  rog  să-mi  permiteți  să  declar  deschisă  ședința  solemnă \ncomună dedicată aniversării a 30 de ani de la adoptarea Constituției în \nvigoare de către Adunarea Constituantă.  \nVă invit să ascultăm Imnul național al României. \n(Se intonează Imnul național „Deșteaptă-te, române!”.) \nDomnul Ion-Marcel Ciolacu:  \nInvit la tribună pe domnul Florin Cîțu, președintele Senatului \nRomâniei. \nDomnul Florin-Vasile Cîțu: \nBună ziua! \nDoamnelor și domnilor parlamentari, \nStimați invitați,  \nDistinsă asistență, \n                                                                                             4                                                                                          \n     \nSe împlinesc trei decenii de la intrarea în vigoare, în urma \naprobării  prin  referendumul  național  din  decembrie  1991,  a \nConstituției României. Atunci, din punct de vedere constituțional, ne-\nam despărțit de o epocă sumbră a istoriei țării noastre, în care regimul \ncomunist totalitar a încălcat sistematic cele mai elementare drepturi \nale  românilor.  Reacția  poporului  nostru  a  fost  reprezentată  de \nevenimentele care s-au desfășurat în perioada 16-22 decembrie 1989, \ncare au început la Timișoara, și pe care eu vreau să le amintesc în mod \nspecial,  pentru  că  am  această  datorie.  A  fost  deschisă  calea  către \ndemocratizarea României și către statul de drept. Am înaintat greu, dar \npe o traiectorie ireversibilă, pe care românii au dovedit că sunt gata să \no apere prin vot, dar și prin proteste democratice. \nStimați colegi, \nPentru mine este o mare onoare să reprezint astăzi Partidul \nNațional  Liberal  la  o  dezbatere  care  nu  poate  ocoli  tradiția \ndemocratică a acestei țări. Ideea unei guvernări democratice face parte \ndin gena PNL. Constituția din 1866 a purtat amprenta gândirii politice \nliberale,  apoi,  după  fondarea  PNL,  reforme  democratice  esențiale, \nprecum lărgirea dreptului de vot, au fost inițiate de partidul nostru. \nÎn  perioada  interbelică  Constituția  din  1923,  promovată  de \nPNL, a dus mai departe tradiția constituțională românească. Revenit \npe scena politică, după ce a fost înregistrat ca partid politic, în ianuarie \n1990,  PNL  a  avut  permanent  pe  agenda  sa  instaurarea  unui  regim \ndemocratic  autentic  în  România,  și  nu  a  unui  model  ipotetic  de \ndemocrație originală. \n                                                                                             5                                                                                          \n     \nProbabil că în acești 30 de ani nici PNL nu s-a comportat fără \ngreșeală,  dar  am  fost  mereu  partidul  dedicat  sută  la  sută  integrării \neuropene și euroatlantice a României, protejării valorilor statului de \ndrept și dezvoltării unei societăți democratice. \nDoamnelor și domnilor,  \nAcesta nu este un moment de sărbătoare, ci unul de bilanț \npentru Constituție și pentru tot ce înseamnă organizarea instituțională \na  statului  român.  Reformele  sunt  inevitabile,  pentru  că  asta  doresc \ncetățenii.  În  timp,  cu  profesionalism,  fără  patimă  politică  și  interes \nascuns, va trebui să modernizăm structurile sale,  modul în care ele \nfuncționează și cum  îl servesc pe  cetățean. Normele  constituționale \nvor trebui ajustate la realitatea pe care o trăim. \nSalut  faptul  că  în  Programul  de  guvernare  al  actualului \nGuvern  este  avută  în  vedere  eventualitatea  ca,  în  cazul  în  care  va \napărea  un  moment  constituțional  autentic,  Executivul  să  susțină  o \nreformă,  în  sensul  apropierii  între  stat  și  cetățean  și  al  creșterii \ngradului  de  protecție  al  drepturilor  și  libertăților,  în  acord  cu \njurisprudența CEDO. \nDe  asemenea,  Coaliția  de  guvernare  susține  ca  inițiativa \ncetățenească de revizuire a Constituției, înregistrată la Parlament în \nmai 2019 și aflată în prezent la vot final la Senat, să-și găsească cea \nmai bună formă de transparență la nivel normativ, atunci când situația \npandemică va permite acest lucru.  \nÎn același timp, trebuie să fim foarte atenți la marile opțiuni \npe care cetățenii români le-au exprimat și continuă să le exprime în \n                                                                                             6                                                                                          \n     \nultimele trei decenii. PNL are o agendă liberală de măsuri necesar a fi \navute în vedere la o eventuală revizuire a Constituției. De 30 de ani \nexistă  un  aspect  care  a  rămas  netranșat  așa  cum  ar  fi  trebuit  - \nproprietatea  privată.  O  măsura  pe  care  trebuie  să  o  abordăm  este \nreducerea la 16 ani a vârstei la care se va putea vota, așa cum este \ntendința în multe țări europene. Multe alte subiecte trebuie abordate cu \nmaturitate. \nReforma administrativă este un subiect care trebuie să stea în \natenția  Parlamentului.  Ultimii  ani  au  adus  pe  tapet  și  numeroase \nconflicte juridice de natură constituțională, iar normele constituționale \npot  fi  clarificate.  Problema  traseismului  politic  al  parlamentarilor  a \nrămas  deschisă  de  atât  de  mulți  ani,  deși  în  fiecare  legislatură  ea \ninfluențează aritmetica parlamentară. Și nu trebuie să uităm că există o \nrestanță în ceea ce privește implementarea în Constituție a rezultatelor \nreferendumului din 2019 pe tema justiției.  \nNu cred că numai Parlamentul sau numai partidele pot aborda \nun proces de reflecție cu privire la o eventuală revizuire a Constituției. \nRolul societății civile va fi fundamental.  \nReferitor acum la modul cum va arăta revizuirea viitoare vă \npot spune de pe acum un lucru: îmi doresc să fie cel puțin la fel de \nliberală cum au fost constituțiile din 1866 și 1923, ba chiar să aibă o \ndoză și mai mare de liberalism. \nLa mulți ani, români! \nLa mulți ani, România! \nMulțumesc. (Aplauze.) \n                                                                                             7                                                                                          \n     \n(Revine la prezidiu.) \nInvit  la  tribună  pe  Excelența  Sa,  domnul  Marcel  Ciolacu, \npreședintele Camerei Deputaților. (Aplauze.) \nDomnul Ion-Marcel Ciolacu: \nCred că nu este nici prima oară și nu va fi nici ultima oară \ncând am să spun că eu nu susțin vaccinarea obligatorie (Aplauze.), dar \nam dreptul în primul rând la viață. Fiecare decide dacă e bine să se \nvaccineze sau nu. \nVă rog frumos, doamnă colegă, să purtați mască sau să mă \nprotejați, să nu mă îmbolnăviți. (Aplauze.)  \nDreptul  meu  la  viața  și  dreptul  oricărui  român  nu  se \nnegociază, doamnă! \nDoamna Rodica Boancă (din sală): \nUnde scrie că masca te apără, te protejează?! \nDomnul Ion-Marcel Ciolacu:  \nDomnule președinte al Senatului,  \nDomnule prim-ministru,  \nDomnule președinte Constantinescu,  \nDomnule președinte al Curții Constituționale a României, \nDoamnelor și domnilor deputați și senatori, \nDoamnelor și domnilor miniștri, \nStimați  membri  ai  Comisiei  pentru  redactarea  proiectului \nConstituției României, \nStimați membri ai Corpului diplomatic, \n                                                                                             8                                                                                          \n     \nConstituția  e  cartea  de  vizită  a  unei  democrații.  Așa  cum \nfacem  o  ecografie  pentru  a  vedea  corpul  uman,  la  fel,  Legea \nfundamentală trebuie să fie expresia unei societăți. \nÎn  pofida  transformărilor  profunde  din  ultimii  32  de  ani, \nRomânia încă are o tradiție democratică fragilă. Mai avem mult de \nmuncă până să ajungem la practici democratice stabile și să ne găsim \nacea vocație democratică autentică, în sensul culturilor occidentale. \nDin  această  perspectivă,  efortul  făcut  acum  30  de  ani  de \npărinții fondatori ai Constituției din 1991 a fost imens. Textul noii \nConstituții trebuia să producă, în primul rând, o schimbare radicală de \nmentalitate la nivelul societății, prin despărțirea definitivă de trecutul \ncomunist. \nTextul lor trebuia să găsească soluțiile potrivite și echilibrate \npentru o societate care avea nevoie de un nou set de valori comune, \ndar în care să se regăsească și care să creeze solidaritate. \nAș dori ca astăzi, în mod special, să le mulțumesc celor care \nacum 30 de ani au pus umărul la reclădirea României pe baze noi, \nsănătoase și democratice. (Aplauze.) Câțiva dintre cei de atunci sunt \nastăzi alături de noi. Lor vreau să le transmitem atât recunoștința mea, \ncât și a colegilor mei din Parlament, pentru tot ce au făcut cu bună-\ncredință, competență și dragoste pentru România! \nDoamnelor și domnilor, \nAstăzi este un  moment aniversar. Dar e cel mai bun prilej \npentru a spune că avem nevoie de o Constituție care să reflecte un \nmodel de stat conform cu nevoile societății actuale. \n                                                                                             9                                                                                          \n     \nTrebuie să avem curajul să vorbim deschis despre necesitatea \nunei reforme constituționale, care să facă din Legea fundamentală un \ninstrument de modernizare a țării. \nTrebuie  să  vorbim  despre  acest  lucru,  fără  teamă  și  fără \ncomplexe. Toate sistemele democratice, cu excepția Statelor Unite, au \nfăcut-o  atunci  când  a  fost  nevoie.  Unele  state  au  apelat  chiar  la \nrevizuirea totală, așa cum a făcut Finlanda în anul 2000 sau Elveția în \nanul 1999. Altele, au apelat la o modificare parțială. Belgia chiar de 20 \nde ori în ultimii 20 de ani. \nEste adevărat, și în România s-a încercat de mai multe ori \nacest lucru. Cu excepția anului 2003, toate încercările de modificare a \nConstituției au eșuat. Acest lucru s-a întâmplat pentru că cei care le-au \ninițiat nu au înțeles că o revizuire a Constituției trebuie să satisfacă \nnevoile  cetățenilor,  și  nu  poftele  politicienilor,  fie  că  sunt \nparlamentari, premieri sau șefi de stat. \nReforma  constituțională  nu  mai  trebuie  să  fie  un  proiect \npersonal  al  politicienilor.  Această  dezbatere  trebuie  mutată  în \nsocietate, pentru că cetățenii trebuie să fie implicați efectiv în acest \nproces. Toate modificările trebuie înțelese și acceptate de români. \nDe aceea, consider absolut necesar un acord larg la nivelul \nîntregii clase politice, dar și la nivelul mediului academic, al corpului \nde  experți  și  al  societății  civile.  Contribuția  tuturor  este  esențială \npentru reușita unui demers atât de complex! \nStimați colegi, \n                                                                                             10                                                                                          \n     \nAu  trecut  18  ani  de  la  ultima  revizuire  a  Constituției \nRomâniei. În această perioadă am văzut cum Legea fundamentală a \nfost folosită fie ca bâtă, fie ca scut de către unii politicieni, în funcție \nde interesele politice de moment. \nDe  multe  ori,  diferiți  actori  politici  și-au  forțat  atribuțiile \nconstituționale. S-a ajuns în momente de criză politică, în care actuala \nConstituție nu a putut oferi soluții destul de clare pentru depășirea lor. \nDe  aceea,  trebuie  să  ne  punem  întrebarea:  cum  dorim  să \nreformăm Constituția? Care sunt acele direcții și principii care să aibă \nun caracter eficient în plan normativ? \nLa  nivel  general,  cred  că  Legea  fundamentală  trebuie  să \nîntărească instituțiile, astfel încât să avem un stat capabil să garanteze \ndrepturile  și  libertățile  cetățenilor.  Oamenii  trebuie  să  se  simtă \nprotejați cu adevărat de către stat. \nÎn al doilea rând, consider că un sistem de guvernare eficient \neste acela care generează un control reciproc între puterile statului și \nnu  permite  niciunui  actor  instituțional  să  concentreze  puterea  în \nmâinile sale. \nDin  păcate,  acest  principiu  fundamental  nu  și-a  găsit \nîntotdeauna și aplicarea în practică. În România, am asistat de multe \nori la un proces de personalizare a puterii. Cei care au ajuns să ocupe \ndiverse funcții în stat au modelat instituția, conform propriilor dorințe \nși interese. În final, această forțare a dus la o perturbare a echilibrului \nîntre puterile statului și la conflict. \n                                                                                             11                                                                                          \n     \nDin  această  perspectivă,  o  clarificare  a  atribuțiilor \npreședintelui  cred  că  se  impune.  Trebuie  să  ne  gândim  dacă  e \nmomentul să depășim angoasa dictaturii comuniste în ceea ce privește \nstatutul și rolul președintelui. \nAcum trei decenii a fost stabilit un sistem echilibrat prin care \ncetățenii  să  își  aleagă  direct  președintele,  însă  puterile  sale  au  fost \nlimitate ca să nu devină un dictator. \nTrebuie  ca  cei  care  vor  lucra  la  reforma  Constituției  să  se \npronunțe dacă acest sistem, în care președintele este o struțo-cămilă, \nîntre un președinte francez, de exemplu, și un monarh spaniol, mai \npoate funcționa în România. \nRolul președintelui a fost gândit ca un producător de consens. \nDin păcate, a sfârșit de multe ori în a fi un producător de tensiune în \nsocietate.  Nu  de  puține  ori  am  văzut  cum  președintele  și-a  depășit \nrolul  de  mediator  și  a  intervenit  brutal  peste  celelalte  puteri \nconstituționale. \nDe altfel, relațiile dintre președinte și premier au balansat în \nultimii 30 de ani între conflict și obediență. Am văzut că atunci când \nmajoritatea parlamentară a fost favorabilă președintelui, acesta a ajuns \nșeful  de  facto  al  Guvernului.  Premierul  a  devenit  o  marionetă.  În \ncealaltă extremă, a coabitării, președintele a fost mai degrabă izolat de \ncătre prim-ministru, care a preluat toată puterea executivă. Aceasta nu \neste normalitatea! \nApoi, în plan parlamentar, mi-aș dori, de exemplu, să existe \nun  anumit  interes  pentru  reglementarea  moțiunii  constructive  de \n                                                                                             12                                                                                          \n     \ncenzură,  pe  model  german.  În  România,  partidele  politice  au \ntransformat  moțiunile  de  cenzură  într-un  instrument  de  imagine  și \nprilej de atacuri politice la adresa adversarilor. \nDe aceea, eu cred că moțiunea de cenzură trebuie să fie clară \nși nu numai pentru retragerea încrederii, ci și pentru acordarea ei unei \nalte persoane, care să-și asume de la bun început acest rol. \nDemiterea  premierului  trebuie  să  conducă  automat  la \ndesemnarea unui alt prim-ministru. Nu am fi stat acum două luni fără \nGuvern, dacă am fi avut acest instrument în Constituție. \nÎn plan guvernamental, cred că viitoarea Constituție trebuie \nsă găsească mecanisme mult mai clare de limitare a practicii excesive \na ordonanțelor de urgență. Parlamentul nu este o anexă a Guvernului \nRomâniei, ci un partener instituțional. S-a folosit prea mult pretextul \nurgenței,  astfel  încât  practica  ordonanțelor  a  devenit  o  modalitate \ncurentă de legiferare. Lucrurile nu mai pot continua așa! \nÎn general, este nevoie de o clarificare a atribuțiilor fiecărei \nputeri  în  parte.  Și  sunt  convins  că  experții  vor  găsi  cele  mai  bune \nsoluții  astfel  încât  să  nu  devenim  victimele  unui  experiment \nconstituțional! \nDoamnelor și domnilor, \nTrebuie să ne gândim serios dacă ne aflăm în acel „moment \nconstituțional”.  Am  ratat  acest  moment  după  integrarea  în  Uniunea \nEuropeană și în NATO. Am ratat în 2011, am ratat și în 2013, când \nam avut o largă majoritate parlamentară. \n                                                                                             13                                                                                          \n     \nNu avem scuze dacă vom rata din nou! După 30 de ani, nu \nmai putem să punem doar niște proptele. Ele nu rezolvă nimic! Nu \naduc dezvoltare, continuitate și stabilitate! \nSocietatea  așteaptă  o  Constituție  modernă,  care  să  reflecte \nrealitatea,  dar  care  să  conducă  la  dezvoltare  și  să  ofere  soluții \ninovative la provocările viitorului. \nTrebuie să facem o reformă constituțională serioasă. Și avem \nnevoie de fiecare român pentru a reuși acest lucru!  \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule președinte. \nInvit acum la tribună pe Excelența Sa, domnul Nicolae-Ionel \nCiucă, prim-ministrul României. \nDomnul Nicolae-Ionel Ciucă (prim-ministrul României): \nDomnule președinte al Senatului, \nDomnule președinte al Camerei Deputaților, \nStimate domnule președinte al Curții Constituționale, \nDomnule președinte Constantinescu, \nStimate doamne și stimați domni parlamentari, \nStimați colegi miniștri,  \nDoamnelor și domnilor ambasadori,  \nBună ziua! \nSunt deosebit de onorat să particip astăzi la această ședință \nsolemnă,  prin  care  marcăm  30  de  ani  de  la  adoptarea  Constituției \n                                                                                             14                                                                                          \n     \nRomâniei,  act  juridic  și  politic  fundamental  al  statului,  garant  al \nlibertăților democratice ale cetățeanului. \nLa  referendumul  național  desfășurat  pe  8  decembrie  1991, \nromânii s-au pronunțat pentru democrație, libertate și stat de drept, \npentru o societate în care demnitatea omului, drepturile și libertățile \ncetățenilor, dreptatea și pluralismul politic, supremația legii și statul \nde drept să fie valori supreme, garantate de stat. \nPrima  și  singura  Constituție  adoptată  după  căderea \ncomunismului,  actuala  Constituție  a  României,  reprezintă  piatra  de \ntemelie a societății noastre democratice, fiind inspirată și legitimată de \nidealurile Revoluției din Decembrie 1989, de sacrificiul și jertfa celor \ncare  și-au  pierdut  viața  sau  au  fost  răniți  în  acele  zile.  Această \nConstituție  este  cea  de-a  doua  cea  mai  longevivă  Constituție  a \nRomâniei, după cea din 1866. \nAcum,  la  trei  decenii  de  la  adoptare  și  după  revizuirea \nnecesară aderării la Uniunea Europeană, în anul 2003, consider că este \nnecesară în continuare reformarea statului și a administrației publice \npentru  a  pune  în  centrul  preocupărilor  cetățeanul,  pentru  a  crește \neficiența  și  calitatea  serviciilor  publice  oferite  contribuabililor  și \npentru a crește responsabilitatea deținătorilor funcțiilor publice. \nPandemia COVID-19 a arătat încă o dată cât de importantă \neste asigurarea echilibrului dintre libertățile democratice și dreptul la \nviață, pe care statul trebuie să-l asigure tuturor, inclusiv prin servicii \nmedicale de care toți cetățenii români trebuie să beneficieze în mod \negal. Starea de alertă este, alături de limitările legale și legitime ale \n                                                                                             15                                                                                          \n     \nlibertăților cetățenilor pe o perioadă restrânsă, la fel de importantă ca \nși  nevoia  de  prezervare  a  drepturilor  și  libertăților  care  dau  esența \nstatului  democratic.  Nevoia  acestui  echilibru  este  evidentă,  astăzi, \ncând traversăm o perioadă de criză sanitară în care sunt necesare unele \nreglementări pentru combaterea COVID-19. Trebuie să traversăm cu \nbine,  împreună,  această  perioadă  și  voi  lua  toate  măsurile  necesare \npentru  a  trece  țara  prin  această  criză,  cu  sprijinul  experților  și  al \npersonalului de specialitate, al instituțiilor statului, în colaborare cu \npartenerii europeni și internaționali, dar mai ales cu sprijinul tuturor \ncetățenilor României. \nExcelențele Voastre, \nDistinși invitați, \nAșa  cum  am  subliniat  de  la  această  tribună  și  cu  prilejul \nacordării votului de învestitură, în centrul preocupărilor Guvernului se \naflă cetățeanul  român și binele comun. Alături de toți  miniștrii din \nacest Guvern ne angajăm să facem tot ce depinde de noi pentru ca \nsituația  economică,  socială  și  sanitară  a  românilor  să  se \nîmbunătățească. \nOamenii au așteptări legitime de la noi: să cultivăm respectul \nfață  de  lege,  să  apărăm  adevărul,  dreptatea,  unitatea  socială  și \nsolidaritatea. Lucrăm pentru cetățeni, luând la timp, cu bună-credință \nși  nepărtinitor,  decizii  care  să  ducă  la  o  viață  în  siguranță,  la \ndezvoltare, la respectarea demnității fiecăruia și la o viață mai bună. \nObiectivul nostru este ca prin măsurile pe care le vom implementa să \nasigurăm dezvoltarea și prosperitatea țării noastre. \n                                                                                             16                                                                                          \n     \nValorile și libertățile constituționale există în fiecare dintre \nnoi, ne unesc, ne fac mai puternici ca națiune, iar idealurile comune \nreprezintă liantul între cetățeni și instituțiile statului. \nDe aceea, vă cer sprijinul, atât dumneavoastră, dar și tuturor \ncetățenilor,  pentru  a  construi  o  țară  mai  puternică  și  prosperă, \naducându-i  pe  oameni  împreună  în  jurul  unui  obiectiv  comun: \ndezvoltarea și bunăstarea României și a românilor. \nÎn calitate de cetățean român și de prim-ministru al României, \nvoi  milita  întotdeauna  pentru  respectarea  literei  și  spiritului \nConstituției și pentru domnia legii. \nVă mulțumesc. (Aplauze.) \n                                                                                             17                                                                                          \n     \nDomnul Florin-Vasile Cîțu: \nMulțumim, domnule prim-ministru. \nInvit  la  tribună  pe  Excelența  Sa,  domnul  Valer  Dorneanu, \npreședintele Curții Constituționale. \nDomnule președinte! \nDomnul  Valer  Dorneanu  (președintele  Curții \nConstituționale): \nStimate domnule președinte al Senatului Florin Cîțu,  \nStimate  domnule  președinte  al  Adunării  Naționale,  al \nCamerei  Deputaților  -  zicem  Adunare  Națională,  pentru  că  așa  îi \nspunea pe vremuri, \nDistinse domnule prim-ministru Nicolae Ciucă, \nLa mulți ani și pentru ziua dumneavoastră de astăzi! \nDistinși miniștri,  \nDomnule președinte Emil Constantinescu, \nStimați parlamentari, \nDați-mi voie să mă răsfăț și să vă spun dragi colegi, \nÎnaltpreasfinția Voastră, \nOnorată asistență, \nMulțumesc  în  primul  rând  Parlamentului  pentru  onoranta \ninvitație  de  a  mă  adresa,  în  calitate  de  președinte  al  Curții \nConstituționale,  acestei  distinse  adunări  care  cinstește  Constituția \nRomâniei. \nÎn calitate de garant al supremației Constituției, pentru noi, \nCurtea Constituțională, este o mare onoare acest lucru și în această \n                                                                                             18                                                                                          \n     \ncalitate îmi permit să vă amintesc faptul că actul fundamental al țării \neste o adevărată Biblie și nu întâmplător fiecare dintre noi începem \nactivitatea depunând jurământul de credință cu mâna pe Constituția \nRomâniei și pe Biblie.  \nSărbătorim, astăzi, 30 de ani de la „momentul zero”, de la \nborna de stat a democrației românești, 30 de ani de la debutul unei \nperioade istorice pentru neamul românesc, unei epoci dorită a fi de \nlibertate și speranță, de încredere și entuziasm, care să succeadă anilor \nlungi,  apăsători  și  tenebroși  ai  comunismului,  30  de  ani  de  la \nadoptarea Constituției României.  \nLa acest moment aniversar, să ne amintim faptul că nu a fost \ndeloc  ușor  să  se  elaboreze  o  nouă  Lege  fundamentală,  care  să \nreușească mai întâi de toate să smulgă societatea din automatismele \ncomportamentale  și  atitudinile  formate,  fără  voia  sa,  sub  povara \nvremurilor,  pe  parcursul  jumătății  de  secol  petrecute  în  regimul \ncomunist, mai apoi să imprime un suflu nou, democratic, în acord cu \nspiritul  european,  care  să  rezoneze  cu  aspirațiile  și  idealurile \nRevoluției din Decembrie 1989 și să ofere, în același timp, mecanisme \njuridice concrete și eficiente, care să răspundă așteptărilor poporului. \nAdunarea  Constituantă,  instituită  în  acest  scop,  a  avut  la \ndispoziție pentru acest copleșitor demers creator un termen de 18 luni \nde la înființare. Lucrările Adunării Constituante s-au desfășurat astfel \nîncât  să  asigure  Adunării  Constituante  timpul  necesar  pentru  o \nelaborare ca atare. \n                                                                                             19                                                                                          \n     \nS-au conceput două lecturi, în acest scop, prima lectură având \nca  obiect  inițierea  membrilor  Adunării  Constituante  cu  modul  de \nredactare a unei constituții, precum și informarea acestora cu privire la \nconținutul constituțiilor din statele democratice. \nProcesul  de  elaborare  a  Constituției  a  beneficiat  de  o \nsubstanțială  asistență  internațională,  fiind  valorificată  experiența \nstatelor cu tradiție democratică. \nComisia  a  avut  întâlniri  inclusiv  cu  reprezentanți  ai  unor \nautorități  internaționale,  mai  ales  organisme  ale  ONU  și  ale \nConsiliului Europei, iar lucrările comisiei au fost analizate în cadrul \nComisiei de la Veneția. Un rol important l-au avut avizele comunicate \nde  diferite  organizații,  precum  Comitetul  Helsinki  pentru  drepturile \nomului,  dar  și  discuțiile  purtate  cu  diferiți  specialiști  în  drept \nconstituțional din numeroase țări, și chiar participarea nemijlocită a \nunor  specialiști  francezi,  în  frunte  cu  reputatul  profesor  Robert \nBadinter; la dezbaterile acestea care au însoțit elaborarea Constituției \ns-au valorificat și tradițiile constituționalismului românesc, preluat din \nprincipiile revoluției franceze. \nPrecizez aceste detalii pentru a evidenția dorința membrilor \nAdunării  Constituante  de  a  elabora  o  lege  fundamentală  a  statului \nromân  care  să  fie  în  concordanță  cu  standardele  internaționale  în \nmaterie  constituțională,  care  să  înglobeze  patrimoniul  democratic \neuropean  și  care  să  înalțe  viața  juridică,  politică  și  economică  a \nsocietății  românești  la  un  nivel  similar  celor  al  statelor  cu  sisteme \ndemocratice consolidate printr-o îndelungată tradiție. Să apreciem și \n                                                                                             20                                                                                          \n     \nsă respectăm acest efort uriaș, realizat cu toată convingerea și cu bună-\ncredință! \nDesigur  că,  fiind  o  creație  umană,  Constituția  noastră  nu \nputea  fi  perfectă,  ireproșabilă,  dar  conținutul  ei  reușește  să  ofere \nsuficiente repere pentru construirea pe baza sa a unui sistem care să \npermită  buna  funcționare  a  instituțiilor  publice  și  a  vieții  politice, \neconomice, în ansamblul său. În timp, pe măsura evoluției sociale, a \ndezvoltării complexului de relații interumane și interinstituționale, a \nremodelării peisajului socio-politic, unele aspecte nu au mai corespuns \nnoilor realități, diferite de cele avute în vedere în puterea constituantă \noriginală.  Tocmai  pentru  acest  motiv,  a  fost  înscrisă  în  Constituție \nposibilitatea revizuirii sale, iar anul 2003 a fost momentul în care s-a \nrealizat  o  astfel  de  primenire  a  legii  noastre  supreme,  corijându-se \nimperfecțiunile, adaptându-i-se prevederile la schimbările survenite și \nîmbunătățindu-i-se soluțiile propuse inițial. \nDe asemenea, revizuirea din 2003 a avut un scop mai mult \ndecât atât, reconfigurându-se cadrul constituțional național, astfel încât \nsă permită aderarea României la Organizația Atlanticului de Nord și \nintegrarea în Uniunea Europeană. \nAșadar, deși este Legea fundamentală a statului, Constituția \nnu  putea  rămâne  încremenită  în  timp,  ci  poate  fi  modificată  atunci \ncând această necesitate apare ca stringentă. Dar revizuirea Constituției \ntrebuie făcută cu responsabilitate, cu înțelepciune, cu simțul datoriei \nfață de popor, cu intenția sinceră de a aduce un beneficiu acestuia, și \nnu dintr-o dorință, chiar inspirată, unilaterală. Din păcate, însă, ideea \n                                                                                             21                                                                                          \n     \nrevizuirii  Constituției  a  fost  utilizată  nu  de  puține  ori  ca  miză \nelectorală, lipsită de o serioasă acoperire sub aspectul motivației și al \njustificării  raționale,  fiind  transformată  într-un  instrument  de \nmanipulare  în  vederea  obținerii  de  capital  electoral  din  promisiuni \nirealizabile. O astfel de atitudine distructivă nu face altceva decât să \nsemene  îndoială,  să  inducă  o  stare  de  incertitudine  cu  privire  la \nordinea  constituțională,  fragilizând  însăși  construcția  democratică  a \nstatului.  Din  fericire,  probabil  anticipând  asemenea  inițiative \noportuniste, legiuitorul constituant a instituit o procedură complexă de \nrevizuire, compusă dintr-o succesiune de etape și prevederi obligatorii, \nstabilind în final și limitele revizuirii, care fac obiectul așa-zisei părți \nrigide a Constituției. \nAr trebui ca în lupta politică să se renunțe la ideea de a se da \ntot  timpul  vina  pe  pretinsele  imperfecțiuni  ale  Constituției  pentru \nnerealizările, pentru insuccesele clasei politice. Mecanismul statal va \nputea funcționa perfect în baza actualei reglementări constituționale \ndacă prevederile Legii fundamentale vor fi respectate atât în litera, cât \nși  în  spiritul  lor.  Domnia  legii,  care  este  o  exigență  esențială  a \nprincipiului statului de drept, ar trebui să fie un adevărat far călăuzitor \npentru toți participanții la viața publică. Nu puțini sunt cei care invocă \nacest concept al statului de drept, dar uită care este semnificația sa, \nuită că acesta implică subordonarea statului în toate componentele sale \nfață de drept și în primul rând față de Constituție și că are ca scop \ntocmai  ponderarea  eventualelor  tendințe  abuzive  discreționare  ale \nstructurilor  etatice.  Or,  se  știe  că  puterea  exemplului  este  o  armă \n                                                                                             22                                                                                          \n     \nredutabilă. Cum putem pretinde cetățenilor să respecte și să cinstească \nLegea fundamentală a țării dacă unii dintre cei care dețin și exercită \nputerea politică în numele lor o pun la îndoială sau o bagatelizează? \nCum putem aștepta din partea poporului să fie mândru de Constituția \nsa, când unii dintre reprezentanții acestuia o contestă? \nÎn  calitate  de  garant  al  supremației  Constituției,  Curtea \nConstituțională vă invită să prețuim împreună importanța cărții noastre \nfundamentale,  să-i  recunoaștem  obligativitatea  și  să  o  respectăm  în \nlitera și spiritul ei. \nLa mulți ani Constituției României! \nȘi v-aș ruga să-mi permiteți o scurtă informare.  \nÎn foaierul din fața sălii de ședințe sunt mai multe panouri \norganizate cu sprijinul generos al Arhivelor Naționale, al Monitorului \nOficial și al AGERPRES-ului, care redau constituțiile în original, cu \nsemnăturile respective, Constituția din 1866, invocată și aici ca model, \nConstituția din 1923 și Constituția din 1991. \nVă mulțumesc foarte mult pentru atenție. (Aplauze.) \nDomnul Florin-Vasile Cîțu: \nMulțumim, domnule președinte. \nDoamnelor și domnilor senatori și deputați, \nPotrivit celor convenite, în această ședință solemnă vor avea \nintervenții reprezentanți ai grupurilor parlamentare reunite, în limita a \n7 minute pentru fiecare grup parlamentar, iar deputaților și senatorilor \nneafiliați  li  se  alocă  3  minute,  cu  o  singură  intervenție,  printr-un \nreprezentant comun. \n                                                                                             23                                                                                          \n     \nAvem lista. Doar Grupul parlamentar AUR nu a ... \nDomnul George-Nicolae Simion (din sală): \nStați că vă dau acum! \nDomnul Florin-Vasile Cîțu: \nVă rog! \nDin partea Grupurilor parlamentare ale PSD, domnul senator \nRobert Cazanciuc. \nDomnul Robert-Marius Cazanciuc: \nDomnule președinte al Senatului, \nDomnule președinte al Camerei Deputaților,  \nDomnule prim-ministru, \nStimați membri ai Guvernului, \nDoamnă ministru, \nDomnule președinte Emil Constantinescu,  \nDomnule președinte Dorneanu, \nÎnaltpreasfinția Voastră, \nDragi colegi, \nÎn misiunea noastră, ca membri ai Parlamentului, de a face \ncunoscută legea, facem deseori referire la litera și spiritul ei. \nDacă  vorbim  de  Legea  fundamentală,  avem  aici  spiritul \nConstituției,  care  s-a  transformat  într-o  esență  tare  -  Constituția \nRomâniei. \nAm  luat  de  la  bibliotecă  această  geneză  și  dați-mi  voie  să \ncitez câteva rânduri din această carte: „Emoția mea este firească în \n                                                                                             24                                                                                          \n     \nacest moment solemn, când pentru a treia oară, în decurs de 150 de \nani, România are prilejul ca, prin reprezentanții săi aleși, să dezbată și \nsă voteze o constituție adevărată”. \nAstăzi, la 30 de ani de la acest discurs, rostit de Dan Amedeo \nLăzărescu în 1991, avem aceleași preocupări de a cârmui țara spre un \nviitor european, numai că de această dată viitorul european este legat \nși  de  utilizarea  adecvată  a  uriașelor  resurse  puse  la  dispoziția  țării \nnoastre pentru a reduce decalajele față de alte state europene care timp \nde 50 de ani au avut un destin mai bun decât am avut noi la frontiera \nEuropei. \nSpunea, la vremea respectivă, profesorul Iorgovan, că speră \nca această Constituție să aibă rolul unui adevărat pact social. \nDincolo  de  reașezarea  statului  român  pe  principii  real \ndemocratice, Constituția din 1991, pe care o sărbătorim astăzi, a fost și \nun rezultat al transpunerii în lege a entuziasmului celor care își doreau \nlibertatea, despre  care auziseră de la părinți, bunici sau din filmele \namericane, dar și a entuziasmului celor care plătiseră cu ani grei de \ntemniță comunistă pentru vina de a lupta pentru libertate.  \nAstăzi, noi, parlamentarii, avem o dublă datorie față de acești \noameni și față de urmașii noștri. Avem datoria de a înțelege dacă în \ncei 30 de ani care au trecut de la adoptarea Constituției aceasta a reușit \nsă  se  facă  cunoscută  și  înțeleasă  de  poporul  ei,  dacă  spiritul  Legii \nfundamentale a fost deslușit de cei chemați să o aplice și să o apere. \nLa  începutul  anilor  '90,  Constituția  a  fost  percepută  mai \ndegrabă ca un reper academic, departe de viața obișnuită. \n                                                                                             25                                                                                          \n     \nO cercetare sociologică realizată recent ne-a arătat că pentru \nromâni Constituția reprezintă astăzi nu doar un set de principii, ci un \ntext viu, aflat în vârful ierarhiei legilor, care poate influența în mod \ndirect viața fiecăruia dintre noi. \n63% dintre români consideră că o modificare a Constituției \nle-ar face o viață mai bună. \nNe-am întrebat la începutul anului dacă ar fi o idee bună ca \nstatul  să  distribuie  fiecărui  cetățean  câte  o  Constituție.  90%  dintre \nromâni au spus că da, ar fi o idee foarte bună. Românii vor să aibă un \nreper, vor să știe că pot apela la cineva fundamental atunci când ceva \nnu merge bine. \nGardianul  Constituției  este,  de  29  de  ani,  Curtea \nConstituțională, care prin 22.000 de decizii pronunțate până în prezent \nne-a arătat cum trebuie interpretate textele Constituției, dar și limitele \nunora dintre ele, care au rămas tributare contextului social economic \nîn care au fost adoptate. \nGardian al Constituției sau făuritor de legi? \nSunt  convins  că  membrii  Curții  Constituționale  își  pun \naceastă întrebare la fiecare decizie  pe care o pronunță, iar numărul \nmare al acestora arată, de asemenea, nevoia cetățeanului de a respecta \nConstituția,  de  către  fiecare  dintre  noi,  dar  și  de  către  instituțiile \nstatului. \nTitulatura  marginală  a  primului  articol  din  Constituție  este \n„Statul român”. Poate era mai potrivit dacă primul articol se numea \npur și simplu România, pentru a arăta preeminența poporului român. \n                                                                                             26                                                                                          \n     \nLegea  fundamentală  trebuie  să  aibă  în  centrul  ei  omul,  cu \ndrepturile și libertățile lui fundamentale, cu un stat capabil în mod real \nsă  asigure  protejarea  lor,  printr-o  arhitectură  constituțională  care  să \nstatueze principiul supremației și respectării Constituției și a legilor, \nprecum și cooperarea loială dintre puteri, toate acestea în beneficiul \ncetățeanului. \nDacă această constituție îndeplinește astăzi acest rost vă invit \nsă reflectăm și să lucrăm împreună. \nPentru  un  dialog  eficient  despre  Constituție  și  pentru  a \ncunoaște modele ce pot contribui la conturarea propriilor convingeri \naveți la dispoziție o carte în format electronic. \nÎn 2015, cu ajutorul a patru profesori universitari, am tradus \nîn  limba  română  toate  constituțiile  Uniunii  Europene.  O  să  primiți \nfiecare dintre dumneavoastră, printr-un mesaj, din partea liderilor de \ngrup, această carte în format electronic. \nDupă 30 de ani îi evocăm astăzi aici pe membrii Adunării \nConstituante care ne-au lăsat moștenire o constituție care a reașezat \nțara după comunism. \nCare va fi moștenirea noastră, a celor de aici? Ce vom lăsa \nnoi?  O  împărțire  a  românilor  în  mai  multe  categorii:  bugetari  și \ncorporatiști, locuitori în țară sau în diaspora, pro sau contra Uniunii \nEuropene, pro sau contra justiției. \nDupă  câteva  luni  de  dezbateri  în  cadrul  Partidului  Social \nDemocrat ne-am pus întrebarea dacă această Constituție poate fi un \nliant al națiunii. \n                                                                                             27                                                                                          \n     \nPentru  a  căuta  răspuns  la  această  întrebare,  Asociația  „Pro \nDemocrația”  și  Institutul  Social-Democrat  „Ovidiu  Șincai”  au \norganizat  pe  1  iulie  o  dezbatere  consacrată  analizei  de  ansamblu  a \nevoluției societății românești guvernată de actuala Constituție. \nAți  primit  fiecare  dintre  dumneavoastră  această  carte.  Cei \ncare n-ați primit-o încă, o veți primi cu siguranță. Este un volum care \nreunește lucrările a 12 profesori universitari și 2 membri ai Adunării \nConstituante.  Au  fost  invitați  să-și  exprime  opiniile  cu  privire  la  o \nConstituție a viitorului și asupra măsurii în care Legea fundamentală \npoate fi îmbunătățită, astfel încât să răspundă marilor provocări ale \nRomâniei de astăzi, obiectivelor comune europene și ale omenirii, în \ngeneral.  \nVorbind de viața acestei Constituții și de obiectivele comune \neuropene,  fostul  ministru  al  integrării,  profesorul  Vasile  Pușcaș, \nspunea că revizuirea din 2003 a tratat aderarea la Uniunea Europeană \nca  un  simplu  act  de  politică  externă,  și  nu  ca  un  proces  intern  de \ntransformare a statului și a societății. \nRevizuirea din 2003 a reprezentat actul juridic care a făcut \nposibilă aderarea la Uniunea Europeană și NATO. \nÎncercările de revizuire din 2011-2013 au fost arme în bătălia \npolitică internă, din păcate, dar, în același timp, au arătat nevoia de \nclarificare a unor  texte scrise poate cu prea  mult entuziasm în anii \n1990-1991 și nevoia de a consfinți statutul nostru real de membri ai \nUniunii Europene și ai NATO. \n                                                                                             28                                                                                          \n     \nModificările actualei Constituții ar putea fi abordate din cel \npuțin trei perspective, dacă doriți. Aș spune una tehnică – și vă dau un \nexemplu – art. 29 vorbește de telegrame. Am întrebat Poșta Română \ncând a fost trimisă ultima telegramă. Acum mai bine de 10 ani. \nDomnul Florin-Vasile Cîțu: \nDomnule senator, vă rog să încercați să finalizați! \nDomnul Robert-Marius Cazanciuc: \nImediat, domnule președinte! E un moment solemn. \nDe  opțiune  politică,  regionalizarea  și  formarea  Guvernului. \nPoate președintele să încredințeze formarea Guvernului partidului care \na  câștigat  alegerile?  Și  inovativă.  Reglementarea  constituțională  a \nrolului opoziției parlamentare, protejarea drepturilor fundamentale în \nfața  provocărilor  generate  de  evoluția  inteligenței  artificiale  sau \nprotejarea  statului  în  fața  regimurilor  comerciale  și  economice \ntransfrontaliere. \nCred că astăzi, în Parlament, avem obligația față de poporul \nnostru să lansăm dezbateri publice față de principalele teme ale vieții \nsociale,  economice  și  politice,  asupra  modului  în  care  drepturile \nfundamentale  sunt  respectate  în  mod  real,  asupra  modului  în  care \nputerile statului au funcționat în slujba poporului și care în final să \nconducă,  de  ce  nu,  la  un  acord  politic  național  pentru  o  eventuală \nrevizuire a Constituției. Un asemenea proiect ar putea reprezenta un \nliant al națiunii care să contribuie la uniunea spirituală a poporului \nromân. \n                                                                                             29                                                                                          \n     \nVa fi posibil doar în măsura în care acest proces va fi unul \nautentic  și  oamenii  vor  vedea  că  este  unul  autentic,  nu  ca  un  alt \ninstrument într-o bătălie politică. \nDezbaterea  națională  în  jurul  temei  revizuirii  Constituției \npoate fi un instrument de atingere a obiectivului de refacere a legăturii \nțării cu fiecare român. \nAstăzi suntem datori să le lăsăm celor care vin după noi o \nRomânie în bună stare. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule senator. \nDin partea Grupurilor parlamentare ale PNL....  \n(Domnul  senator  Robert-Marius  Cazanciuc  revine  la \ntribună.) \nMai aveți? \nDomnul Robert-Marius Cazanciuc: \nAți primit, de asemenea, stimați colegi, o coliță nouă, timbre \nrealizate în 2019 de către Romfilatelia, în care pentru prima dată pe \ntimbre  au  fost  puse  drepturile  fundamentale.  Sunt  nouă  drepturi \nfundamentale, tipărite în milioane de exemplare, care au încercat să \nfacă cunoscută românilor Legea fundamentală. \nMulțumesc. (Aplauze.) \nDomnul Florin-Vasile Cîțu: \nMulțumim, domnule senator. \n                                                                                             30                                                                                          \n     \nO inițiativă foarte bună. \nDin partea Grupurilor parlamentare ale PNL, doamna senator \nLaura-Iuliana Scântei. \nDoamna Laura-Iuliana Scântei: \nVă mulțumesc, domnule președinte. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule președinte Emil Constantinescu, \nÎnaltpreasfinția Voastră, \nDomnule președinte al Curții Constituționale, \nDistinși membri ai Corpului diplomatic, \nDragi invitați, \nDoamnelor și domnilor senatori și deputați, \nSărbătorim într-adevăr 30 de ani de la intrarea în vigoare a \nConstituției din 1991. \nTimp  de  30  de  ani,  Constituția  a  garantat  stabilitatea \nregimului  politic,  a  oferit  termenul  de  referință  pentru  drepturile  și \nlibertățile fundamentale ale cetățenilor și a fost temelia pe care s-au \nconstruit instituțiile vitale ale statului. \nTotuși trebuie să fim sinceri, 30 de ani nu înseamnă mulți ani \nconstituționali.  Prin  comparație,  Constituția  de  la  1866  a  fost  în \nvigoare vreme de 57 de ani. Avem deci o Constituție tânără și, pe cale \nde consecință, o democrație la fel de tânără. \nDeși e tânără, Constituția prevede un obiectiv de țară istoric, \n                                                                                             31                                                                                          \n     \nîmpărtășit în egală  măsură de toate forțele politice responsabile, de \nautoritățile statului și de majoritatea românilor, și anume, România - \nstat democratic. Acel stat cu o democrație consolidată, axată pe cele 3 \nmari valori fondatoare ale liberalismului politic, și anume: protejarea \nvieții, promovarea libertății și garantarea proprietății. Adică un stat de \ndrept, un stat de tip occidental, care își respectă îndatoririle rezultate \ndin  angajamentele  internaționale,  inclusiv  cele  care  decurg  din \ncalitatea de stat membru UE și NATO. \nDoamnelor și domnilor, \nAți auzit și până acum, de la antevorbitorii mei, veți auzi în \ncontinuare, azi, la ceas aniversar, multe cuvinte frumoase, dar și critici \nla adresa Constituției în vigoare. Toate oferă răspunsuri cu privire la \nîntrebarea: Ce reprezintă Constituția României, după 30 de ani, pentru \ncetățeni,  pentru  politicieni  și  pentru  țară?  Că  înglobează  cele  mai \nînalte valori și idealuri ale unei societăți democratice, că este o pavăză \npentru  asigurarea  statului  de  drept  și  a  independenței  justiției,  o \ngaranție că nicio autoritate nu va abuza de puterea sa și va acționa în \nlimitele constituționale, că, într-adevăr, cuprinde catalogul de drepturi \nși libertăți fundamentale și că e un scut împotriva abuzului de putere al \nautorităților statului împotriva cetățenilor. \nÎn ce mă privește, am dorit astăzi să vă spun despre ce nu este \no Constituție. \nÎn primul rând, o Constituție nu este doar un document politic \nsau doar o lege care se poate modifica oricum și oricând, după bunul \nplac al unei majorități politice sau al unui partid care, de exemplu, s-ar \n                                                                                             32                                                                                          \n     \nteme că nu ar da nici după 20 de ani, în anul 2024, un candidat ales la \nfuncția de președinte al României. \nÎn  al  doilea  rând,  o  Constituție  nu  reprezintă  nimic  fără \nconstituționalism. Legea fundamentală a unui stat capătă valoare dacă \neste respectată în timp și dacă, prin respectarea continuă, la nivelul \nsocietății  se  creează  un  sentiment  puternic  de  apartenență  la \nConstituție și la valorile sale. \nÎn al treilea rând, o Constituție nu este în realitate opera unei \nmajorități  politice  conjuncturale,  deși  unii  așa  cred.  O  Constituție \ndurabilă este rezultatul unui autentic moment constituțional. Un astfel \nde moment constituțional a fost în anii 1990, 1991, atunci când s-a \nrealizat  trecerea  de  la  vechiul  regim  politic  totalitar  la  noul  regim \npolitic democratic. Constituția României a eliminat atunci posibilitatea \nconcentrării  puterii  în  mâinile  unei  persoane,  ale  unui  grup  de \npersoane  sau  ale  unei  instituții  și  așa  sperăm  să  rămână  pentru \ntotdeauna. \nMai târziu, în 2003, la momentul revizuirii, s-a avut în vedere \nnevoia fundamentală a României de a adera la structurile euroatlantice \nși de a se defini un destin european pentru societatea românească. \nFără  îndoială,  doamnelor  și  domnilor,  Constituția  nu  este \nperfectă,  iar  numeroasele  decizii  ale  Curții  Constituționale  i-au \nevidențiat vreme de 30 de ani și limitele și lipsurile. Cu toate acestea, \nmomentele  constituționale  autentice  pentru  revizuirea  Legii \nfundamentale trebuie să fie rezultatul unei nevoi sociale reale și să \nexprime  o  viziune  asupra  arhitecturii  statului,  construită  în  timp  și \n                                                                                             33                                                                                          \n     \nîmpărtășită de majoritatea cetățenilor. \nÎnchei spunându-vă că Partidul Național Liberal nu se teme \nde o revizuire a Constituției. PNL reafirmă angajamentul politic de a \ncontinua  construcția  statală  asumată  încă  de  la  înființarea  sa,  dar \natunci când va revizui Constituția nu va renunța la viziunea sa liberală \nasupra statului și asupra economiei. Liberalismul constituțional va fi \npromovat în continuare ca principiu de modernizare a statului român \nîn  era  digitalizării,  pentru  a  oferi  cetățenilor  cu  adevărat  un  stat \nfuncțional, bazat pe o economie liberă, pe domnia legii și pe respectul \ndrepturilor fundamentale. \nAșadar,  azi,  la  ceas  aniversar,  urăm  Constituției  noastre \nlongevitate  și  respect  din  partea  tuturor  –  cetățeni  și  întreaga  clasă \npolitică! \nVă mulțumesc. (Aplauze.) \nDomnul Florin-Vasile Cîțu: \nMulțumesc, doamnă senator. \nDin partea Grupurilor parlamentare ale USR, domnul senator \nRadu-Mihai Mihail. \nDomnul Radu-Mihai Mihail: \nMulțumesc, domnule președinte. \nDoamnelor și domnilor, \nSuntem  un  stat  care  derapează  spre  eșec  și  Constituția  din \n1991  nu  este  străină  de  ceea  ce  se  întâmplă.  Constituția  României \nmoderne, libere și prospere ar fi trebuit să înceapă cu punctul 8 de la \n                                                                                             34                                                                                          \n     \nTimișoara. Cu despărțirea conștientă și asumată de trecutul totalitar și \nde aceia care i-au făcut posibilă existența timp de o jumătate de veac. \nConstituția de la 1991 a venit după „Duminica orbului” din \n1990  și  a  consfințit  restaurația  foștilor  comuniști  și  securiști  din \nRomânia.  A  fost  scrisă  după  chipul  și  asemănarea  destinatarului  și \nautorului  –  Ion  Iliescu,  zis  și  comunist  cu  față  umană,  și  Antonie \nIorgovan, zis și comunist cu studii juridice. \nConstituția României validată la referendumul din decembrie \n'91 a fost scrisă de un președinte al Asociației Studenților Comuniști \ndin  Universitatea  București,  pentru  președintele  Uniunii  Tineretului \nComunist. \nAcum  30  de  ani  eram  reporter  la  Radio  Delta  și  eram  pe \nstradă și îi întrebam pe oamenii care mergeau foarte mândri să voteze \nConstituția, dacă au citit textul și de ce îl votează? Și răspunsul era \ncam același de la toți: „Păi, ne-a spus Ion Iliescu că e de bine”. \nUSR a apărut pentru că românii s-au săturat să le spună un \ntătuc și gașca lui ce să facă. (Aplauze. Vociferări.) \nAcum  oamenii  sistemului  tot  vorbesc  despre  schimbarea \nConstituției, astfel încât președintele să nu mai fie ales de români, ci \nde ei. (Vociferări.) \nOamenii fără chip vor ca funcția de președinte al românilor să \npoată fi scoasă la mezat și tranzacționată între grupurile parlamentare, \nmonedă de schimb în trocurile politice, departe de ochii lumii și de \nochii cetățeanului. \nUSR  a  apărat,  apără  și  va  apăra  statul  de  drept  și  valorile \n                                                                                             35                                                                                          \n     \ndemocrației liberale de toate încercările de a pune instituțiile statului, \noricare  ar  fi  ele...  (Vociferări.)  ...la  dispoziția  infractorilor,  a \nevazioniștilor, a hoților din bugetul de stat și a combinatorilor politici \ncare îi cauționează. (Vociferări.) \nȘi închei cu o ultimă remarcă. Antonie Iorgovan, părintele \nConstituției din '91, a fost, ca tot românul imparțial, expert în cadrul \nComisiei juridice constituționale și pentru drepturile omului din cadrul \nCFSN  și  independent,  dar  afiliat,  în  legislatura  '90-'92,  la  Grupul \nparlamentar al PNL, pentru ca apoi să treacă la PSD, demonstrând \nastfel multilateralismul FSN-ismului, așa cum îl vedem și astăzi. \nNu-i așa că de acolo de sus, de unde se află, Caragiale râde cu \ngura până la urechi? (Vociferări. Aplauze.) \nDomnul Florin-Vasile Cîțu: \nMulțumesc, domnule senator. \nDin  partea  Grupurilor  parlamentare  AUR,  domnul  George \nSimion. \nDomnul George-Nicolae Simion: \nMulțumesc frumos. \nA fost un referendum pentru modificarea Constituției, să fie \nspecificat  faptul  că  în  România  căsătoria  este  între  un  bărbat  și  o \nfemeie. Sper că nu vreți să modificați Constituția în sensul în care să îl \nluați pe domnul Cîțu legal de soție, da? (Vociferări.) \nNoi nu suntem de acord cu faptul că trebuie să se producă o \nfederalizare  sau  o  regionalizare  sau  cum  dorește  unul  sau  altul  din \n                                                                                             36                                                                                          \n     \npartidele și organizațiile non-guvernamentale care sunt în Parlament \nastăzi. Nici pentru punerea în acord cu anumite prevederi europene. \nNoi  credem  că  a  noastră  Constituție  este  foarte  bună.  Și  unele \nîncercări de încălcare a Constituției, cum a fost înlăturarea Avocatului \nPoporului, neconstituțională, au fost stopate. \nȘi dacă tot ne-ați dat niște timbre aici, în care sunt prevăzute \narticolele  fundamentale,  vedeți  că  pierdem  o  generație,  pentru  că \ndreptul la învățătură este asigurat. Din păcate, nu a fost asigurat de \nstatul  român,  prin  hotărâri  de  Guvern  care  sunt  aduse  aici,  în \nParlament  și  noi  doar  trebuie  să  le  ascultăm,  nici  măcar  nu  putem \ninterveni asupra stării de alertă. \nÎncetați  să  călcați  în  picioare  drepturile  fundamentale  ale \nromânilor și începeți să respectați Constituția! \nNu prin ședințe solemne faceți asta, ci respectând Constituția \nși eliminând orice formă de obligativitate asupra românilor! \nConstituția este bună. Trebuie susținută și trebuie apărată de \nuzurpatori, atât de aici, de la București, cât și de la Bruxelles! \nVă mulțumesc. (Aplauze.) \nDomnul Florin-Vasile Cîțu: \nMulțumesc. \nDomnul Tanasă. \nDomnul Dan Tanasă: \nDa. \nÎnaltpreasfinția Voastră, \n                                                                                             37                                                                                          \n     \nDomnule președinte al Camerei Deputaților, \nOnorați membri ai Guvernului, \nDoamnelor și domnilor senatori și deputați, \nArt.  3  al  Constituției  României  vorbește  despre  teritoriul \nRomâniei, care este inalienabil. \nDin  păcate,  în  ultimii  30  de  ani,  atât  PSD,  cât  și  PNL  și \nUDMR au permis vânzarea pământului României către străini, la un \nnivel demențial. \nDin  păcate,  suntem  poate  unici  în  lume,  ne-am  înstrăinat \npământul și am vândut, ne-am trezit într-o situație în care am permis, \nculmea, încălcarea art. 3 al Constituției României. \nArt. 12 vorbește de simbolurile naționale ale României. \nArt. 13 vorbește de limba națională, de limba română. \nEu  am  câștigat  câteva  zeci  de  procese  în  instanțele  din \nRomânia, prin care am încercat să impun respectarea limbii oficiale de \nstat. Și, din păcate, atât PSD, cât și PNL, ați tolerat timp de 30 de ani \natitudinile absolut inacceptabile ale UDMR atunci când vine vorba de \nsimboluri naționale și de limba oficială de stat în România. \nAți permis... ați permis – că plecați, domnule Kelemen Hunor \n–  ați  permis,  domnilor,  ca  în  Transilvania,  practic,  în  multe  zone, \nlimba maghiară să devină, practic, de facto limbă oficială de stat. Și \npermiteți în continuare, dragi colegi de la PSD și de la PNL! \nLimba oficială de stat nu este negociabilă cu nimeni! Și nici \nsimbolurile naționale! Acestea le puteți spune colegilor de la UDMR. \nȘi închei. \n                                                                                             38                                                                                          \n     \nArt. 47 vorbește despre faptul că: „Statul este obligat să ia \nmăsuri de dezvoltare economică și de protecție socială, de natură să \nasigure cetățenilor un nivel de trai decent”. \nÎn ultimii 30 de ani, modul în care PSD și PNL au înțeles să \nfacă  politică  în  România  ne  situează  pe  ultimele  locuri  la  ceea  ce \nînseamnă nivel de trai. Ultimele locuri în Europa. \nȘi, mai mult decât atât, modul în care PSD și PNL au făcut \npolitică în ultimii 30 de ani a dus la situația absolut inacceptabilă în \ncare peste 3,5 milioane de români au fugit de aici, de pe acest pământ. \nI-ați fugărit voi. Și, din păcate, în ultimii 4 ani, nici USR nu s-a lăsat \nmai prejos. \nMulțumesc. (Aplauze.) \nDomnul Florin-Vasile Cîțu: \nMulțumim. \nDomnul deputat Ciubuc. \nDomnul Ciprian Ciubuc: \nDomnule președinte al Senatului, \nDomnule președinte al Camerei Deputaților, \nDomnule președinte Constantinescu, \nStimați colegi, \nStimați invitați, \nEu am să vorbesc scurt. \nȘi am să vorbesc de art. 16 - cetățenii români sunt egali în \nfața legii. \n                                                                                             39                                                                                          \n     \nStimați colegi, \nNu  suntem  astăzi  în  măsură  să  respectăm  art.  16.  De  ce? \nPentru  că  pe  baza  ordonanțelor  de  urgență  și  a  stării  de  alertă, \ndrepturile  românilor  nu  sunt  respectate.  Avem  6  articole  din \nConstituție – domnule președinte al Curții Constituționale, puteți să \nconfirmați sau infirmați – care sunt călcate în picioare pentru că avem \no stare de alertă neconstituțională și măsuri restrictive aberante. \nVin de la întâlnirea care a avut loc săptămâna trecută, de la \nDelegația Adunării Parlamentare a Francofoniei, unde – vreau să vă \nspun un lucru foarte important și vă rog să fiți atenți cu toții – am fost \nadunați mai mulți parlamentari din Parlamentul României, care facem \nparte din Delegație, inclusivi parlamentari din toate țările francofone, \nni s-au ținut lecții de modificare a Constituției, sub motiv de COVID \nși sub motiv de pandemie. Din Parlamentul belgian ni s-a transmis, \ntrebuie  să  modificăm  Constituția  după  modelul  Luxemburg,  să \nomogenizăm  Constituția.  Inclusiv  toate  țările  care  fac  parte  din \nUniunea Europeană. \nDe asemenea, ni s-a vorbit despre suspendarea Parlamentelor \nnaționale. (Vociferări.) \nNi s-a vorbit de suspendarea Parlamentelor naționale. \nMă  bucur  că  colegii  de  la...  antevorbitorii  mei  au  vorbit \ndespre modificarea Constituției. \nStimați colegi, \n Nu putem să modificăm Constituția, să o omogenizăm dacă \nnu ne întoarcem la popor. \n                                                                                             40                                                                                          \n     \nAm  susținut  și  în  Parlamentul  din  Albania,  la  Adunarea \nParlamentară a Francofoniei, susțin și de aici – cum vă veți uita în \nochii  copiilor  dumneavoastră  sau  în  ochii  românilor  dacă  vom \nmodifica Constituția și vom omogeniza Constituția după Constituția \ndin Luxemburg... (Vociferări.) ...sub motiv de COVID și sub motiv de \npandemie? \nAm  numărat,  de  19  ori  s-a  vorbit  de  cuvântul  „control”. \nControlul  pandemiei,  nemijlocit,  controlul  oamenilor.  Nu  putem \ncontrola  pandemia  dacă  nu  putem  controla  mișcarea  oamenilor  în \nEuropa și în statul național. \nOameni buni, \nStimați colegi, \nMă adresez și românilor și dumneavoastră. \nSă vă ferească Dumnezeu de o revoltă populară! \nCum  le-am  spus  și  francezilor  din  Parlamentul  din  Albania, \nromânii nu sunt ca francezii, să iasă o lună, două, trei, o lună, 10 luni la \nproteste. Românii au ieșit 9 zile și Ceaușescu a dispărut. \nNoi avem o istorie de comunism. Știm că aceste restricții care ni \nse  impun  în  Parlamentul  național  vin  doar  să  îngrădească  drepturi  și \nlibertăți și nu măsuri ca să controlăm pandemia! \nNu putem să suspendăm drepturile noastre fundamentale conform \nConstituției și să modificăm Constituția fără să ne întoarcem la popor! \nDe  aceea,  vă  rog  pe  toți  să  conștientizați  că  pentru  orice \nmodificare a Constituției trebuie să fie direct întrebat și poporul român, și \noamenii care ne-au ales. \nVă mulțumesc. \n                                                                                             41                                                                                          \n     \nȘi sunt încrezător că dumneavoastră veți reflecta la ce am vorbit \nastăzi aici. \nPuteți să-i întrebați și pe colegii dumneavoastră care au fost în \nParlamentul din Albania, să vă confirme acest lucru. \nMulțumesc. (Aplauze.) \nDomnul Florin-Vasile Cîțu: \nMulțumim. \nVă  garantăm  că  orice  modificare  se  va  face  doar  prin \nreferendum, deci mergem la popor. \nGrupul parlamentar al UDMR, domnul Csoma Botond. \nDomnul Csoma Botond: \nOnorați invitați, \nDoamnelor și domnilor deputați, \nRomânia  a avut o experiență totalitară cruntă sub regimul \ncomunist, mai ales în „Epoca de Aur”, sub Ceaușescu. Iar dacă luăm \nîn considerare acest lucru cred că adoptarea Constituției în anul 1991 a \nfost  un  pas  foarte  important  pe  drumul  făuririi  unei  societăți \ndemocratice, după decenii lungi de totalitarism. \nSigur, acea Constituție, Constituția de la 1991, a reflectat atât \nmomentul  politic,  cât  și  majoritatea  parlamentară  existentă  sau \nmajoritatea din Adunarea Constituantă, dar a reflectat și acea euforie, \npentru că oamenii în sfârșit erau liberi și puteau să-și spună opinia \nliber în această țară și nu sosea  mașina neagră dimineața să-i ducă \nundeva. \nȘi cred că a fost un moment foarte important, din acest punct \n                                                                                             42                                                                                          \n     \nde vedere. \nS-a  mers  pe  ideea  unei  –  cred  eu  –  unei  republici \nsemiprezidențiale, care nu e similară nici cu Franța, nici cu Statele \nUnite. Sunt niște deosebiri importante.  \nÎn Statele Unite nu există premier.  \nÎn Franța, premierul este subordonat președintelui.  \nLa  noi,  premierul  nu  este  subordonat,  dar  președintele \ndesemnează candidatul la funcția de premier. \nȘi dacă ne uităm, în ultimii 15 ani a existat un conflict major \nîn sânul puterii executive, mai ales când vorbim politic de coabitare \nîntre președinte și premier. \nȘi cred că acest conflict permanent care a existat în puterea \nexecutivă nu a făcut cinste României. \nȘi,  din  acest  punct  de  vedere,  cred  că  avem  nevoie  de  o \nmodificare a Constituției. Să lămurim anumite chestiuni, nu numai în \nsânul puterii executive, putem vorbi și de Parlament. \nNoi  propunem  să  menținem  sistemul  bicameral,  dar  cu \natribuții  separate,  pentru  Senat  și  Camera  Deputaților,  și  ne  putem \ngândi  și  la  un  sistem  distinct  de  alegere  a  Senatului  și  a  Camerei \nDeputaților. \nSigur că prin Constituția de la 1991 s-a instituit și un sistem \nde checks and balances, acest mecanism de protecție și echilibru care \nîn  multe  cazuri  a  funcționat,  în  multe  cazuri  nu  a  funcționat.  De \nexemplu, când președintele României, în foarte multe cazuri, cred eu \nși  credem  noi,  de  la  UDMR,  indiferent  cine  a  fost  președintele \n                                                                                             43                                                                                          \n     \nRomâniei, și-a depășit atribuțiile constituționale, neavând o activitate \nde  mediere,  ci  având  o  activitate  eminamente  politică,  în  anumite \nmomente, în această țară. \nSigur, trebuie să aducem în discuție și statutul minorităților, \nstatutul minorităților din România. \nPoate ați citit și dumneavoastră că în anumite documente pe \ncare  România  le-a  adoptat,  atât  în  CSAT  sau  în  alte  instituții, \nminoritățile  naționale  de  multe  ori  reprezintă  un  factor  de  risc  la \nadresa securității naționale. \nCred că după 30 de ani a venit timpul ca să existe o relație de \nîncredere între statul român și  minoritățile naționale care trăiesc pe \nteritoriul statului român. Și, în această privință, s-ar impune, stimați \ncolegi,  ca  minoritățile  naționale  să  devină  factori  constitutivi  ai \nstatului român. Cred că după 30 de ani și în România se poate realiza \nacest lucru. \nDacă vorbim de modificarea Constituției, cred că o reașezare \nîn  sânul  puterii  executive  am  putea  realiza  și  prin  trecerea  la  o \nrepublică parlamentară. \nNu aș dori să intru în detaliu acum, ce înseamnă o republică \nparlamentară,  dar  vreau  să  vă  supun  atenției  următorul  aspect  -  în  \nUniunea  Europeană,  în  majoritatea  țărilor  membre,  există  republică \nparlamentară. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule deputat. \n                                                                                             44                                                                                          \n     \nDin  partea  Grupului  parlamentar  al  minorităților  naționale, \ndomnul deputat Cătălin-Zamfir Manea. \nDomnul Cătălin-Zamfir Manea: \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nStimate domnule președinte Constantinescu, \nDomnule președinte al Curții Constituționale, \nStimați reprezentanți ai Corpului diplomatic, \nDoamnelor și domnilor senatori și deputați, \nAstăzi România aniversează Ziua Constituției și împlinirea a \n30 de ani de la referendumul din 8 decembrie 1991, prin care a fost \naprobată Legea fundamentală, moment care a marcat opțiunea fermă a \nnațiunii române pentru un regim de guvernare democratic. \nPrin adoptarea Constituției României s-au pus bazele statului \nde drept și ale democrației constituționale. \nÎn anul 2003, Constituția a fost revizuită, construcția sa fiind \nconsolidată și adaptată la evoluțiile statului de drept, ale societății și la \nnoul context euroatlantic. Atunci, în anul 2003, noi, cei din Grupul \nparlamentar  al  minorităților  naționale,  am  fost  primii,  de  aici,  din \nParlament,  care  am  propus  o  serie  de  modificări  majore  ale \nConstituției,  precum:  regim  parlamentar;  Legea-cadru  pentru \nminorități, care, de altfel, este prevăzută în Constituția României la \ncategoria de legi organice și care, din păcate, nu a fost încă adoptată; \nlimitarea  ordonanțelor  de  urgență;  regândirea  organizării \n                                                                                             45                                                                                          \n     \nadministrativ-teritoriale;  organizarea  Senatului  ca  și  Cameră  a \nRegiunilor; echilibrarea puterilor în stat. \nDin  păcate,  propunerile  noastre  făcute  în  acel  an  au  fost \nrespinse de parlamentarii dumneavoastră de atunci. Menționez, au fost \nrespinse. \nDe  subliniat  este  faptul  că  în  prezent,  la  nivelul  Uniunii \nEuropene, din cele 27 de state, 17 dintre ele au regim parlamentar. \nAșadar,  marea  majoritate  a  statelor  membre  din  Uniunea \nEuropeană funcționează ca republici parlamentare. \nParlamentul  României  trebuie  să  aibă  mai  multă  putere \npentru că, stimați colegi, potrivit art. 61 din Constituție, Parlamentul \neste  organul  reprezentativ  suprem  al  națiunii  române  și  unica \nautoritate legiuitoare a țării. \nStimați colegi, \nConstituția României este consfințită prin voința suverană a \npoporului și reprezintă un set de principii și norme fundamentale care \nse adresează în egală măsură autorităților statului și cetățenilor săi. \nFuncționarea  instituțiilor  statului,  garantarea  drepturilor  și \nlibertăților individuale și derularea în ansamblu a întregii vieți a unei \nnațiuni își au originea în textele înscrise în Constituție. \nDe  aceea,  Constituția  României  poate  fi  cartea  sacră  a \nexistenței  noastre,  iar  aniversarea  ei  astăzi  constituie  o  adevărată \nsărbătoare. \nConstituția țării trebuie respectată, nu doar în litera, ci și în \nspiritul  ei,  destinatarii  săi  având  obligația,  nu  doar  morală,  ci  și \n                                                                                             46                                                                                          \n     \nconstituțională,  de  loialitate  constituțională  și  de  interpretare  a \nnormelor sale cu bună-credință. \nAplicarea principiului controlului constituționalității legilor a \ncondus  la  înființarea  Curții  Constituționale,  care,  așa  cum  s-a  mai \nprecizat de la această tribună, în cursul ședinței solemne, reprezintă \ngarantul supremației Constituției. \nSensul  existenței  Constituției  României  constă  în  apărarea \nvalorilor fundamentale înscrise în Legea fundamentală. \nDacă  nu  este  în  mod  activ  și  efectiv  apărată,  Constituția \nRomâniei riscă să fie redusă la un set de principii și norme de drept \nfrumoase,  nobile,  dar  invalide,  lipsite  de  orice  valoare  și  forță,  iar \natunci  când  Constituția  nu  este  respectată  sunt  puse  sub  semnul \nincertitudinii construcția democratică a statului și întreaga sa ordine de \ndrept. \nOrice popor, pentru a fi puternic, trebuie să-și iubească și să-\nși apere Constituția pentru că aceasta îi aparține și îl reprezintă. \nConstituția României conferă un sens comunității politice. \nNu  în  ultimul  rând,  Constituția  consfințește  garanția \ndezvoltării  normale  a  societății  noastre  împotriva  oricărei  forme  de \ntotalitarism, intoleranță, discriminare și populism. \nGrupul parlamentar al minorităților naționale se va implica în \nprocesul de revizuire a Constituției și, ca de fiecare dată, va propune și \nva susține măsuri care să consolideze democrația și care să contribuie \nla  apărarea  drepturilor  și  libertăților  fundamentale  ale  tuturor \ncetățenilor săi. \n                                                                                             47                                                                                          \n     \nSă nu uităm, stimați colegi, că minoritățile naționale au avut \nun rol extrem de important în construcția statului român. \nÎn încheiere, aș vrea să vă reamintesc că potrivit art. 4, care \nprevede, și nu „vorbește”, așa cum am mai auzit de la această tribună, \nRomânia este patria comună și indivizibilă a tuturor cetățenilor săi, \nfără deosebire de rasă, de naționalitate sau de apartenență etnică. \nLa mulți ani Constituției României! \nLa mulți ani, România! \nLa mulți ani tuturor cetățenilor acestei țări! \nMulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  deputaților  și  senatorilor  neafiliați,  doamna \nsenator Diana Iovanovici-Șoșoacă. \n                                                                                             48                                                                                          \n     \nDoamna Diana Iovanovici-Șoșoacă: \nMulțumesc. \nAm asistat aici, am  înțeles, la o ședință solemnă prin care \naniversăm Constituția României. \nN-am  auzit  pe  niciunul  dintre  noi spunând  la  mulți  ani  de \nSfântul Nicolae tuturor sărbătoriților de astăzi! La  mulți ani, popor \nromân, pentru Sfântul Nicolae! (Aplauze.) \nCei care nu aplaudați – probabil că vă trebuie o nuia pentru \nSfântul  Nicolae!  Pentru  că  suntem  aici  creștini  din  toate  timpurile! \nPentru că respectăm drepturile tuturor! \nAsistăm  astăzi  la  o  așa-zisă  aniversare  a  Constituției \nRomâniei,  că  nu  am  auzit  aici  decât  denigrări  ale  Constituției \nRomâniei și solicitări de schimbare. \nCum poți să aniversezi? E ca și când aniversezi 30 de ani de \ncăsătorie și anunți divorțul. \nAsta  ați  făcut  astăzi,  ați  pângărit  Constituția  României,  pe \ncare ar trebui să o cunoașteți cu toții! \nA existat un jurnalist în foaier, care, în urmă cu câteva luni – \nRafaelo Varga –, v-a întrebat pe cei mai mulți dintre dumneavoastră, \ndacă ați citit Constituția României? Cei mai mulți ați spus nu, nu am \navut timp. \nÎn schimb, vă aflați aici, în fabrica de legi a României, unde \nConstituția este Biblia românului. Mai presus de Constituție nu este \ndecât Dumnezeu și Biblia. Atât! \nDe 30 de ani încălcați pas cu pas Constituția României! \n                                                                                             49                                                                                          \n     \nÎn ultimii 2 ani, ați omorât-o! Ați adoptat Legea nr. 136/2020 \nși  Legea  nr.  55/2020,  care  încalcă  prevederile  art.  53  alin.  (2)  din \nConstituția României întrucât anulează efectiv existența drepturilor și \nlibertăților fundamentale. \nAstăzi, de Sfântul Nicolae și ziua acestei ședințe solemne, în \ncare văd că cea mai mare parte a Guvernului a plecat, mulți invitați au \nplecat,  domnul  președinte  nu  participă  pentru  că  nu  îi  place  să \nparticipe  la  astfel  de  evenimente,  cinste  domnului  Constantinescu, \nfostul  președinte,  că  a  venit!  Vine  tot  timpul.  Felicitări,  domnule \npreședinte! (Aplauze.) \nAșa se respectă poporul și Parlamentul! \nCinste tuturor care ați venit! \nCelorlalți, o nuia de la Sfântul Nicolae! \nTot  pe…  vă  spun  că  de  25  de  ani  lucrez  cu  Constituția \nRomâniei. \nPână și cel mai tânăr avocat, procuror, judecător, jurist știe \nConstituția României! \nAvând în vedere că nu o cunoașteți și o pângăriți chiar de \nziua ei, nu mă mai miră faptul că v-ați bătut joc de ea, mai ales în \nultimii 2 ani. \nAtâta  timp  cât  mai  există  câțiva  avocați,  și  juriști,  și \njudecători și procurori care își fac treaba în această țară, peste voința \ndumneavoastră, Constituția României mai are o șansă! \nDe 30 de ani - spuneți că o respectați? - n-ați respectat nimic! \n                                                                                             50                                                                                          \n     \nArt. 47 - traiul decent. Sunt peste 30% din români care trăiesc \nsub pragul sărăciei! 70% din români trăiesc în sărăcie! \nUnde,  cine  a  plătit  vreodată  pentru  încălcarea  Constituției \nRomâniei? \nConstituția  României,  stimați  domni  care  râdeți  și  vorbiți, \naici, în primele bănci! \nV-am urmărit pe toți! N-ați avut bunul-simț să vă ascultați \nniciodată în tăcere unii pe alții! Este chestiune de educație! Eu am stat \nși  v-am  ascultat,  indiferent  că  am  fost  sau  nu  de  acord  cu \ndumneavoastră, sunt cei 7 ani de acasă! \nNu  puteți,  în  ditai  Parlamentul  României,  Legislativul \nRomâniei, să vă comportați în felul acesta și să nu vă ascultați, să vă \nacordați măcar șansa de drept la liberă exprimare și la opinie! \nDar  nici  nu  putem  să  acceptăm  să  venim  la  aniversarea \nConstituției în care toți cereți schimbarea Constituției! Pentru că pe \naceastă Constituție ați jurat în acest mandat, nu să o schimbați, ci să o \nrespectați! \nNu este posibil ca această Constituție care v-a adus aici cu \ntoate drepturile pe care le aveți și obligațiile adiacente să fie încălcată \nde voi, să cereți să fie schimbată! De ce? În condițiile în care nici \nmăcar pe aceasta nu o respectați! \nDomnul Florin-Vasile Cîțu: \nMulțumim, doamnă senator. \nDoamna Diana Iovanovici-Șoșoacă: \n                                                                                             51                                                                                          \n     \nImediat, mai am… conchid acum. \nI-am  cerut  Sfântului  Nicolae  să-mi  dea  un  cadou  pentru \naniversarea Constituției României. Asta mi-a lăsat! Este o botniță prin \ncare… (Aplauze.) …Constituția, drepturile și libertățile fundamentale \nau fost anulate de către Parlament, de către Președinte și Guvern! \nȘi rog aici reprezentantul Curții Constituționale să aibă mai \nmult curaj, așa cum a avut în Decizia nr. 457/2020, pct. 68, în care au \nmenționat  că  starea  de  alertă  încalcă  statul  de  drept,  este  creată \nartificial  și  nu  există  fundament  constituțional  pentru  existența \nacesteia! \nTrăiască România liberă! \nTrăiască dreptul la liberă exprimare! \nJos botnița! (Aplauze.) \nDomnul Florin-Vasile Cîțu: \nMulțumim. \nDin  partea  Grupului  parlamentar  al  USR,  domnul  deputat \nMihai-Alexandru Badea. \nDomnul Mihai-Alexandru Badea: \nStimați membri ai Parlamentului, \nDistinși invitați, \nOnorată asistență, \nConstituția din 1991 este cea de-a șaptea lege fundamentală \npropriu-zisă a României, într-o istorie de 155 de ani, care a început în \n1866, sub domnitorul Carol I. \n                                                                                             52                                                                                          \n     \nÎn pofida criticilor care i-au fost aduse, unele bine întemeiate, \nactuala  Constituție  a  reprezentat  o  realizare  importantă,  având  în \nvedere contextul intern și internațional în care a fost adoptată. Într-o \nperioadă  în  care  alte  state  din  regiune  alegeau  să-și  revizuiască \nconstituțiile comuniste, statul român își elabora o lege fundamentală \ncu  totul  nouă,  dând  astfel  mesajul  a  ceea  ce  ar  fi  trebuit  să  fie \ndespărțirea completă de vechiul regim. \nÎn cei 30 de ani de existență s-au consumat nu mai puțin de 7 \ninițiative de revizuire, dintre care doar cea din 2003 a avut succes și \nne-a permis aderarea la NATO și Uniunea Europeană. \nCea de-a opta, cunoscută sub denumirea de „Fără penali în \nfuncții publice”, se află încă în desfășurare, după ce a primit votul \nunanim al Camerei Deputaților, anul trecut. \nChiar  dacă  n-a  existat  suficientă  voință  politică  pentru \norganizarea referendumului, odată cu alegerile parlamentare, continuu \nsă sper că Senatul va adopta acest proiect și că va alege un moment \nfavorabil care să permită întrunirea cvorumului necesar. Ar fi pentru \nprima dată când o constituție a României este revizuită la inițiativa \ncetățenilor români. \nSă nu ratăm șansa de a scrie această pagină de istorie! \nVă mulțumesc. (Aplauze.) \nDomnul Florin-Vasile Cîțu: \nMulțumim. \nTot din partea Grupului parlamentar al USR, domnul deputat \nAndrei-Răzvan Lupu. \n                                                                                             53                                                                                          \n     \nDomnul Andrei-Răzvan Lupu: \nDomnule președinte al Senatului, \nDomnule președinte al Camerei Deputaților, \nDomnule președinte al Curții Constituționale a României, \nStimați membri ai Corpului diplomatic, \nStimați reprezentanți ai cultelor religioase, \nDoamnelor și domnilor parlamentari, \nSuntem  aici  pentru  a  marca  un  moment  special  din  istoria \nnoastră, adoptarea Constituției în 1991, și îmi pare rău că unii dintre \ncolegii noștri au uitat acest lucru. \nPentru  mine,  a  vorbi  despre  Constituția  României  are  o \nsemnificație specială pentru că, pe de o parte, acest act vital pentru \ndemocrația noastră are o vârstă care o depășește pe a mea. \nPe de altă parte, ca absolvent de drept și cadru didactic în \ndomeniul  dreptului  constituțional,  este  o  onoare  să  pot  discuta, \ndezbate  și  construi  o  carieră  aici,  alături  de  dumneavoastră,  în \nParlamentul  României,  care  Parlament  își  trage  seva  și  relevanța \ninstituțională din chiar Constituția României. \nSunt deputat al USR și spun asta pentru că probabil această \netichetă înseamnă astăzi că ne găsim în dezacord politic cu majoritatea \nparlamentară. E un dezacord generațional și un dezacord de viziune \npolitică asupra viitorului nostru comun. \nDar  în  ciuda  acestor  disonanțe  și  în  ciuda  acestor  viziuni \ncontradictorii, precum și ca persoană care a susținut nevoia de a aduce \n                                                                                             54                                                                                          \n     \nschimbări  majore  actualei  Constituții,  aș  vrea  să  punctez  partea \nmeritorie a actualei Legi fundamentale. \nSe vede foarte clar din textul Constituției actuale teama de \ndictatură a celor care au redactat-o. Și este de înțeles că la începutul \nanilor '90 cei care au redactat-o erau încă plini de amintirile perioadei \ncomuniste. Cred că această teamă a reușit să creeze mai mult echilibru \nîntre puterile statului, care ne-a salvat de dorința unor oameni politici \nde a câștiga mai multă putere decât ar fi trebuit. \nPrecauțiile  părinților  actualei  Constituții  au  favorizat  poate \nunele blocaje instituționale, dar, slavă Domnului, ne-au salvat astăzi \nde a fi alături de unele state iliberale, cum sunt cazuri în estul Europei. \nDar  cum  timpul  lucrează  neîndurător,  trebuie  să  vedem  și \nnevoia de schimbare. \nExistă puncte importante în care trebuie să clarificăm starea \nactuală. Și aș enumera doar câteva: \n- Reforma Curții Constituționale; \n- Reducerea numărului de parlamentari și a modului în care \nlucrează Parlamentul; \n-  Clarificarea  raportului  dintre  legislația  europeană  și  cea \nnațională, inclusiv Constituția; \n-  Și,  bineînțeles,  introducerea  Proiectului  „Fără  penali  în \nfuncții publice” în corpul Constituției. \nMai  sunt  și  altele,  desigur,  dar  cred  în  înțelepciunea  celor \ncare  vor  face  parte  din  structura  parlamentară  ce  se  va  ocupa  de \nrevizuirea Constituției. \n                                                                                             55                                                                                          \n     \nNoi, Grupul USR, suntem pregătiți pentru această provocare \npe care orice om politic ar trebui să o trateze cu maximă preocupare. \nEste  un  moment  important  din  istoria  statului  român,  a \ninstituțiilor sale și, mai presus de orice, a cetățenilor țării. \nSper că dincolo de ceea ce ne separă generațional sau politic, \nsă putem lucra împreună pentru un scop care transcende partidele și \ngenerațiile din care facem parte. \nAvem nevoie, după 30 de ani de la adoptare și după 18 ani de \nla singura sa revizuire, de o constituție reformată. \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nȘi, din partea Grupului parlamentar al PNL, domnul deputat \nIoan Cupșa. \nDomnul Ioan Cupșa: \nDomnilor președinți ai Camerelor Parlamentului, \nOnorați invitați, \nDomnule președinte Emil Constantinescu, \nDoamnelor și domnilor, \nSe  împlinesc  în  aceste  zile  30  de  ani  de  la  adoptarea \nConstituției din anul 1991, un act politic de o importanță covârșitoare \npentru  noi.  Un  act  care  a  însemnat  ruperea  definitivă  de  regimul \npolitic stabilit în anul 1945 în România. Ruperea de organizarea de \n                                                                                             56                                                                                          \n     \nstat care, prin relațiile sociale impuse, ne-a chinuit, ne-a nefericit pe \nnoi, românii. \nÎnainte de a continua însă, dați-mi voie să citez din spusele \nmarelui filosof idealist, Hegel – „Fiecare țară are Constituția care i se \npotrivește”. \nConstituția din anul 1991 este opera Comisiei constituționale, \nprecum  și  a  unui  Parlament  transformat  în  Adunare  Constituantă. \nParlamentari sprijiniți de experți în drept constituțional au reușit să \nadopte  Legea  fundamentală.  Merită  respectul  nostru  pentru  acest \nlucru. \nDemersul lor este unul criticabil, este imperfect, dar să nu \nuităm că această constituție, Constituția din anul 1991, ne-a fost nouă \nutilă. \nA  devenit  o  obișnuință  să  identificăm  Constituția  folosind \nexpresia  „lege  fundamentală  a  unui  stat”.  Statul  și  Constituția  se \ncondiționează reciproc. \nDin punct de vedere istoric, în statul român, să nu uităm, în \nmai puțin de 70 de ani am avut parte de 6 constituții – 1923, 1938, \n1948, 1952, 1965, 1991 -, precum și o revizuire, ulterior, în anul 2003. \nO fi bine? \nPermiteți-mi, în ceea ce privește aprecierea constituțiilor pe \ncare noi în epoca modernă a statului le-am avut, să citez din cel care \neste de neuitat, Petre Țuțea, care, cu stilul său inconfundabil, afirma: \n„Constituția liberală din 1923 nu e o operă, e o capodoperă. Un rege \n                                                                                             57                                                                                          \n     \nputernic, înfășurat într-un stat al normelor liberale: separația puterilor \nși libertăți câte dorește nea Niță (...)”. \nSuntem datori să respectăm Constituția în spiritul ei. De ce în \nspiritul ei? Pentru că deseori – și aici aveți cu toții această experiență – \nnormele pe care le punem noi în pagină sunt departe de perfecțiunea \nlimbajului juridic de care ar trebui să dea dovadă. \nSpiritul Constituției - principii, idei, elemente de bază care \nsunt necesare, pe care întreaga noastră viață socială se construiește, \nașadar, aceste principii trebuie înțelese și trebuie însușite. \nSunt dator să spun astăzi – interpretarea și aplicarea normelor \nconstituționale  de  către  reprezentanții  puterilor  în  stat,  de  către \nreprezentanții instituțiilor de rang constituțional au avut suficient de \nmulte sincope în ultimii ani. \nPe  de  o  parte,  au  existat  prea  multe  conflicte  juridice  de \nnatură constituțională. Poate nu din cauza imperfecțiunii legii, cât mai \nmult din cauza abuzului prin care cei care vremelnic au fost sau sunt \nputere în stat au înțeles să aplice normele constituționale. \nSă nu uităm, am adoptat prea multe acte normative care nu \nrespectă rigoarea constituțională. \nPe  de  altă  parte,  deciziile  pe  care  le-a  pronunțat  Curtea \nConstituțională a României sunt contradictorii deseori. Contradictorii \nîntr-o  perioadă  relativ  scurtă  de  timp.  Ceea  ce  înseamnă  că \nfuncționează  imperfect  Curtea  Constituțională  a  României,  garantul \nsupremației Constituției. \n                                                                                             58                                                                                          \n     \nExpresia  „este  constituțional  dacă...”,  care  se  regăsește  în \nprea  multe  decizii  ale  Curții  Constituționale,  a  transformat  uneori \nCurtea Constituțională a României într-un legiuitor ad-hoc. \nConstituția este imperfectă, imperfecte sunt legile pe care noi \nle adoptăm, este un fapt. \nMorbul perimării există cuprins în fiecare lege pe care noi am \nadoptat-o. De fiecare dată trebuie să adaptăm legile, modificându-le, \nașa cum și Constituția se impune probabil să o modificăm. Pentru că \nsituația economică, socială, politică, atât internă, cât și internațională, \nse modifică în timp ce noi vorbim. \nConstituția este fundament al întregului sistem de drept. Este \ncheie de boltă a organizării și funcționării statului nostru. \nConstituția este legea scrisă cu majuscule. Lege care are drept \nscop  ultim  apărarea  demnității  omului,  apărarea  drepturilor, \nlibertăților  fundamentale  și,  atenție,  stabilirea  obligațiilor  esențiale. \nToate acestea împreună ne definesc pe noi ca oameni. \nConstituția este mijloc, și nu scop în sine. \nCeea ce trebuie cu adevărat să ne  preocupe este ca  pentru \nviitor Constituția să fie fundamentul dezvoltării națiunii noastre. Să fie \nfundamentul mai binelui viitor al fiecăruia dintre noi. \nSă  ne  dea  Dumnezeu  înțelepciunea  să  identificăm  valorile \nfundamentale! Acele valori care ne permit nu doar să supraviețuim ca \noameni,  ca  cetățeni  ai  României,  ci  care  ne  ajută  să  trăim  demn.  \nCele care ne ajută să ne găsim fericirea. Să le protejăm și să construim \nfolosindu-ne de ele Legea fundamentală. \n                                                                                             59                                                                                          \n     \nConstituția este o lucrare pentru prezent, dar în mod special \nConstituția  este  o  lucrare  pentru  viitor.  Constituția  trebuie  să  fie  o \nprivire aruncată în viitor. În viitorul națiunii noastre. \nDar pentru ca toate acestea să devină realitate trebuie să luăm \naminte că nu avem nevoie de nimic altceva decât de un proiect de țară. \nNu  avem  nevoie  de  o  abstracțiune,  nu  avem  nevoie  de  o  operă \nformală, avem nevoie de Constituția noastră. \nȘi dați-mi voie, la sfârșit, să citez dintr-un înțelept care acum \nmai bine de 200 de ani înțelegea acest lucru și încerca să ne învețe și \npe noi. \nJoseph de Maistre ne spunea - „O constituție care este făcută \npentru  toate  națiunile  nu  este  făcută  pentru  niciuna,  e  o  pură \nabstracțiune, e o operă școlărească făcută pentru a exersa spiritul (...)”. \nLa mulți ani, România! \nO zi bună, români! \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nVă mulțumesc, stimați colegi, pentru participare. \nPermiteți  să  declar  închisă  ședința  solemnă  comună  a \nSenatului și Camerei Deputaților. \nVă mulțumesc. \n \nȘedința s-a încheiat la ora 14.46. \n \n "
    },
    "8": {
        "start_text": "Domnul Ion-Marcel Ciolacu:",
        "start_index": -1,
        "end_text": "Domnul Florin-Vasile Cîțu:",
        "end_index": -1,
        "text": "                                                                 1                                                                                          \n     \n06 decembrie 2021 – ședință comună \n \n \nS U M A R \n \n1.  Alocuțiuni dedicate aniversării a 30 de ani de  2. \nla adoptarea Constituției în vigoare de către Adunarea \nConstituantă. \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n                        S T E N O G R A M A \nședinței solemne comune a Camerei Deputaților și Senatului  \ndin data de 6 decembrie 2021 \n \n \nȘedința a început la ora 13.03. \nLucrările ședinței au fost conduse de domnul senator Florin-\nVasile Cîțu, președintele Senatului, asistat de domnul senator Sorin \nLavric,  secretar  al  Senatului,  și  de  doamna  deputat  Alexandra \nPresură, secretar al Camerei Deputaților.  \nDin  prezidiu  a  făcut  parte  și  domnul  deputat  Ion-Marcel \nCiolacu, președintele Camerei Deputaților. \nDomnul Florin-Vasile Cîțu: \nBună ziua! \nStimați colegi,  \nHaideți să începem ședința! \nAstăzi avem ședința solemnă a... \nSe așază oamenii...? \nStimați colegi,  \nVă rog să vă așezați, să începem ședința! \nAstăzi avem ședința solemnă comună a Senatului și Camerei \nDeputaților  dedicată  aniversării  a  30  de  ani  de  la  adoptarea \nConstituției în vigoare de către Adunarea Constituantă. \n                                                                                             3                                                                                          \n     \nDomnule președinte al Camerei Deputaților,  \nDomnule prim-ministru, \nDomnilor foști președinți ai României,  \nDoamnelor și domnilor miniștri, \nDomnule președinte al Curții Constituționale,  \nStimați membri ai Corpului diplomatic, \nPreafericirea Voastră,  \nÎnaltpreasfinția Voastră, \nDoamnelor și domnilor deputați, \nStimați invitați,  \nOnorată asistență, \nVă  rog  să-mi  permiteți  să  declar  deschisă  ședința  solemnă \ncomună dedicată aniversării a 30 de ani de la adoptarea Constituției în \nvigoare de către Adunarea Constituantă.  \nVă invit să ascultăm Imnul național al României. \n(Se intonează Imnul național „Deșteaptă-te, române!”.) \nDomnul Ion-Marcel Ciolacu:  \nInvit la tribună pe domnul Florin Cîțu, președintele Senatului \nRomâniei. \nDomnul Florin-Vasile Cîțu: \nBună ziua! \nDoamnelor și domnilor parlamentari, \nStimați invitați,  \nDistinsă asistență, \n                                                                                             4                                                                                          \n     \nSe împlinesc trei decenii de la intrarea în vigoare, în urma \naprobării  prin  referendumul  național  din  decembrie  1991,  a \nConstituției României. Atunci, din punct de vedere constituțional, ne-\nam despărțit de o epocă sumbră a istoriei țării noastre, în care regimul \ncomunist totalitar a încălcat sistematic cele mai elementare drepturi \nale  românilor.  Reacția  poporului  nostru  a  fost  reprezentată  de \nevenimentele care s-au desfășurat în perioada 16-22 decembrie 1989, \ncare au început la Timișoara, și pe care eu vreau să le amintesc în mod \nspecial,  pentru  că  am  această  datorie.  A  fost  deschisă  calea  către \ndemocratizarea României și către statul de drept. Am înaintat greu, dar \npe o traiectorie ireversibilă, pe care românii au dovedit că sunt gata să \no apere prin vot, dar și prin proteste democratice. \nStimați colegi, \nPentru mine este o mare onoare să reprezint astăzi Partidul \nNațional  Liberal  la  o  dezbatere  care  nu  poate  ocoli  tradiția \ndemocratică a acestei țări. Ideea unei guvernări democratice face parte \ndin gena PNL. Constituția din 1866 a purtat amprenta gândirii politice \nliberale,  apoi,  după  fondarea  PNL,  reforme  democratice  esențiale, \nprecum lărgirea dreptului de vot, au fost inițiate de partidul nostru. \nÎn  perioada  interbelică  Constituția  din  1923,  promovată  de \nPNL, a dus mai departe tradiția constituțională românească. Revenit \npe scena politică, după ce a fost înregistrat ca partid politic, în ianuarie \n1990,  PNL  a  avut  permanent  pe  agenda  sa  instaurarea  unui  regim \ndemocratic  autentic  în  România,  și  nu  a  unui  model  ipotetic  de \ndemocrație originală. \n                                                                                             5                                                                                          \n     \nProbabil că în acești 30 de ani nici PNL nu s-a comportat fără \ngreșeală,  dar  am  fost  mereu  partidul  dedicat  sută  la  sută  integrării \neuropene și euroatlantice a României, protejării valorilor statului de \ndrept și dezvoltării unei societăți democratice. \nDoamnelor și domnilor,  \nAcesta nu este un moment de sărbătoare, ci unul de bilanț \npentru Constituție și pentru tot ce înseamnă organizarea instituțională \na  statului  român.  Reformele  sunt  inevitabile,  pentru  că  asta  doresc \ncetățenii.  În  timp,  cu  profesionalism,  fără  patimă  politică  și  interes \nascuns, va trebui să modernizăm structurile sale,  modul în care ele \nfuncționează și cum  îl servesc pe  cetățean. Normele  constituționale \nvor trebui ajustate la realitatea pe care o trăim. \nSalut  faptul  că  în  Programul  de  guvernare  al  actualului \nGuvern  este  avută  în  vedere  eventualitatea  ca,  în  cazul  în  care  va \napărea  un  moment  constituțional  autentic,  Executivul  să  susțină  o \nreformă,  în  sensul  apropierii  între  stat  și  cetățean  și  al  creșterii \ngradului  de  protecție  al  drepturilor  și  libertăților,  în  acord  cu \njurisprudența CEDO. \nDe  asemenea,  Coaliția  de  guvernare  susține  ca  inițiativa \ncetățenească de revizuire a Constituției, înregistrată la Parlament în \nmai 2019 și aflată în prezent la vot final la Senat, să-și găsească cea \nmai bună formă de transparență la nivel normativ, atunci când situația \npandemică va permite acest lucru.  \nÎn același timp, trebuie să fim foarte atenți la marile opțiuni \npe care cetățenii români le-au exprimat și continuă să le exprime în \n                                                                                             6                                                                                          \n     \nultimele trei decenii. PNL are o agendă liberală de măsuri necesar a fi \navute în vedere la o eventuală revizuire a Constituției. De 30 de ani \nexistă  un  aspect  care  a  rămas  netranșat  așa  cum  ar  fi  trebuit  - \nproprietatea  privată.  O  măsura  pe  care  trebuie  să  o  abordăm  este \nreducerea la 16 ani a vârstei la care se va putea vota, așa cum este \ntendința în multe țări europene. Multe alte subiecte trebuie abordate cu \nmaturitate. \nReforma administrativă este un subiect care trebuie să stea în \natenția  Parlamentului.  Ultimii  ani  au  adus  pe  tapet  și  numeroase \nconflicte juridice de natură constituțională, iar normele constituționale \npot  fi  clarificate.  Problema  traseismului  politic  al  parlamentarilor  a \nrămas  deschisă  de  atât  de  mulți  ani,  deși  în  fiecare  legislatură  ea \ninfluențează aritmetica parlamentară. Și nu trebuie să uităm că există o \nrestanță în ceea ce privește implementarea în Constituție a rezultatelor \nreferendumului din 2019 pe tema justiției.  \nNu cred că numai Parlamentul sau numai partidele pot aborda \nun proces de reflecție cu privire la o eventuală revizuire a Constituției. \nRolul societății civile va fi fundamental.  \nReferitor acum la modul cum va arăta revizuirea viitoare vă \npot spune de pe acum un lucru: îmi doresc să fie cel puțin la fel de \nliberală cum au fost constituțiile din 1866 și 1923, ba chiar să aibă o \ndoză și mai mare de liberalism. \nLa mulți ani, români! \nLa mulți ani, România! \nMulțumesc. (Aplauze.) \n                                                                                             7                                                                                          \n     \n(Revine la prezidiu.) \nInvit  la  tribună  pe  Excelența  Sa,  domnul  Marcel  Ciolacu, \npreședintele Camerei Deputaților. (Aplauze.) \nDomnul Ion-Marcel Ciolacu: \nCred că nu este nici prima oară și nu va fi nici ultima oară \ncând am să spun că eu nu susțin vaccinarea obligatorie (Aplauze.), dar \nam dreptul în primul rând la viață. Fiecare decide dacă e bine să se \nvaccineze sau nu. \nVă rog frumos, doamnă colegă, să purtați mască sau să mă \nprotejați, să nu mă îmbolnăviți. (Aplauze.)  \nDreptul  meu  la  viața  și  dreptul  oricărui  român  nu  se \nnegociază, doamnă! \nDoamna Rodica Boancă (din sală): \nUnde scrie că masca te apără, te protejează?! \nDomnul Ion-Marcel Ciolacu:  \nDomnule președinte al Senatului,  \nDomnule prim-ministru,  \nDomnule președinte Constantinescu,  \nDomnule președinte al Curții Constituționale a României, \nDoamnelor și domnilor deputați și senatori, \nDoamnelor și domnilor miniștri, \nStimați  membri  ai  Comisiei  pentru  redactarea  proiectului \nConstituției României, \nStimați membri ai Corpului diplomatic, \n                                                                                             8                                                                                          \n     \nConstituția  e  cartea  de  vizită  a  unei  democrații.  Așa  cum \nfacem  o  ecografie  pentru  a  vedea  corpul  uman,  la  fel,  Legea \nfundamentală trebuie să fie expresia unei societăți. \nÎn  pofida  transformărilor  profunde  din  ultimii  32  de  ani, \nRomânia încă are o tradiție democratică fragilă. Mai avem mult de \nmuncă până să ajungem la practici democratice stabile și să ne găsim \nacea vocație democratică autentică, în sensul culturilor occidentale. \nDin  această  perspectivă,  efortul  făcut  acum  30  de  ani  de \npărinții fondatori ai Constituției din 1991 a fost imens. Textul noii \nConstituții trebuia să producă, în primul rând, o schimbare radicală de \nmentalitate la nivelul societății, prin despărțirea definitivă de trecutul \ncomunist. \nTextul lor trebuia să găsească soluțiile potrivite și echilibrate \npentru o societate care avea nevoie de un nou set de valori comune, \ndar în care să se regăsească și care să creeze solidaritate. \nAș dori ca astăzi, în mod special, să le mulțumesc celor care \nacum 30 de ani au pus umărul la reclădirea României pe baze noi, \nsănătoase și democratice. (Aplauze.) Câțiva dintre cei de atunci sunt \nastăzi alături de noi. Lor vreau să le transmitem atât recunoștința mea, \ncât și a colegilor mei din Parlament, pentru tot ce au făcut cu bună-\ncredință, competență și dragoste pentru România! \nDoamnelor și domnilor, \nAstăzi este un  moment aniversar. Dar e cel mai bun prilej \npentru a spune că avem nevoie de o Constituție care să reflecte un \nmodel de stat conform cu nevoile societății actuale. \n                                                                                             9                                                                                          \n     \nTrebuie să avem curajul să vorbim deschis despre necesitatea \nunei reforme constituționale, care să facă din Legea fundamentală un \ninstrument de modernizare a țării. \nTrebuie  să  vorbim  despre  acest  lucru,  fără  teamă  și  fără \ncomplexe. Toate sistemele democratice, cu excepția Statelor Unite, au \nfăcut-o  atunci  când  a  fost  nevoie.  Unele  state  au  apelat  chiar  la \nrevizuirea totală, așa cum a făcut Finlanda în anul 2000 sau Elveția în \nanul 1999. Altele, au apelat la o modificare parțială. Belgia chiar de 20 \nde ori în ultimii 20 de ani. \nEste adevărat, și în România s-a încercat de mai multe ori \nacest lucru. Cu excepția anului 2003, toate încercările de modificare a \nConstituției au eșuat. Acest lucru s-a întâmplat pentru că cei care le-au \ninițiat nu au înțeles că o revizuire a Constituției trebuie să satisfacă \nnevoile  cetățenilor,  și  nu  poftele  politicienilor,  fie  că  sunt \nparlamentari, premieri sau șefi de stat. \nReforma  constituțională  nu  mai  trebuie  să  fie  un  proiect \npersonal  al  politicienilor.  Această  dezbatere  trebuie  mutată  în \nsocietate, pentru că cetățenii trebuie să fie implicați efectiv în acest \nproces. Toate modificările trebuie înțelese și acceptate de români. \nDe aceea, consider absolut necesar un acord larg la nivelul \nîntregii clase politice, dar și la nivelul mediului academic, al corpului \nde  experți  și  al  societății  civile.  Contribuția  tuturor  este  esențială \npentru reușita unui demers atât de complex! \nStimați colegi, \n                                                                                             10                                                                                          \n     \nAu  trecut  18  ani  de  la  ultima  revizuire  a  Constituției \nRomâniei. În această perioadă am văzut cum Legea fundamentală a \nfost folosită fie ca bâtă, fie ca scut de către unii politicieni, în funcție \nde interesele politice de moment. \nDe  multe  ori,  diferiți  actori  politici  și-au  forțat  atribuțiile \nconstituționale. S-a ajuns în momente de criză politică, în care actuala \nConstituție nu a putut oferi soluții destul de clare pentru depășirea lor. \nDe  aceea,  trebuie  să  ne  punem  întrebarea:  cum  dorim  să \nreformăm Constituția? Care sunt acele direcții și principii care să aibă \nun caracter eficient în plan normativ? \nLa  nivel  general,  cred  că  Legea  fundamentală  trebuie  să \nîntărească instituțiile, astfel încât să avem un stat capabil să garanteze \ndrepturile  și  libertățile  cetățenilor.  Oamenii  trebuie  să  se  simtă \nprotejați cu adevărat de către stat. \nÎn al doilea rând, consider că un sistem de guvernare eficient \neste acela care generează un control reciproc între puterile statului și \nnu  permite  niciunui  actor  instituțional  să  concentreze  puterea  în \nmâinile sale. \nDin  păcate,  acest  principiu  fundamental  nu  și-a  găsit \nîntotdeauna și aplicarea în practică. În România, am asistat de multe \nori la un proces de personalizare a puterii. Cei care au ajuns să ocupe \ndiverse funcții în stat au modelat instituția, conform propriilor dorințe \nși interese. În final, această forțare a dus la o perturbare a echilibrului \nîntre puterile statului și la conflict. \n                                                                                             11                                                                                          \n     \nDin  această  perspectivă,  o  clarificare  a  atribuțiilor \npreședintelui  cred  că  se  impune.  Trebuie  să  ne  gândim  dacă  e \nmomentul să depășim angoasa dictaturii comuniste în ceea ce privește \nstatutul și rolul președintelui. \nAcum trei decenii a fost stabilit un sistem echilibrat prin care \ncetățenii  să  își  aleagă  direct  președintele,  însă  puterile  sale  au  fost \nlimitate ca să nu devină un dictator. \nTrebuie  ca  cei  care  vor  lucra  la  reforma  Constituției  să  se \npronunțe dacă acest sistem, în care președintele este o struțo-cămilă, \nîntre un președinte francez, de exemplu, și un monarh spaniol, mai \npoate funcționa în România. \nRolul președintelui a fost gândit ca un producător de consens. \nDin păcate, a sfârșit de multe ori în a fi un producător de tensiune în \nsocietate.  Nu  de  puține  ori  am  văzut  cum  președintele  și-a  depășit \nrolul  de  mediator  și  a  intervenit  brutal  peste  celelalte  puteri \nconstituționale. \nDe altfel, relațiile dintre președinte și premier au balansat în \nultimii 30 de ani între conflict și obediență. Am văzut că atunci când \nmajoritatea parlamentară a fost favorabilă președintelui, acesta a ajuns \nșeful  de  facto  al  Guvernului.  Premierul  a  devenit  o  marionetă.  În \ncealaltă extremă, a coabitării, președintele a fost mai degrabă izolat de \ncătre prim-ministru, care a preluat toată puterea executivă. Aceasta nu \neste normalitatea! \nApoi, în plan parlamentar, mi-aș dori, de exemplu, să existe \nun  anumit  interes  pentru  reglementarea  moțiunii  constructive  de \n                                                                                             12                                                                                          \n     \ncenzură,  pe  model  german.  În  România,  partidele  politice  au \ntransformat  moțiunile  de  cenzură  într-un  instrument  de  imagine  și \nprilej de atacuri politice la adresa adversarilor. \nDe aceea, eu cred că moțiunea de cenzură trebuie să fie clară \nși nu numai pentru retragerea încrederii, ci și pentru acordarea ei unei \nalte persoane, care să-și asume de la bun început acest rol. \nDemiterea  premierului  trebuie  să  conducă  automat  la \ndesemnarea unui alt prim-ministru. Nu am fi stat acum două luni fără \nGuvern, dacă am fi avut acest instrument în Constituție. \nÎn plan guvernamental, cred că viitoarea Constituție trebuie \nsă găsească mecanisme mult mai clare de limitare a practicii excesive \na ordonanțelor de urgență. Parlamentul nu este o anexă a Guvernului \nRomâniei, ci un partener instituțional. S-a folosit prea mult pretextul \nurgenței,  astfel  încât  practica  ordonanțelor  a  devenit  o  modalitate \ncurentă de legiferare. Lucrurile nu mai pot continua așa! \nÎn general, este nevoie de o clarificare a atribuțiilor fiecărei \nputeri  în  parte.  Și  sunt  convins  că  experții  vor  găsi  cele  mai  bune \nsoluții  astfel  încât  să  nu  devenim  victimele  unui  experiment \nconstituțional! \nDoamnelor și domnilor, \nTrebuie să ne gândim serios dacă ne aflăm în acel „moment \nconstituțional”.  Am  ratat  acest  moment  după  integrarea  în  Uniunea \nEuropeană și în NATO. Am ratat în 2011, am ratat și în 2013, când \nam avut o largă majoritate parlamentară. \n                                                                                             13                                                                                          \n     \nNu avem scuze dacă vom rata din nou! După 30 de ani, nu \nmai putem să punem doar niște proptele. Ele nu rezolvă nimic! Nu \naduc dezvoltare, continuitate și stabilitate! \nSocietatea  așteaptă  o  Constituție  modernă,  care  să  reflecte \nrealitatea,  dar  care  să  conducă  la  dezvoltare  și  să  ofere  soluții \ninovative la provocările viitorului. \nTrebuie să facem o reformă constituțională serioasă. Și avem \nnevoie de fiecare român pentru a reuși acest lucru!  \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule președinte. \nInvit acum la tribună pe Excelența Sa, domnul Nicolae-Ionel \nCiucă, prim-ministrul României. \nDomnul Nicolae-Ionel Ciucă (prim-ministrul României): \nDomnule președinte al Senatului, \nDomnule președinte al Camerei Deputaților, \nStimate domnule președinte al Curții Constituționale, \nDomnule președinte Constantinescu, \nStimate doamne și stimați domni parlamentari, \nStimați colegi miniștri,  \nDoamnelor și domnilor ambasadori,  \nBună ziua! \nSunt deosebit de onorat să particip astăzi la această ședință \nsolemnă,  prin  care  marcăm  30  de  ani  de  la  adoptarea  Constituției \n                                                                                             14                                                                                          \n     \nRomâniei,  act  juridic  și  politic  fundamental  al  statului,  garant  al \nlibertăților democratice ale cetățeanului. \nLa  referendumul  național  desfășurat  pe  8  decembrie  1991, \nromânii s-au pronunțat pentru democrație, libertate și stat de drept, \npentru o societate în care demnitatea omului, drepturile și libertățile \ncetățenilor, dreptatea și pluralismul politic, supremația legii și statul \nde drept să fie valori supreme, garantate de stat. \nPrima  și  singura  Constituție  adoptată  după  căderea \ncomunismului,  actuala  Constituție  a  României,  reprezintă  piatra  de \ntemelie a societății noastre democratice, fiind inspirată și legitimată de \nidealurile Revoluției din Decembrie 1989, de sacrificiul și jertfa celor \ncare  și-au  pierdut  viața  sau  au  fost  răniți  în  acele  zile.  Această \nConstituție  este  cea  de-a  doua  cea  mai  longevivă  Constituție  a \nRomâniei, după cea din 1866. \nAcum,  la  trei  decenii  de  la  adoptare  și  după  revizuirea \nnecesară aderării la Uniunea Europeană, în anul 2003, consider că este \nnecesară în continuare reformarea statului și a administrației publice \npentru  a  pune  în  centrul  preocupărilor  cetățeanul,  pentru  a  crește \neficiența  și  calitatea  serviciilor  publice  oferite  contribuabililor  și \npentru a crește responsabilitatea deținătorilor funcțiilor publice. \nPandemia COVID-19 a arătat încă o dată cât de importantă \neste asigurarea echilibrului dintre libertățile democratice și dreptul la \nviață, pe care statul trebuie să-l asigure tuturor, inclusiv prin servicii \nmedicale de care toți cetățenii români trebuie să beneficieze în mod \negal. Starea de alertă este, alături de limitările legale și legitime ale \n                                                                                             15                                                                                          \n     \nlibertăților cetățenilor pe o perioadă restrânsă, la fel de importantă ca \nși  nevoia  de  prezervare  a  drepturilor  și  libertăților  care  dau  esența \nstatului  democratic.  Nevoia  acestui  echilibru  este  evidentă,  astăzi, \ncând traversăm o perioadă de criză sanitară în care sunt necesare unele \nreglementări pentru combaterea COVID-19. Trebuie să traversăm cu \nbine,  împreună,  această  perioadă  și  voi  lua  toate  măsurile  necesare \npentru  a  trece  țara  prin  această  criză,  cu  sprijinul  experților  și  al \npersonalului de specialitate, al instituțiilor statului, în colaborare cu \npartenerii europeni și internaționali, dar mai ales cu sprijinul tuturor \ncetățenilor României. \nExcelențele Voastre, \nDistinși invitați, \nAșa  cum  am  subliniat  de  la  această  tribună  și  cu  prilejul \nacordării votului de învestitură, în centrul preocupărilor Guvernului se \naflă cetățeanul  român și binele comun. Alături de toți  miniștrii din \nacest Guvern ne angajăm să facem tot ce depinde de noi pentru ca \nsituația  economică,  socială  și  sanitară  a  românilor  să  se \nîmbunătățească. \nOamenii au așteptări legitime de la noi: să cultivăm respectul \nfață  de  lege,  să  apărăm  adevărul,  dreptatea,  unitatea  socială  și \nsolidaritatea. Lucrăm pentru cetățeni, luând la timp, cu bună-credință \nși  nepărtinitor,  decizii  care  să  ducă  la  o  viață  în  siguranță,  la \ndezvoltare, la respectarea demnității fiecăruia și la o viață mai bună. \nObiectivul nostru este ca prin măsurile pe care le vom implementa să \nasigurăm dezvoltarea și prosperitatea țării noastre. \n                                                                                             16                                                                                          \n     \nValorile și libertățile constituționale există în fiecare dintre \nnoi, ne unesc, ne fac mai puternici ca națiune, iar idealurile comune \nreprezintă liantul între cetățeni și instituțiile statului. \nDe aceea, vă cer sprijinul, atât dumneavoastră, dar și tuturor \ncetățenilor,  pentru  a  construi  o  țară  mai  puternică  și  prosperă, \naducându-i  pe  oameni  împreună  în  jurul  unui  obiectiv  comun: \ndezvoltarea și bunăstarea României și a românilor. \nÎn calitate de cetățean român și de prim-ministru al României, \nvoi  milita  întotdeauna  pentru  respectarea  literei  și  spiritului \nConstituției și pentru domnia legii. \nVă mulțumesc. (Aplauze.) \n                                                                                             17                                                                                          \n     \nDomnul Florin-Vasile Cîțu: \nMulțumim, domnule prim-ministru. \nInvit  la  tribună  pe  Excelența  Sa,  domnul  Valer  Dorneanu, \npreședintele Curții Constituționale. \nDomnule președinte! \nDomnul  Valer  Dorneanu  (președintele  Curții \nConstituționale): \nStimate domnule președinte al Senatului Florin Cîțu,  \nStimate  domnule  președinte  al  Adunării  Naționale,  al \nCamerei  Deputaților  -  zicem  Adunare  Națională,  pentru  că  așa  îi \nspunea pe vremuri, \nDistinse domnule prim-ministru Nicolae Ciucă, \nLa mulți ani și pentru ziua dumneavoastră de astăzi! \nDistinși miniștri,  \nDomnule președinte Emil Constantinescu, \nStimați parlamentari, \nDați-mi voie să mă răsfăț și să vă spun dragi colegi, \nÎnaltpreasfinția Voastră, \nOnorată asistență, \nMulțumesc  în  primul  rând  Parlamentului  pentru  onoranta \ninvitație  de  a  mă  adresa,  în  calitate  de  președinte  al  Curții \nConstituționale,  acestei  distinse  adunări  care  cinstește  Constituția \nRomâniei. \nÎn calitate de garant al supremației Constituției, pentru noi, \nCurtea Constituțională, este o mare onoare acest lucru și în această \n                                                                                             18                                                                                          \n     \ncalitate îmi permit să vă amintesc faptul că actul fundamental al țării \neste o adevărată Biblie și nu întâmplător fiecare dintre noi începem \nactivitatea depunând jurământul de credință cu mâna pe Constituția \nRomâniei și pe Biblie.  \nSărbătorim, astăzi, 30 de ani de la „momentul zero”, de la \nborna de stat a democrației românești, 30 de ani de la debutul unei \nperioade istorice pentru neamul românesc, unei epoci dorită a fi de \nlibertate și speranță, de încredere și entuziasm, care să succeadă anilor \nlungi,  apăsători  și  tenebroși  ai  comunismului,  30  de  ani  de  la \nadoptarea Constituției României.  \nLa acest moment aniversar, să ne amintim faptul că nu a fost \ndeloc  ușor  să  se  elaboreze  o  nouă  Lege  fundamentală,  care  să \nreușească mai întâi de toate să smulgă societatea din automatismele \ncomportamentale  și  atitudinile  formate,  fără  voia  sa,  sub  povara \nvremurilor,  pe  parcursul  jumătății  de  secol  petrecute  în  regimul \ncomunist, mai apoi să imprime un suflu nou, democratic, în acord cu \nspiritul  european,  care  să  rezoneze  cu  aspirațiile  și  idealurile \nRevoluției din Decembrie 1989 și să ofere, în același timp, mecanisme \njuridice concrete și eficiente, care să răspundă așteptărilor poporului. \nAdunarea  Constituantă,  instituită  în  acest  scop,  a  avut  la \ndispoziție pentru acest copleșitor demers creator un termen de 18 luni \nde la înființare. Lucrările Adunării Constituante s-au desfășurat astfel \nîncât  să  asigure  Adunării  Constituante  timpul  necesar  pentru  o \nelaborare ca atare. \n                                                                                             19                                                                                          \n     \nS-au conceput două lecturi, în acest scop, prima lectură având \nca  obiect  inițierea  membrilor  Adunării  Constituante  cu  modul  de \nredactare a unei constituții, precum și informarea acestora cu privire la \nconținutul constituțiilor din statele democratice. \nProcesul  de  elaborare  a  Constituției  a  beneficiat  de  o \nsubstanțială  asistență  internațională,  fiind  valorificată  experiența \nstatelor cu tradiție democratică. \nComisia  a  avut  întâlniri  inclusiv  cu  reprezentanți  ai  unor \nautorități  internaționale,  mai  ales  organisme  ale  ONU  și  ale \nConsiliului Europei, iar lucrările comisiei au fost analizate în cadrul \nComisiei de la Veneția. Un rol important l-au avut avizele comunicate \nde  diferite  organizații,  precum  Comitetul  Helsinki  pentru  drepturile \nomului,  dar  și  discuțiile  purtate  cu  diferiți  specialiști  în  drept \nconstituțional din numeroase țări, și chiar participarea nemijlocită a \nunor  specialiști  francezi,  în  frunte  cu  reputatul  profesor  Robert \nBadinter; la dezbaterile acestea care au însoțit elaborarea Constituției \ns-au valorificat și tradițiile constituționalismului românesc, preluat din \nprincipiile revoluției franceze. \nPrecizez aceste detalii pentru a evidenția dorința membrilor \nAdunării  Constituante  de  a  elabora  o  lege  fundamentală  a  statului \nromân  care  să  fie  în  concordanță  cu  standardele  internaționale  în \nmaterie  constituțională,  care  să  înglobeze  patrimoniul  democratic \neuropean  și  care  să  înalțe  viața  juridică,  politică  și  economică  a \nsocietății  românești  la  un  nivel  similar  celor  al  statelor  cu  sisteme \ndemocratice consolidate printr-o îndelungată tradiție. Să apreciem și \n                                                                                             20                                                                                          \n     \nsă respectăm acest efort uriaș, realizat cu toată convingerea și cu bună-\ncredință! \nDesigur  că,  fiind  o  creație  umană,  Constituția  noastră  nu \nputea  fi  perfectă,  ireproșabilă,  dar  conținutul  ei  reușește  să  ofere \nsuficiente repere pentru construirea pe baza sa a unui sistem care să \npermită  buna  funcționare  a  instituțiilor  publice  și  a  vieții  politice, \neconomice, în ansamblul său. În timp, pe măsura evoluției sociale, a \ndezvoltării complexului de relații interumane și interinstituționale, a \nremodelării peisajului socio-politic, unele aspecte nu au mai corespuns \nnoilor realități, diferite de cele avute în vedere în puterea constituantă \noriginală.  Tocmai  pentru  acest  motiv,  a  fost  înscrisă  în  Constituție \nposibilitatea revizuirii sale, iar anul 2003 a fost momentul în care s-a \nrealizat  o  astfel  de  primenire  a  legii  noastre  supreme,  corijându-se \nimperfecțiunile, adaptându-i-se prevederile la schimbările survenite și \nîmbunătățindu-i-se soluțiile propuse inițial. \nDe asemenea, revizuirea din 2003 a avut un scop mai mult \ndecât atât, reconfigurându-se cadrul constituțional național, astfel încât \nsă permită aderarea României la Organizația Atlanticului de Nord și \nintegrarea în Uniunea Europeană. \nAșadar, deși este Legea fundamentală a statului, Constituția \nnu  putea  rămâne  încremenită  în  timp,  ci  poate  fi  modificată  atunci \ncând această necesitate apare ca stringentă. Dar revizuirea Constituției \ntrebuie făcută cu responsabilitate, cu înțelepciune, cu simțul datoriei \nfață de popor, cu intenția sinceră de a aduce un beneficiu acestuia, și \nnu dintr-o dorință, chiar inspirată, unilaterală. Din păcate, însă, ideea \n                                                                                             21                                                                                          \n     \nrevizuirii  Constituției  a  fost  utilizată  nu  de  puține  ori  ca  miză \nelectorală, lipsită de o serioasă acoperire sub aspectul motivației și al \njustificării  raționale,  fiind  transformată  într-un  instrument  de \nmanipulare  în  vederea  obținerii  de  capital  electoral  din  promisiuni \nirealizabile. O astfel de atitudine distructivă nu face altceva decât să \nsemene  îndoială,  să  inducă  o  stare  de  incertitudine  cu  privire  la \nordinea  constituțională,  fragilizând  însăși  construcția  democratică  a \nstatului.  Din  fericire,  probabil  anticipând  asemenea  inițiative \noportuniste, legiuitorul constituant a instituit o procedură complexă de \nrevizuire, compusă dintr-o succesiune de etape și prevederi obligatorii, \nstabilind în final și limitele revizuirii, care fac obiectul așa-zisei părți \nrigide a Constituției. \nAr trebui ca în lupta politică să se renunțe la ideea de a se da \ntot  timpul  vina  pe  pretinsele  imperfecțiuni  ale  Constituției  pentru \nnerealizările, pentru insuccesele clasei politice. Mecanismul statal va \nputea funcționa perfect în baza actualei reglementări constituționale \ndacă prevederile Legii fundamentale vor fi respectate atât în litera, cât \nși  în  spiritul  lor.  Domnia  legii,  care  este  o  exigență  esențială  a \nprincipiului statului de drept, ar trebui să fie un adevărat far călăuzitor \npentru toți participanții la viața publică. Nu puțini sunt cei care invocă \nacest concept al statului de drept, dar uită care este semnificația sa, \nuită că acesta implică subordonarea statului în toate componentele sale \nfață de drept și în primul rând față de Constituție și că are ca scop \ntocmai  ponderarea  eventualelor  tendințe  abuzive  discreționare  ale \nstructurilor  etatice.  Or,  se  știe  că  puterea  exemplului  este  o  armă \n                                                                                             22                                                                                          \n     \nredutabilă. Cum putem pretinde cetățenilor să respecte și să cinstească \nLegea fundamentală a țării dacă unii dintre cei care dețin și exercită \nputerea politică în numele lor o pun la îndoială sau o bagatelizează? \nCum putem aștepta din partea poporului să fie mândru de Constituția \nsa, când unii dintre reprezentanții acestuia o contestă? \nÎn  calitate  de  garant  al  supremației  Constituției,  Curtea \nConstituțională vă invită să prețuim împreună importanța cărții noastre \nfundamentale,  să-i  recunoaștem  obligativitatea  și  să  o  respectăm  în \nlitera și spiritul ei. \nLa mulți ani Constituției României! \nȘi v-aș ruga să-mi permiteți o scurtă informare.  \nÎn foaierul din fața sălii de ședințe sunt mai multe panouri \norganizate cu sprijinul generos al Arhivelor Naționale, al Monitorului \nOficial și al AGERPRES-ului, care redau constituțiile în original, cu \nsemnăturile respective, Constituția din 1866, invocată și aici ca model, \nConstituția din 1923 și Constituția din 1991. \nVă mulțumesc foarte mult pentru atenție. (Aplauze.) \nDomnul Florin-Vasile Cîțu: \nMulțumim, domnule președinte. \nDoamnelor și domnilor senatori și deputați, \nPotrivit celor convenite, în această ședință solemnă vor avea \nintervenții reprezentanți ai grupurilor parlamentare reunite, în limita a \n7 minute pentru fiecare grup parlamentar, iar deputaților și senatorilor \nneafiliați  li  se  alocă  3  minute,  cu  o  singură  intervenție,  printr-un \nreprezentant comun. \n                                                                                             23                                                                                          \n     \nAvem lista. Doar Grupul parlamentar AUR nu a ... \nDomnul George-Nicolae Simion (din sală): \nStați că vă dau acum! \nDomnul Florin-Vasile Cîțu: \nVă rog! \nDin partea Grupurilor parlamentare ale PSD, domnul senator \nRobert Cazanciuc. \nDomnul Robert-Marius Cazanciuc: \nDomnule președinte al Senatului, \nDomnule președinte al Camerei Deputaților,  \nDomnule prim-ministru, \nStimați membri ai Guvernului, \nDoamnă ministru, \nDomnule președinte Emil Constantinescu,  \nDomnule președinte Dorneanu, \nÎnaltpreasfinția Voastră, \nDragi colegi, \nÎn misiunea noastră, ca membri ai Parlamentului, de a face \ncunoscută legea, facem deseori referire la litera și spiritul ei. \nDacă  vorbim  de  Legea  fundamentală,  avem  aici  spiritul \nConstituției,  care  s-a  transformat  într-o  esență  tare  -  Constituția \nRomâniei. \nAm  luat  de  la  bibliotecă  această  geneză  și  dați-mi  voie  să \ncitez câteva rânduri din această carte: „Emoția mea este firească în \n                                                                                             24                                                                                          \n     \nacest moment solemn, când pentru a treia oară, în decurs de 150 de \nani, România are prilejul ca, prin reprezentanții săi aleși, să dezbată și \nsă voteze o constituție adevărată”. \nAstăzi, la 30 de ani de la acest discurs, rostit de Dan Amedeo \nLăzărescu în 1991, avem aceleași preocupări de a cârmui țara spre un \nviitor european, numai că de această dată viitorul european este legat \nși  de  utilizarea  adecvată  a  uriașelor  resurse  puse  la  dispoziția  țării \nnoastre pentru a reduce decalajele față de alte state europene care timp \nde 50 de ani au avut un destin mai bun decât am avut noi la frontiera \nEuropei. \nSpunea, la vremea respectivă, profesorul Iorgovan, că speră \nca această Constituție să aibă rolul unui adevărat pact social. \nDincolo  de  reașezarea  statului  român  pe  principii  real \ndemocratice, Constituția din 1991, pe care o sărbătorim astăzi, a fost și \nun rezultat al transpunerii în lege a entuziasmului celor care își doreau \nlibertatea, despre  care auziseră de la părinți, bunici sau din filmele \namericane, dar și a entuziasmului celor care plătiseră cu ani grei de \ntemniță comunistă pentru vina de a lupta pentru libertate.  \nAstăzi, noi, parlamentarii, avem o dublă datorie față de acești \noameni și față de urmașii noștri. Avem datoria de a înțelege dacă în \ncei 30 de ani care au trecut de la adoptarea Constituției aceasta a reușit \nsă  se  facă  cunoscută  și  înțeleasă  de  poporul  ei,  dacă  spiritul  Legii \nfundamentale a fost deslușit de cei chemați să o aplice și să o apere. \nLa  începutul  anilor  '90,  Constituția  a  fost  percepută  mai \ndegrabă ca un reper academic, departe de viața obișnuită. \n                                                                                             25                                                                                          \n     \nO cercetare sociologică realizată recent ne-a arătat că pentru \nromâni Constituția reprezintă astăzi nu doar un set de principii, ci un \ntext viu, aflat în vârful ierarhiei legilor, care poate influența în mod \ndirect viața fiecăruia dintre noi. \n63% dintre români consideră că o modificare a Constituției \nle-ar face o viață mai bună. \nNe-am întrebat la începutul anului dacă ar fi o idee bună ca \nstatul  să  distribuie  fiecărui  cetățean  câte  o  Constituție.  90%  dintre \nromâni au spus că da, ar fi o idee foarte bună. Românii vor să aibă un \nreper, vor să știe că pot apela la cineva fundamental atunci când ceva \nnu merge bine. \nGardianul  Constituției  este,  de  29  de  ani,  Curtea \nConstituțională, care prin 22.000 de decizii pronunțate până în prezent \nne-a arătat cum trebuie interpretate textele Constituției, dar și limitele \nunora dintre ele, care au rămas tributare contextului social economic \nîn care au fost adoptate. \nGardian al Constituției sau făuritor de legi? \nSunt  convins  că  membrii  Curții  Constituționale  își  pun \naceastă întrebare la fiecare decizie  pe care o pronunță, iar numărul \nmare al acestora arată, de asemenea, nevoia cetățeanului de a respecta \nConstituția,  de  către  fiecare  dintre  noi,  dar  și  de  către  instituțiile \nstatului. \nTitulatura  marginală  a  primului  articol  din  Constituție  este \n„Statul român”. Poate era mai potrivit dacă primul articol se numea \npur și simplu România, pentru a arăta preeminența poporului român. \n                                                                                             26                                                                                          \n     \nLegea  fundamentală  trebuie  să  aibă  în  centrul  ei  omul,  cu \ndrepturile și libertățile lui fundamentale, cu un stat capabil în mod real \nsă  asigure  protejarea  lor,  printr-o  arhitectură  constituțională  care  să \nstatueze principiul supremației și respectării Constituției și a legilor, \nprecum și cooperarea loială dintre puteri, toate acestea în beneficiul \ncetățeanului. \nDacă această constituție îndeplinește astăzi acest rost vă invit \nsă reflectăm și să lucrăm împreună. \nPentru  un  dialog  eficient  despre  Constituție  și  pentru  a \ncunoaște modele ce pot contribui la conturarea propriilor convingeri \naveți la dispoziție o carte în format electronic. \nÎn 2015, cu ajutorul a patru profesori universitari, am tradus \nîn  limba  română  toate  constituțiile  Uniunii  Europene.  O  să  primiți \nfiecare dintre dumneavoastră, printr-un mesaj, din partea liderilor de \ngrup, această carte în format electronic. \nDupă 30 de ani îi evocăm astăzi aici pe membrii Adunării \nConstituante care ne-au lăsat moștenire o constituție care a reașezat \nțara după comunism. \nCare va fi moștenirea noastră, a celor de aici? Ce vom lăsa \nnoi?  O  împărțire  a  românilor  în  mai  multe  categorii:  bugetari  și \ncorporatiști, locuitori în țară sau în diaspora, pro sau contra Uniunii \nEuropene, pro sau contra justiției. \nDupă  câteva  luni  de  dezbateri  în  cadrul  Partidului  Social \nDemocrat ne-am pus întrebarea dacă această Constituție poate fi un \nliant al națiunii. \n                                                                                             27                                                                                          \n     \nPentru  a  căuta  răspuns  la  această  întrebare,  Asociația  „Pro \nDemocrația”  și  Institutul  Social-Democrat  „Ovidiu  Șincai”  au \norganizat  pe  1  iulie  o  dezbatere  consacrată  analizei  de  ansamblu  a \nevoluției societății românești guvernată de actuala Constituție. \nAți  primit  fiecare  dintre  dumneavoastră  această  carte.  Cei \ncare n-ați primit-o încă, o veți primi cu siguranță. Este un volum care \nreunește lucrările a 12 profesori universitari și 2 membri ai Adunării \nConstituante.  Au  fost  invitați  să-și  exprime  opiniile  cu  privire  la  o \nConstituție a viitorului și asupra măsurii în care Legea fundamentală \npoate fi îmbunătățită, astfel încât să răspundă marilor provocări ale \nRomâniei de astăzi, obiectivelor comune europene și ale omenirii, în \ngeneral.  \nVorbind de viața acestei Constituții și de obiectivele comune \neuropene,  fostul  ministru  al  integrării,  profesorul  Vasile  Pușcaș, \nspunea că revizuirea din 2003 a tratat aderarea la Uniunea Europeană \nca  un  simplu  act  de  politică  externă,  și  nu  ca  un  proces  intern  de \ntransformare a statului și a societății. \nRevizuirea din 2003 a reprezentat actul juridic care a făcut \nposibilă aderarea la Uniunea Europeană și NATO. \nÎncercările de revizuire din 2011-2013 au fost arme în bătălia \npolitică internă, din păcate, dar, în același timp, au arătat nevoia de \nclarificare a unor  texte scrise poate cu prea  mult entuziasm în anii \n1990-1991 și nevoia de a consfinți statutul nostru real de membri ai \nUniunii Europene și ai NATO. \n                                                                                             28                                                                                          \n     \nModificările actualei Constituții ar putea fi abordate din cel \npuțin trei perspective, dacă doriți. Aș spune una tehnică – și vă dau un \nexemplu – art. 29 vorbește de telegrame. Am întrebat Poșta Română \ncând a fost trimisă ultima telegramă. Acum mai bine de 10 ani. \nDomnul Florin-Vasile Cîțu: \nDomnule senator, vă rog să încercați să finalizați! \nDomnul Robert-Marius Cazanciuc: \nImediat, domnule președinte! E un moment solemn. \nDe  opțiune  politică,  regionalizarea  și  formarea  Guvernului. \nPoate președintele să încredințeze formarea Guvernului partidului care \na  câștigat  alegerile?  Și  inovativă.  Reglementarea  constituțională  a \nrolului opoziției parlamentare, protejarea drepturilor fundamentale în \nfața  provocărilor  generate  de  evoluția  inteligenței  artificiale  sau \nprotejarea  statului  în  fața  regimurilor  comerciale  și  economice \ntransfrontaliere. \nCred că astăzi, în Parlament, avem obligația față de poporul \nnostru să lansăm dezbateri publice față de principalele teme ale vieții \nsociale,  economice  și  politice,  asupra  modului  în  care  drepturile \nfundamentale  sunt  respectate  în  mod  real,  asupra  modului  în  care \nputerile statului au funcționat în slujba poporului și care în final să \nconducă,  de  ce  nu,  la  un  acord  politic  național  pentru  o  eventuală \nrevizuire a Constituției. Un asemenea proiect ar putea reprezenta un \nliant al națiunii care să contribuie la uniunea spirituală a poporului \nromân. \n                                                                                             29                                                                                          \n     \nVa fi posibil doar în măsura în care acest proces va fi unul \nautentic  și  oamenii  vor  vedea  că  este  unul  autentic,  nu  ca  un  alt \ninstrument într-o bătălie politică. \nDezbaterea  națională  în  jurul  temei  revizuirii  Constituției \npoate fi un instrument de atingere a obiectivului de refacere a legăturii \nțării cu fiecare român. \nAstăzi suntem datori să le lăsăm celor care vin după noi o \nRomânie în bună stare. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule senator. \nDin partea Grupurilor parlamentare ale PNL....  \n(Domnul  senator  Robert-Marius  Cazanciuc  revine  la \ntribună.) \nMai aveți? \nDomnul Robert-Marius Cazanciuc: \nAți primit, de asemenea, stimați colegi, o coliță nouă, timbre \nrealizate în 2019 de către Romfilatelia, în care pentru prima dată pe \ntimbre  au  fost  puse  drepturile  fundamentale.  Sunt  nouă  drepturi \nfundamentale, tipărite în milioane de exemplare, care au încercat să \nfacă cunoscută românilor Legea fundamentală. \nMulțumesc. (Aplauze.) \nDomnul Florin-Vasile Cîțu: \nMulțumim, domnule senator. \n                                                                                             30                                                                                          \n     \nO inițiativă foarte bună. \nDin partea Grupurilor parlamentare ale PNL, doamna senator \nLaura-Iuliana Scântei. \nDoamna Laura-Iuliana Scântei: \nVă mulțumesc, domnule președinte. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule președinte Emil Constantinescu, \nÎnaltpreasfinția Voastră, \nDomnule președinte al Curții Constituționale, \nDistinși membri ai Corpului diplomatic, \nDragi invitați, \nDoamnelor și domnilor senatori și deputați, \nSărbătorim într-adevăr 30 de ani de la intrarea în vigoare a \nConstituției din 1991. \nTimp  de  30  de  ani,  Constituția  a  garantat  stabilitatea \nregimului  politic,  a  oferit  termenul  de  referință  pentru  drepturile  și \nlibertățile fundamentale ale cetățenilor și a fost temelia pe care s-au \nconstruit instituțiile vitale ale statului. \nTotuși trebuie să fim sinceri, 30 de ani nu înseamnă mulți ani \nconstituționali.  Prin  comparație,  Constituția  de  la  1866  a  fost  în \nvigoare vreme de 57 de ani. Avem deci o Constituție tânără și, pe cale \nde consecință, o democrație la fel de tânără. \nDeși e tânără, Constituția prevede un obiectiv de țară istoric, \n                                                                                             31                                                                                          \n     \nîmpărtășit în egală  măsură de toate forțele politice responsabile, de \nautoritățile statului și de majoritatea românilor, și anume, România - \nstat democratic. Acel stat cu o democrație consolidată, axată pe cele 3 \nmari valori fondatoare ale liberalismului politic, și anume: protejarea \nvieții, promovarea libertății și garantarea proprietății. Adică un stat de \ndrept, un stat de tip occidental, care își respectă îndatoririle rezultate \ndin  angajamentele  internaționale,  inclusiv  cele  care  decurg  din \ncalitatea de stat membru UE și NATO. \nDoamnelor și domnilor, \nAți auzit și până acum, de la antevorbitorii mei, veți auzi în \ncontinuare, azi, la ceas aniversar, multe cuvinte frumoase, dar și critici \nla adresa Constituției în vigoare. Toate oferă răspunsuri cu privire la \nîntrebarea: Ce reprezintă Constituția României, după 30 de ani, pentru \ncetățeni,  pentru  politicieni  și  pentru  țară?  Că  înglobează  cele  mai \nînalte valori și idealuri ale unei societăți democratice, că este o pavăză \npentru  asigurarea  statului  de  drept  și  a  independenței  justiției,  o \ngaranție că nicio autoritate nu va abuza de puterea sa și va acționa în \nlimitele constituționale, că, într-adevăr, cuprinde catalogul de drepturi \nși libertăți fundamentale și că e un scut împotriva abuzului de putere al \nautorităților statului împotriva cetățenilor. \nÎn ce mă privește, am dorit astăzi să vă spun despre ce nu este \no Constituție. \nÎn primul rând, o Constituție nu este doar un document politic \nsau doar o lege care se poate modifica oricum și oricând, după bunul \nplac al unei majorități politice sau al unui partid care, de exemplu, s-ar \n                                                                                             32                                                                                          \n     \nteme că nu ar da nici după 20 de ani, în anul 2024, un candidat ales la \nfuncția de președinte al României. \nÎn  al  doilea  rând,  o  Constituție  nu  reprezintă  nimic  fără \nconstituționalism. Legea fundamentală a unui stat capătă valoare dacă \neste respectată în timp și dacă, prin respectarea continuă, la nivelul \nsocietății  se  creează  un  sentiment  puternic  de  apartenență  la \nConstituție și la valorile sale. \nÎn al treilea rând, o Constituție nu este în realitate opera unei \nmajorități  politice  conjuncturale,  deși  unii  așa  cred.  O  Constituție \ndurabilă este rezultatul unui autentic moment constituțional. Un astfel \nde moment constituțional a fost în anii 1990, 1991, atunci când s-a \nrealizat  trecerea  de  la  vechiul  regim  politic  totalitar  la  noul  regim \npolitic democratic. Constituția României a eliminat atunci posibilitatea \nconcentrării  puterii  în  mâinile  unei  persoane,  ale  unui  grup  de \npersoane  sau  ale  unei  instituții  și  așa  sperăm  să  rămână  pentru \ntotdeauna. \nMai târziu, în 2003, la momentul revizuirii, s-a avut în vedere \nnevoia fundamentală a României de a adera la structurile euroatlantice \nși de a se defini un destin european pentru societatea românească. \nFără  îndoială,  doamnelor  și  domnilor,  Constituția  nu  este \nperfectă,  iar  numeroasele  decizii  ale  Curții  Constituționale  i-au \nevidențiat vreme de 30 de ani și limitele și lipsurile. Cu toate acestea, \nmomentele  constituționale  autentice  pentru  revizuirea  Legii \nfundamentale trebuie să fie rezultatul unei nevoi sociale reale și să \nexprime  o  viziune  asupra  arhitecturii  statului,  construită  în  timp  și \n                                                                                             33                                                                                          \n     \nîmpărtășită de majoritatea cetățenilor. \nÎnchei spunându-vă că Partidul Național Liberal nu se teme \nde o revizuire a Constituției. PNL reafirmă angajamentul politic de a \ncontinua  construcția  statală  asumată  încă  de  la  înființarea  sa,  dar \natunci când va revizui Constituția nu va renunța la viziunea sa liberală \nasupra statului și asupra economiei. Liberalismul constituțional va fi \npromovat în continuare ca principiu de modernizare a statului român \nîn  era  digitalizării,  pentru  a  oferi  cetățenilor  cu  adevărat  un  stat \nfuncțional, bazat pe o economie liberă, pe domnia legii și pe respectul \ndrepturilor fundamentale. \nAșadar,  azi,  la  ceas  aniversar,  urăm  Constituției  noastre \nlongevitate  și  respect  din  partea  tuturor  –  cetățeni  și  întreaga  clasă \npolitică! \nVă mulțumesc. (Aplauze.) \nDomnul Florin-Vasile Cîțu: \nMulțumesc, doamnă senator. \nDin partea Grupurilor parlamentare ale USR, domnul senator \nRadu-Mihai Mihail. \nDomnul Radu-Mihai Mihail: \nMulțumesc, domnule președinte. \nDoamnelor și domnilor, \nSuntem  un  stat  care  derapează  spre  eșec  și  Constituția  din \n1991  nu  este  străină  de  ceea  ce  se  întâmplă.  Constituția  României \nmoderne, libere și prospere ar fi trebuit să înceapă cu punctul 8 de la \n                                                                                             34                                                                                          \n     \nTimișoara. Cu despărțirea conștientă și asumată de trecutul totalitar și \nde aceia care i-au făcut posibilă existența timp de o jumătate de veac. \nConstituția de la 1991 a venit după „Duminica orbului” din \n1990  și  a  consfințit  restaurația  foștilor  comuniști  și  securiști  din \nRomânia.  A  fost  scrisă  după  chipul  și  asemănarea  destinatarului  și \nautorului  –  Ion  Iliescu,  zis  și  comunist  cu  față  umană,  și  Antonie \nIorgovan, zis și comunist cu studii juridice. \nConstituția României validată la referendumul din decembrie \n'91 a fost scrisă de un președinte al Asociației Studenților Comuniști \ndin  Universitatea  București,  pentru  președintele  Uniunii  Tineretului \nComunist. \nAcum  30  de  ani  eram  reporter  la  Radio  Delta  și  eram  pe \nstradă și îi întrebam pe oamenii care mergeau foarte mândri să voteze \nConstituția, dacă au citit textul și de ce îl votează? Și răspunsul era \ncam același de la toți: „Păi, ne-a spus Ion Iliescu că e de bine”. \nUSR a apărut pentru că românii s-au săturat să le spună un \ntătuc și gașca lui ce să facă. (Aplauze. Vociferări.) \nAcum  oamenii  sistemului  tot  vorbesc  despre  schimbarea \nConstituției, astfel încât președintele să nu mai fie ales de români, ci \nde ei. (Vociferări.) \nOamenii fără chip vor ca funcția de președinte al românilor să \npoată fi scoasă la mezat și tranzacționată între grupurile parlamentare, \nmonedă de schimb în trocurile politice, departe de ochii lumii și de \nochii cetățeanului. \nUSR  a  apărat,  apără  și  va  apăra  statul  de  drept  și  valorile \n                                                                                             35                                                                                          \n     \ndemocrației liberale de toate încercările de a pune instituțiile statului, \noricare  ar  fi  ele...  (Vociferări.)  ...la  dispoziția  infractorilor,  a \nevazioniștilor, a hoților din bugetul de stat și a combinatorilor politici \ncare îi cauționează. (Vociferări.) \nȘi închei cu o ultimă remarcă. Antonie Iorgovan, părintele \nConstituției din '91, a fost, ca tot românul imparțial, expert în cadrul \nComisiei juridice constituționale și pentru drepturile omului din cadrul \nCFSN  și  independent,  dar  afiliat,  în  legislatura  '90-'92,  la  Grupul \nparlamentar al PNL, pentru ca apoi să treacă la PSD, demonstrând \nastfel multilateralismul FSN-ismului, așa cum îl vedem și astăzi. \nNu-i așa că de acolo de sus, de unde se află, Caragiale râde cu \ngura până la urechi? (Vociferări. Aplauze.) \nDomnul Florin-Vasile Cîțu: \nMulțumesc, domnule senator. \nDin  partea  Grupurilor  parlamentare  AUR,  domnul  George \nSimion. \nDomnul George-Nicolae Simion: \nMulțumesc frumos. \nA fost un referendum pentru modificarea Constituției, să fie \nspecificat  faptul  că  în  România  căsătoria  este  între  un  bărbat  și  o \nfemeie. Sper că nu vreți să modificați Constituția în sensul în care să îl \nluați pe domnul Cîțu legal de soție, da? (Vociferări.) \nNoi nu suntem de acord cu faptul că trebuie să se producă o \nfederalizare  sau  o  regionalizare  sau  cum  dorește  unul  sau  altul  din \n                                                                                             36                                                                                          \n     \npartidele și organizațiile non-guvernamentale care sunt în Parlament \nastăzi. Nici pentru punerea în acord cu anumite prevederi europene. \nNoi  credem  că  a  noastră  Constituție  este  foarte  bună.  Și  unele \nîncercări de încălcare a Constituției, cum a fost înlăturarea Avocatului \nPoporului, neconstituțională, au fost stopate. \nȘi dacă tot ne-ați dat niște timbre aici, în care sunt prevăzute \narticolele  fundamentale,  vedeți  că  pierdem  o  generație,  pentru  că \ndreptul la învățătură este asigurat. Din păcate, nu a fost asigurat de \nstatul  român,  prin  hotărâri  de  Guvern  care  sunt  aduse  aici,  în \nParlament  și  noi  doar  trebuie  să  le  ascultăm,  nici  măcar  nu  putem \ninterveni asupra stării de alertă. \nÎncetați  să  călcați  în  picioare  drepturile  fundamentale  ale \nromânilor și începeți să respectați Constituția! \nNu prin ședințe solemne faceți asta, ci respectând Constituția \nși eliminând orice formă de obligativitate asupra românilor! \nConstituția este bună. Trebuie susținută și trebuie apărată de \nuzurpatori, atât de aici, de la București, cât și de la Bruxelles! \nVă mulțumesc. (Aplauze.) \nDomnul Florin-Vasile Cîțu: \nMulțumesc. \nDomnul Tanasă. \nDomnul Dan Tanasă: \nDa. \nÎnaltpreasfinția Voastră, \n                                                                                             37                                                                                          \n     \nDomnule președinte al Camerei Deputaților, \nOnorați membri ai Guvernului, \nDoamnelor și domnilor senatori și deputați, \nArt.  3  al  Constituției  României  vorbește  despre  teritoriul \nRomâniei, care este inalienabil. \nDin  păcate,  în  ultimii  30  de  ani,  atât  PSD,  cât  și  PNL  și \nUDMR au permis vânzarea pământului României către străini, la un \nnivel demențial. \nDin  păcate,  suntem  poate  unici  în  lume,  ne-am  înstrăinat \npământul și am vândut, ne-am trezit într-o situație în care am permis, \nculmea, încălcarea art. 3 al Constituției României. \nArt. 12 vorbește de simbolurile naționale ale României. \nArt. 13 vorbește de limba națională, de limba română. \nEu  am  câștigat  câteva  zeci  de  procese  în  instanțele  din \nRomânia, prin care am încercat să impun respectarea limbii oficiale de \nstat. Și, din păcate, atât PSD, cât și PNL, ați tolerat timp de 30 de ani \natitudinile absolut inacceptabile ale UDMR atunci când vine vorba de \nsimboluri naționale și de limba oficială de stat în România. \nAți permis... ați permis – că plecați, domnule Kelemen Hunor \n–  ați  permis,  domnilor,  ca  în  Transilvania,  practic,  în  multe  zone, \nlimba maghiară să devină, practic, de facto limbă oficială de stat. Și \npermiteți în continuare, dragi colegi de la PSD și de la PNL! \nLimba oficială de stat nu este negociabilă cu nimeni! Și nici \nsimbolurile naționale! Acestea le puteți spune colegilor de la UDMR. \nȘi închei. \n                                                                                             38                                                                                          \n     \nArt. 47 vorbește despre faptul că: „Statul este obligat să ia \nmăsuri de dezvoltare economică și de protecție socială, de natură să \nasigure cetățenilor un nivel de trai decent”. \nÎn ultimii 30 de ani, modul în care PSD și PNL au înțeles să \nfacă  politică  în  România  ne  situează  pe  ultimele  locuri  la  ceea  ce \nînseamnă nivel de trai. Ultimele locuri în Europa. \nȘi, mai mult decât atât, modul în care PSD și PNL au făcut \npolitică în ultimii 30 de ani a dus la situația absolut inacceptabilă în \ncare peste 3,5 milioane de români au fugit de aici, de pe acest pământ. \nI-ați fugărit voi. Și, din păcate, în ultimii 4 ani, nici USR nu s-a lăsat \nmai prejos. \nMulțumesc. (Aplauze.) \nDomnul Florin-Vasile Cîțu: \nMulțumim. \nDomnul deputat Ciubuc. \nDomnul Ciprian Ciubuc: \nDomnule președinte al Senatului, \nDomnule președinte al Camerei Deputaților, \nDomnule președinte Constantinescu, \nStimați colegi, \nStimați invitați, \nEu am să vorbesc scurt. \nȘi am să vorbesc de art. 16 - cetățenii români sunt egali în \nfața legii. \n                                                                                             39                                                                                          \n     \nStimați colegi, \nNu  suntem  astăzi  în  măsură  să  respectăm  art.  16.  De  ce? \nPentru  că  pe  baza  ordonanțelor  de  urgență  și  a  stării  de  alertă, \ndrepturile  românilor  nu  sunt  respectate.  Avem  6  articole  din \nConstituție – domnule președinte al Curții Constituționale, puteți să \nconfirmați sau infirmați – care sunt călcate în picioare pentru că avem \no stare de alertă neconstituțională și măsuri restrictive aberante. \nVin de la întâlnirea care a avut loc săptămâna trecută, de la \nDelegația Adunării Parlamentare a Francofoniei, unde – vreau să vă \nspun un lucru foarte important și vă rog să fiți atenți cu toții – am fost \nadunați mai mulți parlamentari din Parlamentul României, care facem \nparte din Delegație, inclusivi parlamentari din toate țările francofone, \nni s-au ținut lecții de modificare a Constituției, sub motiv de COVID \nși sub motiv de pandemie. Din Parlamentul belgian ni s-a transmis, \ntrebuie  să  modificăm  Constituția  după  modelul  Luxemburg,  să \nomogenizăm  Constituția.  Inclusiv  toate  țările  care  fac  parte  din \nUniunea Europeană. \nDe asemenea, ni s-a vorbit despre suspendarea Parlamentelor \nnaționale. (Vociferări.) \nNi s-a vorbit de suspendarea Parlamentelor naționale. \nMă  bucur  că  colegii  de  la...  antevorbitorii  mei  au  vorbit \ndespre modificarea Constituției. \nStimați colegi, \n Nu putem să modificăm Constituția, să o omogenizăm dacă \nnu ne întoarcem la popor. \n                                                                                             40                                                                                          \n     \nAm  susținut  și  în  Parlamentul  din  Albania,  la  Adunarea \nParlamentară a Francofoniei, susțin și de aici – cum vă veți uita în \nochii  copiilor  dumneavoastră  sau  în  ochii  românilor  dacă  vom \nmodifica Constituția și vom omogeniza Constituția după Constituția \ndin Luxemburg... (Vociferări.) ...sub motiv de COVID și sub motiv de \npandemie? \nAm  numărat,  de  19  ori  s-a  vorbit  de  cuvântul  „control”. \nControlul  pandemiei,  nemijlocit,  controlul  oamenilor.  Nu  putem \ncontrola  pandemia  dacă  nu  putem  controla  mișcarea  oamenilor  în \nEuropa și în statul național. \nOameni buni, \nStimați colegi, \nMă adresez și românilor și dumneavoastră. \nSă vă ferească Dumnezeu de o revoltă populară! \nCum  le-am  spus  și  francezilor  din  Parlamentul  din  Albania, \nromânii nu sunt ca francezii, să iasă o lună, două, trei, o lună, 10 luni la \nproteste. Românii au ieșit 9 zile și Ceaușescu a dispărut. \nNoi avem o istorie de comunism. Știm că aceste restricții care ni \nse  impun  în  Parlamentul  național  vin  doar  să  îngrădească  drepturi  și \nlibertăți și nu măsuri ca să controlăm pandemia! \nNu putem să suspendăm drepturile noastre fundamentale conform \nConstituției și să modificăm Constituția fără să ne întoarcem la popor! \nDe  aceea,  vă  rog  pe  toți  să  conștientizați  că  pentru  orice \nmodificare a Constituției trebuie să fie direct întrebat și poporul român, și \noamenii care ne-au ales. \nVă mulțumesc. \n                                                                                             41                                                                                          \n     \nȘi sunt încrezător că dumneavoastră veți reflecta la ce am vorbit \nastăzi aici. \nPuteți să-i întrebați și pe colegii dumneavoastră care au fost în \nParlamentul din Albania, să vă confirme acest lucru. \nMulțumesc. (Aplauze.) \nDomnul Florin-Vasile Cîțu: \nMulțumim. \nVă  garantăm  că  orice  modificare  se  va  face  doar  prin \nreferendum, deci mergem la popor. \nGrupul parlamentar al UDMR, domnul Csoma Botond. \nDomnul Csoma Botond: \nOnorați invitați, \nDoamnelor și domnilor deputați, \nRomânia  a avut o experiență totalitară cruntă sub regimul \ncomunist, mai ales în „Epoca de Aur”, sub Ceaușescu. Iar dacă luăm \nîn considerare acest lucru cred că adoptarea Constituției în anul 1991 a \nfost  un  pas  foarte  important  pe  drumul  făuririi  unei  societăți \ndemocratice, după decenii lungi de totalitarism. \nSigur, acea Constituție, Constituția de la 1991, a reflectat atât \nmomentul  politic,  cât  și  majoritatea  parlamentară  existentă  sau \nmajoritatea din Adunarea Constituantă, dar a reflectat și acea euforie, \npentru că oamenii în sfârșit erau liberi și puteau să-și spună opinia \nliber în această țară și nu sosea  mașina neagră dimineața să-i ducă \nundeva. \nȘi cred că a fost un moment foarte important, din acest punct \n                                                                                             42                                                                                          \n     \nde vedere. \nS-a  mers  pe  ideea  unei  –  cred  eu  –  unei  republici \nsemiprezidențiale, care nu e similară nici cu Franța, nici cu Statele \nUnite. Sunt niște deosebiri importante.  \nÎn Statele Unite nu există premier.  \nÎn Franța, premierul este subordonat președintelui.  \nLa  noi,  premierul  nu  este  subordonat,  dar  președintele \ndesemnează candidatul la funcția de premier. \nȘi dacă ne uităm, în ultimii 15 ani a existat un conflict major \nîn sânul puterii executive, mai ales când vorbim politic de coabitare \nîntre președinte și premier. \nȘi cred că acest conflict permanent care a existat în puterea \nexecutivă nu a făcut cinste României. \nȘi,  din  acest  punct  de  vedere,  cred  că  avem  nevoie  de  o \nmodificare a Constituției. Să lămurim anumite chestiuni, nu numai în \nsânul puterii executive, putem vorbi și de Parlament. \nNoi  propunem  să  menținem  sistemul  bicameral,  dar  cu \natribuții  separate,  pentru  Senat  și  Camera  Deputaților,  și  ne  putem \ngândi  și  la  un  sistem  distinct  de  alegere  a  Senatului  și  a  Camerei \nDeputaților. \nSigur că prin Constituția de la 1991 s-a instituit și un sistem \nde checks and balances, acest mecanism de protecție și echilibru care \nîn  multe  cazuri  a  funcționat,  în  multe  cazuri  nu  a  funcționat.  De \nexemplu, când președintele României, în foarte multe cazuri, cred eu \nși  credem  noi,  de  la  UDMR,  indiferent  cine  a  fost  președintele \n                                                                                             43                                                                                          \n     \nRomâniei, și-a depășit atribuțiile constituționale, neavând o activitate \nde  mediere,  ci  având  o  activitate  eminamente  politică,  în  anumite \nmomente, în această țară. \nSigur, trebuie să aducem în discuție și statutul minorităților, \nstatutul minorităților din România. \nPoate ați citit și dumneavoastră că în anumite documente pe \ncare  România  le-a  adoptat,  atât  în  CSAT  sau  în  alte  instituții, \nminoritățile  naționale  de  multe  ori  reprezintă  un  factor  de  risc  la \nadresa securității naționale. \nCred că după 30 de ani a venit timpul ca să existe o relație de \nîncredere între statul român și  minoritățile naționale care trăiesc pe \nteritoriul statului român. Și, în această privință, s-ar impune, stimați \ncolegi,  ca  minoritățile  naționale  să  devină  factori  constitutivi  ai \nstatului român. Cred că după 30 de ani și în România se poate realiza \nacest lucru. \nDacă vorbim de modificarea Constituției, cred că o reașezare \nîn  sânul  puterii  executive  am  putea  realiza  și  prin  trecerea  la  o \nrepublică parlamentară. \nNu aș dori să intru în detaliu acum, ce înseamnă o republică \nparlamentară,  dar  vreau  să  vă  supun  atenției  următorul  aspect  -  în  \nUniunea  Europeană,  în  majoritatea  țărilor  membre,  există  republică \nparlamentară. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule deputat. \n                                                                                             44                                                                                          \n     \nDin  partea  Grupului  parlamentar  al  minorităților  naționale, \ndomnul deputat Cătălin-Zamfir Manea. \nDomnul Cătălin-Zamfir Manea: \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nStimate domnule președinte Constantinescu, \nDomnule președinte al Curții Constituționale, \nStimați reprezentanți ai Corpului diplomatic, \nDoamnelor și domnilor senatori și deputați, \nAstăzi România aniversează Ziua Constituției și împlinirea a \n30 de ani de la referendumul din 8 decembrie 1991, prin care a fost \naprobată Legea fundamentală, moment care a marcat opțiunea fermă a \nnațiunii române pentru un regim de guvernare democratic. \nPrin adoptarea Constituției României s-au pus bazele statului \nde drept și ale democrației constituționale. \nÎn anul 2003, Constituția a fost revizuită, construcția sa fiind \nconsolidată și adaptată la evoluțiile statului de drept, ale societății și la \nnoul context euroatlantic. Atunci, în anul 2003, noi, cei din Grupul \nparlamentar  al  minorităților  naționale,  am  fost  primii,  de  aici,  din \nParlament,  care  am  propus  o  serie  de  modificări  majore  ale \nConstituției,  precum:  regim  parlamentar;  Legea-cadru  pentru \nminorități, care, de altfel, este prevăzută în Constituția României la \ncategoria de legi organice și care, din păcate, nu a fost încă adoptată; \nlimitarea  ordonanțelor  de  urgență;  regândirea  organizării \n                                                                                             45                                                                                          \n     \nadministrativ-teritoriale;  organizarea  Senatului  ca  și  Cameră  a \nRegiunilor; echilibrarea puterilor în stat. \nDin  păcate,  propunerile  noastre  făcute  în  acel  an  au  fost \nrespinse de parlamentarii dumneavoastră de atunci. Menționez, au fost \nrespinse. \nDe  subliniat  este  faptul  că  în  prezent,  la  nivelul  Uniunii \nEuropene, din cele 27 de state, 17 dintre ele au regim parlamentar. \nAșadar,  marea  majoritate  a  statelor  membre  din  Uniunea \nEuropeană funcționează ca republici parlamentare. \nParlamentul  României  trebuie  să  aibă  mai  multă  putere \npentru că, stimați colegi, potrivit art. 61 din Constituție, Parlamentul \neste  organul  reprezentativ  suprem  al  națiunii  române  și  unica \nautoritate legiuitoare a țării. \nStimați colegi, \nConstituția României este consfințită prin voința suverană a \npoporului și reprezintă un set de principii și norme fundamentale care \nse adresează în egală măsură autorităților statului și cetățenilor săi. \nFuncționarea  instituțiilor  statului,  garantarea  drepturilor  și \nlibertăților individuale și derularea în ansamblu a întregii vieți a unei \nnațiuni își au originea în textele înscrise în Constituție. \nDe  aceea,  Constituția  României  poate  fi  cartea  sacră  a \nexistenței  noastre,  iar  aniversarea  ei  astăzi  constituie  o  adevărată \nsărbătoare. \nConstituția țării trebuie respectată, nu doar în litera, ci și în \nspiritul  ei,  destinatarii  săi  având  obligația,  nu  doar  morală,  ci  și \n                                                                                             46                                                                                          \n     \nconstituțională,  de  loialitate  constituțională  și  de  interpretare  a \nnormelor sale cu bună-credință. \nAplicarea principiului controlului constituționalității legilor a \ncondus  la  înființarea  Curții  Constituționale,  care,  așa  cum  s-a  mai \nprecizat de la această tribună, în cursul ședinței solemne, reprezintă \ngarantul supremației Constituției. \nSensul  existenței  Constituției  României  constă  în  apărarea \nvalorilor fundamentale înscrise în Legea fundamentală. \nDacă  nu  este  în  mod  activ  și  efectiv  apărată,  Constituția \nRomâniei riscă să fie redusă la un set de principii și norme de drept \nfrumoase,  nobile,  dar  invalide,  lipsite  de  orice  valoare  și  forță,  iar \natunci  când  Constituția  nu  este  respectată  sunt  puse  sub  semnul \nincertitudinii construcția democratică a statului și întreaga sa ordine de \ndrept. \nOrice popor, pentru a fi puternic, trebuie să-și iubească și să-\nși apere Constituția pentru că aceasta îi aparține și îl reprezintă. \nConstituția României conferă un sens comunității politice. \nNu  în  ultimul  rând,  Constituția  consfințește  garanția \ndezvoltării  normale  a  societății  noastre  împotriva  oricărei  forme  de \ntotalitarism, intoleranță, discriminare și populism. \nGrupul parlamentar al minorităților naționale se va implica în \nprocesul de revizuire a Constituției și, ca de fiecare dată, va propune și \nva susține măsuri care să consolideze democrația și care să contribuie \nla  apărarea  drepturilor  și  libertăților  fundamentale  ale  tuturor \ncetățenilor săi. \n                                                                                             47                                                                                          \n     \nSă nu uităm, stimați colegi, că minoritățile naționale au avut \nun rol extrem de important în construcția statului român. \nÎn încheiere, aș vrea să vă reamintesc că potrivit art. 4, care \nprevede, și nu „vorbește”, așa cum am mai auzit de la această tribună, \nRomânia este patria comună și indivizibilă a tuturor cetățenilor săi, \nfără deosebire de rasă, de naționalitate sau de apartenență etnică. \nLa mulți ani Constituției României! \nLa mulți ani, România! \nLa mulți ani tuturor cetățenilor acestei țări! \nMulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  deputaților  și  senatorilor  neafiliați,  doamna \nsenator Diana Iovanovici-Șoșoacă. \n                                                                                             48                                                                                          \n     \nDoamna Diana Iovanovici-Șoșoacă: \nMulțumesc. \nAm asistat aici, am  înțeles, la o ședință solemnă prin care \naniversăm Constituția României. \nN-am  auzit  pe  niciunul  dintre  noi spunând  la  mulți  ani  de \nSfântul Nicolae tuturor sărbătoriților de astăzi! La  mulți ani, popor \nromân, pentru Sfântul Nicolae! (Aplauze.) \nCei care nu aplaudați – probabil că vă trebuie o nuia pentru \nSfântul  Nicolae!  Pentru  că  suntem  aici  creștini  din  toate  timpurile! \nPentru că respectăm drepturile tuturor! \nAsistăm  astăzi  la  o  așa-zisă  aniversare  a  Constituției \nRomâniei,  că  nu  am  auzit  aici  decât  denigrări  ale  Constituției \nRomâniei și solicitări de schimbare. \nCum poți să aniversezi? E ca și când aniversezi 30 de ani de \ncăsătorie și anunți divorțul. \nAsta  ați  făcut  astăzi,  ați  pângărit  Constituția  României,  pe \ncare ar trebui să o cunoașteți cu toții! \nA existat un jurnalist în foaier, care, în urmă cu câteva luni – \nRafaelo Varga –, v-a întrebat pe cei mai mulți dintre dumneavoastră, \ndacă ați citit Constituția României? Cei mai mulți ați spus nu, nu am \navut timp. \nÎn schimb, vă aflați aici, în fabrica de legi a României, unde \nConstituția este Biblia românului. Mai presus de Constituție nu este \ndecât Dumnezeu și Biblia. Atât! \nDe 30 de ani încălcați pas cu pas Constituția României! \n                                                                                             49                                                                                          \n     \nÎn ultimii 2 ani, ați omorât-o! Ați adoptat Legea nr. 136/2020 \nși  Legea  nr.  55/2020,  care  încalcă  prevederile  art.  53  alin.  (2)  din \nConstituția României întrucât anulează efectiv existența drepturilor și \nlibertăților fundamentale. \nAstăzi, de Sfântul Nicolae și ziua acestei ședințe solemne, în \ncare văd că cea mai mare parte a Guvernului a plecat, mulți invitați au \nplecat,  domnul  președinte  nu  participă  pentru  că  nu  îi  place  să \nparticipe  la  astfel  de  evenimente,  cinste  domnului  Constantinescu, \nfostul  președinte,  că  a  venit!  Vine  tot  timpul.  Felicitări,  domnule \npreședinte! (Aplauze.) \nAșa se respectă poporul și Parlamentul! \nCinste tuturor care ați venit! \nCelorlalți, o nuia de la Sfântul Nicolae! \nTot  pe…  vă  spun  că  de  25  de  ani  lucrez  cu  Constituția \nRomâniei. \nPână și cel mai tânăr avocat, procuror, judecător, jurist știe \nConstituția României! \nAvând în vedere că nu o cunoașteți și o pângăriți chiar de \nziua ei, nu mă mai miră faptul că v-ați bătut joc de ea, mai ales în \nultimii 2 ani. \nAtâta  timp  cât  mai  există  câțiva  avocați,  și  juriști,  și \njudecători și procurori care își fac treaba în această țară, peste voința \ndumneavoastră, Constituția României mai are o șansă! \nDe 30 de ani - spuneți că o respectați? - n-ați respectat nimic! \n                                                                                             50                                                                                          \n     \nArt. 47 - traiul decent. Sunt peste 30% din români care trăiesc \nsub pragul sărăciei! 70% din români trăiesc în sărăcie! \nUnde,  cine  a  plătit  vreodată  pentru  încălcarea  Constituției \nRomâniei? \nConstituția  României,  stimați  domni  care  râdeți  și  vorbiți, \naici, în primele bănci! \nV-am urmărit pe toți! N-ați avut bunul-simț să vă ascultați \nniciodată în tăcere unii pe alții! Este chestiune de educație! Eu am stat \nși  v-am  ascultat,  indiferent  că  am  fost  sau  nu  de  acord  cu \ndumneavoastră, sunt cei 7 ani de acasă! \nNu  puteți,  în  ditai  Parlamentul  României,  Legislativul \nRomâniei, să vă comportați în felul acesta și să nu vă ascultați, să vă \nacordați măcar șansa de drept la liberă exprimare și la opinie! \nDar  nici  nu  putem  să  acceptăm  să  venim  la  aniversarea \nConstituției în care toți cereți schimbarea Constituției! Pentru că pe \naceastă Constituție ați jurat în acest mandat, nu să o schimbați, ci să o \nrespectați! \nNu este posibil ca această Constituție care v-a adus aici cu \ntoate drepturile pe care le aveți și obligațiile adiacente să fie încălcată \nde voi, să cereți să fie schimbată! De ce? În condițiile în care nici \nmăcar pe aceasta nu o respectați! \nDomnul Florin-Vasile Cîțu: \nMulțumim, doamnă senator. \nDoamna Diana Iovanovici-Șoșoacă: \n                                                                                             51                                                                                          \n     \nImediat, mai am… conchid acum. \nI-am  cerut  Sfântului  Nicolae  să-mi  dea  un  cadou  pentru \naniversarea Constituției României. Asta mi-a lăsat! Este o botniță prin \ncare… (Aplauze.) …Constituția, drepturile și libertățile fundamentale \nau fost anulate de către Parlament, de către Președinte și Guvern! \nȘi rog aici reprezentantul Curții Constituționale să aibă mai \nmult curaj, așa cum a avut în Decizia nr. 457/2020, pct. 68, în care au \nmenționat  că  starea  de  alertă  încalcă  statul  de  drept,  este  creată \nartificial  și  nu  există  fundament  constituțional  pentru  existența \nacesteia! \nTrăiască România liberă! \nTrăiască dreptul la liberă exprimare! \nJos botnița! (Aplauze.) \nDomnul Florin-Vasile Cîțu: \nMulțumim. \nDin  partea  Grupului  parlamentar  al  USR,  domnul  deputat \nMihai-Alexandru Badea. \nDomnul Mihai-Alexandru Badea: \nStimați membri ai Parlamentului, \nDistinși invitați, \nOnorată asistență, \nConstituția din 1991 este cea de-a șaptea lege fundamentală \npropriu-zisă a României, într-o istorie de 155 de ani, care a început în \n1866, sub domnitorul Carol I. \n                                                                                             52                                                                                          \n     \nÎn pofida criticilor care i-au fost aduse, unele bine întemeiate, \nactuala  Constituție  a  reprezentat  o  realizare  importantă,  având  în \nvedere contextul intern și internațional în care a fost adoptată. Într-o \nperioadă  în  care  alte  state  din  regiune  alegeau  să-și  revizuiască \nconstituțiile comuniste, statul român își elabora o lege fundamentală \ncu  totul  nouă,  dând  astfel  mesajul  a  ceea  ce  ar  fi  trebuit  să  fie \ndespărțirea completă de vechiul regim. \nÎn cei 30 de ani de existență s-au consumat nu mai puțin de 7 \ninițiative de revizuire, dintre care doar cea din 2003 a avut succes și \nne-a permis aderarea la NATO și Uniunea Europeană. \nCea de-a opta, cunoscută sub denumirea de „Fără penali în \nfuncții publice”, se află încă în desfășurare, după ce a primit votul \nunanim al Camerei Deputaților, anul trecut. \nChiar  dacă  n-a  existat  suficientă  voință  politică  pentru \norganizarea referendumului, odată cu alegerile parlamentare, continuu \nsă sper că Senatul va adopta acest proiect și că va alege un moment \nfavorabil care să permită întrunirea cvorumului necesar. Ar fi pentru \nprima dată când o constituție a României este revizuită la inițiativa \ncetățenilor români. \nSă nu ratăm șansa de a scrie această pagină de istorie! \nVă mulțumesc. (Aplauze.) \nDomnul Florin-Vasile Cîțu: \nMulțumim. \nTot din partea Grupului parlamentar al USR, domnul deputat \nAndrei-Răzvan Lupu. \n                                                                                             53                                                                                          \n     \nDomnul Andrei-Răzvan Lupu: \nDomnule președinte al Senatului, \nDomnule președinte al Camerei Deputaților, \nDomnule președinte al Curții Constituționale a României, \nStimați membri ai Corpului diplomatic, \nStimați reprezentanți ai cultelor religioase, \nDoamnelor și domnilor parlamentari, \nSuntem  aici  pentru  a  marca  un  moment  special  din  istoria \nnoastră, adoptarea Constituției în 1991, și îmi pare rău că unii dintre \ncolegii noștri au uitat acest lucru. \nPentru  mine,  a  vorbi  despre  Constituția  României  are  o \nsemnificație specială pentru că, pe de o parte, acest act vital pentru \ndemocrația noastră are o vârstă care o depășește pe a mea. \nPe de altă parte, ca absolvent de drept și cadru didactic în \ndomeniul  dreptului  constituțional,  este  o  onoare  să  pot  discuta, \ndezbate  și  construi  o  carieră  aici,  alături  de  dumneavoastră,  în \nParlamentul  României,  care  Parlament  își  trage  seva  și  relevanța \ninstituțională din chiar Constituția României. \nSunt deputat al USR și spun asta pentru că probabil această \netichetă înseamnă astăzi că ne găsim în dezacord politic cu majoritatea \nparlamentară. E un dezacord generațional și un dezacord de viziune \npolitică asupra viitorului nostru comun. \nDar  în  ciuda  acestor  disonanțe  și  în  ciuda  acestor  viziuni \ncontradictorii, precum și ca persoană care a susținut nevoia de a aduce \n                                                                                             54                                                                                          \n     \nschimbări  majore  actualei  Constituții,  aș  vrea  să  punctez  partea \nmeritorie a actualei Legi fundamentale. \nSe vede foarte clar din textul Constituției actuale teama de \ndictatură a celor care au redactat-o. Și este de înțeles că la începutul \nanilor '90 cei care au redactat-o erau încă plini de amintirile perioadei \ncomuniste. Cred că această teamă a reușit să creeze mai mult echilibru \nîntre puterile statului, care ne-a salvat de dorința unor oameni politici \nde a câștiga mai multă putere decât ar fi trebuit. \nPrecauțiile  părinților  actualei  Constituții  au  favorizat  poate \nunele blocaje instituționale, dar, slavă Domnului, ne-au salvat astăzi \nde a fi alături de unele state iliberale, cum sunt cazuri în estul Europei. \nDar  cum  timpul  lucrează  neîndurător,  trebuie  să  vedem  și \nnevoia de schimbare. \nExistă puncte importante în care trebuie să clarificăm starea \nactuală. Și aș enumera doar câteva: \n- Reforma Curții Constituționale; \n- Reducerea numărului de parlamentari și a modului în care \nlucrează Parlamentul; \n-  Clarificarea  raportului  dintre  legislația  europeană  și  cea \nnațională, inclusiv Constituția; \n-  Și,  bineînțeles,  introducerea  Proiectului  „Fără  penali  în \nfuncții publice” în corpul Constituției. \nMai  sunt  și  altele,  desigur,  dar  cred  în  înțelepciunea  celor \ncare  vor  face  parte  din  structura  parlamentară  ce  se  va  ocupa  de \nrevizuirea Constituției. \n                                                                                             55                                                                                          \n     \nNoi, Grupul USR, suntem pregătiți pentru această provocare \npe care orice om politic ar trebui să o trateze cu maximă preocupare. \nEste  un  moment  important  din  istoria  statului  român,  a \ninstituțiilor sale și, mai presus de orice, a cetățenilor țării. \nSper că dincolo de ceea ce ne separă generațional sau politic, \nsă putem lucra împreună pentru un scop care transcende partidele și \ngenerațiile din care facem parte. \nAvem nevoie, după 30 de ani de la adoptare și după 18 ani de \nla singura sa revizuire, de o constituție reformată. \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nȘi, din partea Grupului parlamentar al PNL, domnul deputat \nIoan Cupșa. \nDomnul Ioan Cupșa: \nDomnilor președinți ai Camerelor Parlamentului, \nOnorați invitați, \nDomnule președinte Emil Constantinescu, \nDoamnelor și domnilor, \nSe  împlinesc  în  aceste  zile  30  de  ani  de  la  adoptarea \nConstituției din anul 1991, un act politic de o importanță covârșitoare \npentru  noi.  Un  act  care  a  însemnat  ruperea  definitivă  de  regimul \npolitic stabilit în anul 1945 în România. Ruperea de organizarea de \n                                                                                             56                                                                                          \n     \nstat care, prin relațiile sociale impuse, ne-a chinuit, ne-a nefericit pe \nnoi, românii. \nÎnainte de a continua însă, dați-mi voie să citez din spusele \nmarelui filosof idealist, Hegel – „Fiecare țară are Constituția care i se \npotrivește”. \nConstituția din anul 1991 este opera Comisiei constituționale, \nprecum  și  a  unui  Parlament  transformat  în  Adunare  Constituantă. \nParlamentari sprijiniți de experți în drept constituțional au reușit să \nadopte  Legea  fundamentală.  Merită  respectul  nostru  pentru  acest \nlucru. \nDemersul lor este unul criticabil, este imperfect, dar să nu \nuităm că această constituție, Constituția din anul 1991, ne-a fost nouă \nutilă. \nA  devenit  o  obișnuință  să  identificăm  Constituția  folosind \nexpresia  „lege  fundamentală  a  unui  stat”.  Statul  și  Constituția  se \ncondiționează reciproc. \nDin punct de vedere istoric, în statul român, să nu uităm, în \nmai puțin de 70 de ani am avut parte de 6 constituții – 1923, 1938, \n1948, 1952, 1965, 1991 -, precum și o revizuire, ulterior, în anul 2003. \nO fi bine? \nPermiteți-mi, în ceea ce privește aprecierea constituțiilor pe \ncare noi în epoca modernă a statului le-am avut, să citez din cel care \neste de neuitat, Petre Țuțea, care, cu stilul său inconfundabil, afirma: \n„Constituția liberală din 1923 nu e o operă, e o capodoperă. Un rege \n                                                                                             57                                                                                          \n     \nputernic, înfășurat într-un stat al normelor liberale: separația puterilor \nși libertăți câte dorește nea Niță (...)”. \nSuntem datori să respectăm Constituția în spiritul ei. De ce în \nspiritul ei? Pentru că deseori – și aici aveți cu toții această experiență – \nnormele pe care le punem noi în pagină sunt departe de perfecțiunea \nlimbajului juridic de care ar trebui să dea dovadă. \nSpiritul Constituției - principii, idei, elemente de bază care \nsunt necesare, pe care întreaga noastră viață socială se construiește, \nașadar, aceste principii trebuie înțelese și trebuie însușite. \nSunt dator să spun astăzi – interpretarea și aplicarea normelor \nconstituționale  de  către  reprezentanții  puterilor  în  stat,  de  către \nreprezentanții instituțiilor de rang constituțional au avut suficient de \nmulte sincope în ultimii ani. \nPe  de  o  parte,  au  existat  prea  multe  conflicte  juridice  de \nnatură constituțională. Poate nu din cauza imperfecțiunii legii, cât mai \nmult din cauza abuzului prin care cei care vremelnic au fost sau sunt \nputere în stat au înțeles să aplice normele constituționale. \nSă nu uităm, am adoptat prea multe acte normative care nu \nrespectă rigoarea constituțională. \nPe  de  altă  parte,  deciziile  pe  care  le-a  pronunțat  Curtea \nConstituțională a României sunt contradictorii deseori. Contradictorii \nîntr-o  perioadă  relativ  scurtă  de  timp.  Ceea  ce  înseamnă  că \nfuncționează  imperfect  Curtea  Constituțională  a  României,  garantul \nsupremației Constituției. \n                                                                                             58                                                                                          \n     \nExpresia  „este  constituțional  dacă...”,  care  se  regăsește  în \nprea  multe  decizii  ale  Curții  Constituționale,  a  transformat  uneori \nCurtea Constituțională a României într-un legiuitor ad-hoc. \nConstituția este imperfectă, imperfecte sunt legile pe care noi \nle adoptăm, este un fapt. \nMorbul perimării există cuprins în fiecare lege pe care noi am \nadoptat-o. De fiecare dată trebuie să adaptăm legile, modificându-le, \nașa cum și Constituția se impune probabil să o modificăm. Pentru că \nsituația economică, socială, politică, atât internă, cât și internațională, \nse modifică în timp ce noi vorbim. \nConstituția este fundament al întregului sistem de drept. Este \ncheie de boltă a organizării și funcționării statului nostru. \nConstituția este legea scrisă cu majuscule. Lege care are drept \nscop  ultim  apărarea  demnității  omului,  apărarea  drepturilor, \nlibertăților  fundamentale  și,  atenție,  stabilirea  obligațiilor  esențiale. \nToate acestea împreună ne definesc pe noi ca oameni. \nConstituția este mijloc, și nu scop în sine. \nCeea ce trebuie cu adevărat să ne  preocupe este ca  pentru \nviitor Constituția să fie fundamentul dezvoltării națiunii noastre. Să fie \nfundamentul mai binelui viitor al fiecăruia dintre noi. \nSă  ne  dea  Dumnezeu  înțelepciunea  să  identificăm  valorile \nfundamentale! Acele valori care ne permit nu doar să supraviețuim ca \noameni,  ca  cetățeni  ai  României,  ci  care  ne  ajută  să  trăim  demn.  \nCele care ne ajută să ne găsim fericirea. Să le protejăm și să construim \nfolosindu-ne de ele Legea fundamentală. \n                                                                                             59                                                                                          \n     \nConstituția este o lucrare pentru prezent, dar în mod special \nConstituția  este  o  lucrare  pentru  viitor.  Constituția  trebuie  să  fie  o \nprivire aruncată în viitor. În viitorul națiunii noastre. \nDar pentru ca toate acestea să devină realitate trebuie să luăm \naminte că nu avem nevoie de nimic altceva decât de un proiect de țară. \nNu  avem  nevoie  de  o  abstracțiune,  nu  avem  nevoie  de  o  operă \nformală, avem nevoie de Constituția noastră. \nȘi dați-mi voie, la sfârșit, să citez dintr-un înțelept care acum \nmai bine de 200 de ani înțelegea acest lucru și încerca să ne învețe și \npe noi. \nJoseph de Maistre ne spunea - „O constituție care este făcută \npentru  toate  națiunile  nu  este  făcută  pentru  niciuna,  e  o  pură \nabstracțiune, e o operă școlărească făcută pentru a exersa spiritul (...)”. \nLa mulți ani, România! \nO zi bună, români! \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nVă mulțumesc, stimați colegi, pentru participare. \nPermiteți  să  declar  închisă  ședința  solemnă  comună  a \nSenatului și Camerei Deputaților. \nVă mulțumesc. \n \nȘedința s-a încheiat la ora 14.46. \n \n "
    },
    "9": {
        "start_text": "Domnul Florin-Vasile Cîțu:",
        "start_index": -1,
        "end_text": "Domnul Nicolae-Ionel Ciucă  :",
        "end_index": -1,
        "text": "                                                                 1                                                                                          \n     \n06 decembrie 2021 – ședință comună \n \n \nS U M A R \n \n1.  Alocuțiuni dedicate aniversării a 30 de ani de  2. \nla adoptarea Constituției în vigoare de către Adunarea \nConstituantă. \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n                        S T E N O G R A M A \nședinței solemne comune a Camerei Deputaților și Senatului  \ndin data de 6 decembrie 2021 \n \n \nȘedința a început la ora 13.03. \nLucrările ședinței au fost conduse de domnul senator Florin-\nVasile Cîțu, președintele Senatului, asistat de domnul senator Sorin \nLavric,  secretar  al  Senatului,  și  de  doamna  deputat  Alexandra \nPresură, secretar al Camerei Deputaților.  \nDin  prezidiu  a  făcut  parte  și  domnul  deputat  Ion-Marcel \nCiolacu, președintele Camerei Deputaților. \nDomnul Florin-Vasile Cîțu: \nBună ziua! \nStimați colegi,  \nHaideți să începem ședința! \nAstăzi avem ședința solemnă a... \nSe așază oamenii...? \nStimați colegi,  \nVă rog să vă așezați, să începem ședința! \nAstăzi avem ședința solemnă comună a Senatului și Camerei \nDeputaților  dedicată  aniversării  a  30  de  ani  de  la  adoptarea \nConstituției în vigoare de către Adunarea Constituantă. \n                                                                                             3                                                                                          \n     \nDomnule președinte al Camerei Deputaților,  \nDomnule prim-ministru, \nDomnilor foști președinți ai României,  \nDoamnelor și domnilor miniștri, \nDomnule președinte al Curții Constituționale,  \nStimați membri ai Corpului diplomatic, \nPreafericirea Voastră,  \nÎnaltpreasfinția Voastră, \nDoamnelor și domnilor deputați, \nStimați invitați,  \nOnorată asistență, \nVă  rog  să-mi  permiteți  să  declar  deschisă  ședința  solemnă \ncomună dedicată aniversării a 30 de ani de la adoptarea Constituției în \nvigoare de către Adunarea Constituantă.  \nVă invit să ascultăm Imnul național al României. \n(Se intonează Imnul național „Deșteaptă-te, române!”.) \nDomnul Ion-Marcel Ciolacu:  \nInvit la tribună pe domnul Florin Cîțu, președintele Senatului \nRomâniei. \nDomnul Florin-Vasile Cîțu: \nBună ziua! \nDoamnelor și domnilor parlamentari, \nStimați invitați,  \nDistinsă asistență, \n                                                                                             4                                                                                          \n     \nSe împlinesc trei decenii de la intrarea în vigoare, în urma \naprobării  prin  referendumul  național  din  decembrie  1991,  a \nConstituției României. Atunci, din punct de vedere constituțional, ne-\nam despărțit de o epocă sumbră a istoriei țării noastre, în care regimul \ncomunist totalitar a încălcat sistematic cele mai elementare drepturi \nale  românilor.  Reacția  poporului  nostru  a  fost  reprezentată  de \nevenimentele care s-au desfășurat în perioada 16-22 decembrie 1989, \ncare au început la Timișoara, și pe care eu vreau să le amintesc în mod \nspecial,  pentru  că  am  această  datorie.  A  fost  deschisă  calea  către \ndemocratizarea României și către statul de drept. Am înaintat greu, dar \npe o traiectorie ireversibilă, pe care românii au dovedit că sunt gata să \no apere prin vot, dar și prin proteste democratice. \nStimați colegi, \nPentru mine este o mare onoare să reprezint astăzi Partidul \nNațional  Liberal  la  o  dezbatere  care  nu  poate  ocoli  tradiția \ndemocratică a acestei țări. Ideea unei guvernări democratice face parte \ndin gena PNL. Constituția din 1866 a purtat amprenta gândirii politice \nliberale,  apoi,  după  fondarea  PNL,  reforme  democratice  esențiale, \nprecum lărgirea dreptului de vot, au fost inițiate de partidul nostru. \nÎn  perioada  interbelică  Constituția  din  1923,  promovată  de \nPNL, a dus mai departe tradiția constituțională românească. Revenit \npe scena politică, după ce a fost înregistrat ca partid politic, în ianuarie \n1990,  PNL  a  avut  permanent  pe  agenda  sa  instaurarea  unui  regim \ndemocratic  autentic  în  România,  și  nu  a  unui  model  ipotetic  de \ndemocrație originală. \n                                                                                             5                                                                                          \n     \nProbabil că în acești 30 de ani nici PNL nu s-a comportat fără \ngreșeală,  dar  am  fost  mereu  partidul  dedicat  sută  la  sută  integrării \neuropene și euroatlantice a României, protejării valorilor statului de \ndrept și dezvoltării unei societăți democratice. \nDoamnelor și domnilor,  \nAcesta nu este un moment de sărbătoare, ci unul de bilanț \npentru Constituție și pentru tot ce înseamnă organizarea instituțională \na  statului  român.  Reformele  sunt  inevitabile,  pentru  că  asta  doresc \ncetățenii.  În  timp,  cu  profesionalism,  fără  patimă  politică  și  interes \nascuns, va trebui să modernizăm structurile sale,  modul în care ele \nfuncționează și cum  îl servesc pe  cetățean. Normele  constituționale \nvor trebui ajustate la realitatea pe care o trăim. \nSalut  faptul  că  în  Programul  de  guvernare  al  actualului \nGuvern  este  avută  în  vedere  eventualitatea  ca,  în  cazul  în  care  va \napărea  un  moment  constituțional  autentic,  Executivul  să  susțină  o \nreformă,  în  sensul  apropierii  între  stat  și  cetățean  și  al  creșterii \ngradului  de  protecție  al  drepturilor  și  libertăților,  în  acord  cu \njurisprudența CEDO. \nDe  asemenea,  Coaliția  de  guvernare  susține  ca  inițiativa \ncetățenească de revizuire a Constituției, înregistrată la Parlament în \nmai 2019 și aflată în prezent la vot final la Senat, să-și găsească cea \nmai bună formă de transparență la nivel normativ, atunci când situația \npandemică va permite acest lucru.  \nÎn același timp, trebuie să fim foarte atenți la marile opțiuni \npe care cetățenii români le-au exprimat și continuă să le exprime în \n                                                                                             6                                                                                          \n     \nultimele trei decenii. PNL are o agendă liberală de măsuri necesar a fi \navute în vedere la o eventuală revizuire a Constituției. De 30 de ani \nexistă  un  aspect  care  a  rămas  netranșat  așa  cum  ar  fi  trebuit  - \nproprietatea  privată.  O  măsura  pe  care  trebuie  să  o  abordăm  este \nreducerea la 16 ani a vârstei la care se va putea vota, așa cum este \ntendința în multe țări europene. Multe alte subiecte trebuie abordate cu \nmaturitate. \nReforma administrativă este un subiect care trebuie să stea în \natenția  Parlamentului.  Ultimii  ani  au  adus  pe  tapet  și  numeroase \nconflicte juridice de natură constituțională, iar normele constituționale \npot  fi  clarificate.  Problema  traseismului  politic  al  parlamentarilor  a \nrămas  deschisă  de  atât  de  mulți  ani,  deși  în  fiecare  legislatură  ea \ninfluențează aritmetica parlamentară. Și nu trebuie să uităm că există o \nrestanță în ceea ce privește implementarea în Constituție a rezultatelor \nreferendumului din 2019 pe tema justiției.  \nNu cred că numai Parlamentul sau numai partidele pot aborda \nun proces de reflecție cu privire la o eventuală revizuire a Constituției. \nRolul societății civile va fi fundamental.  \nReferitor acum la modul cum va arăta revizuirea viitoare vă \npot spune de pe acum un lucru: îmi doresc să fie cel puțin la fel de \nliberală cum au fost constituțiile din 1866 și 1923, ba chiar să aibă o \ndoză și mai mare de liberalism. \nLa mulți ani, români! \nLa mulți ani, România! \nMulțumesc. (Aplauze.) \n                                                                                             7                                                                                          \n     \n(Revine la prezidiu.) \nInvit  la  tribună  pe  Excelența  Sa,  domnul  Marcel  Ciolacu, \npreședintele Camerei Deputaților. (Aplauze.) \nDomnul Ion-Marcel Ciolacu: \nCred că nu este nici prima oară și nu va fi nici ultima oară \ncând am să spun că eu nu susțin vaccinarea obligatorie (Aplauze.), dar \nam dreptul în primul rând la viață. Fiecare decide dacă e bine să se \nvaccineze sau nu. \nVă rog frumos, doamnă colegă, să purtați mască sau să mă \nprotejați, să nu mă îmbolnăviți. (Aplauze.)  \nDreptul  meu  la  viața  și  dreptul  oricărui  român  nu  se \nnegociază, doamnă! \nDoamna Rodica Boancă (din sală): \nUnde scrie că masca te apără, te protejează?! \nDomnul Ion-Marcel Ciolacu:  \nDomnule președinte al Senatului,  \nDomnule prim-ministru,  \nDomnule președinte Constantinescu,  \nDomnule președinte al Curții Constituționale a României, \nDoamnelor și domnilor deputați și senatori, \nDoamnelor și domnilor miniștri, \nStimați  membri  ai  Comisiei  pentru  redactarea  proiectului \nConstituției României, \nStimați membri ai Corpului diplomatic, \n                                                                                             8                                                                                          \n     \nConstituția  e  cartea  de  vizită  a  unei  democrații.  Așa  cum \nfacem  o  ecografie  pentru  a  vedea  corpul  uman,  la  fel,  Legea \nfundamentală trebuie să fie expresia unei societăți. \nÎn  pofida  transformărilor  profunde  din  ultimii  32  de  ani, \nRomânia încă are o tradiție democratică fragilă. Mai avem mult de \nmuncă până să ajungem la practici democratice stabile și să ne găsim \nacea vocație democratică autentică, în sensul culturilor occidentale. \nDin  această  perspectivă,  efortul  făcut  acum  30  de  ani  de \npărinții fondatori ai Constituției din 1991 a fost imens. Textul noii \nConstituții trebuia să producă, în primul rând, o schimbare radicală de \nmentalitate la nivelul societății, prin despărțirea definitivă de trecutul \ncomunist. \nTextul lor trebuia să găsească soluțiile potrivite și echilibrate \npentru o societate care avea nevoie de un nou set de valori comune, \ndar în care să se regăsească și care să creeze solidaritate. \nAș dori ca astăzi, în mod special, să le mulțumesc celor care \nacum 30 de ani au pus umărul la reclădirea României pe baze noi, \nsănătoase și democratice. (Aplauze.) Câțiva dintre cei de atunci sunt \nastăzi alături de noi. Lor vreau să le transmitem atât recunoștința mea, \ncât și a colegilor mei din Parlament, pentru tot ce au făcut cu bună-\ncredință, competență și dragoste pentru România! \nDoamnelor și domnilor, \nAstăzi este un  moment aniversar. Dar e cel mai bun prilej \npentru a spune că avem nevoie de o Constituție care să reflecte un \nmodel de stat conform cu nevoile societății actuale. \n                                                                                             9                                                                                          \n     \nTrebuie să avem curajul să vorbim deschis despre necesitatea \nunei reforme constituționale, care să facă din Legea fundamentală un \ninstrument de modernizare a țării. \nTrebuie  să  vorbim  despre  acest  lucru,  fără  teamă  și  fără \ncomplexe. Toate sistemele democratice, cu excepția Statelor Unite, au \nfăcut-o  atunci  când  a  fost  nevoie.  Unele  state  au  apelat  chiar  la \nrevizuirea totală, așa cum a făcut Finlanda în anul 2000 sau Elveția în \nanul 1999. Altele, au apelat la o modificare parțială. Belgia chiar de 20 \nde ori în ultimii 20 de ani. \nEste adevărat, și în România s-a încercat de mai multe ori \nacest lucru. Cu excepția anului 2003, toate încercările de modificare a \nConstituției au eșuat. Acest lucru s-a întâmplat pentru că cei care le-au \ninițiat nu au înțeles că o revizuire a Constituției trebuie să satisfacă \nnevoile  cetățenilor,  și  nu  poftele  politicienilor,  fie  că  sunt \nparlamentari, premieri sau șefi de stat. \nReforma  constituțională  nu  mai  trebuie  să  fie  un  proiect \npersonal  al  politicienilor.  Această  dezbatere  trebuie  mutată  în \nsocietate, pentru că cetățenii trebuie să fie implicați efectiv în acest \nproces. Toate modificările trebuie înțelese și acceptate de români. \nDe aceea, consider absolut necesar un acord larg la nivelul \nîntregii clase politice, dar și la nivelul mediului academic, al corpului \nde  experți  și  al  societății  civile.  Contribuția  tuturor  este  esențială \npentru reușita unui demers atât de complex! \nStimați colegi, \n                                                                                             10                                                                                          \n     \nAu  trecut  18  ani  de  la  ultima  revizuire  a  Constituției \nRomâniei. În această perioadă am văzut cum Legea fundamentală a \nfost folosită fie ca bâtă, fie ca scut de către unii politicieni, în funcție \nde interesele politice de moment. \nDe  multe  ori,  diferiți  actori  politici  și-au  forțat  atribuțiile \nconstituționale. S-a ajuns în momente de criză politică, în care actuala \nConstituție nu a putut oferi soluții destul de clare pentru depășirea lor. \nDe  aceea,  trebuie  să  ne  punem  întrebarea:  cum  dorim  să \nreformăm Constituția? Care sunt acele direcții și principii care să aibă \nun caracter eficient în plan normativ? \nLa  nivel  general,  cred  că  Legea  fundamentală  trebuie  să \nîntărească instituțiile, astfel încât să avem un stat capabil să garanteze \ndrepturile  și  libertățile  cetățenilor.  Oamenii  trebuie  să  se  simtă \nprotejați cu adevărat de către stat. \nÎn al doilea rând, consider că un sistem de guvernare eficient \neste acela care generează un control reciproc între puterile statului și \nnu  permite  niciunui  actor  instituțional  să  concentreze  puterea  în \nmâinile sale. \nDin  păcate,  acest  principiu  fundamental  nu  și-a  găsit \nîntotdeauna și aplicarea în practică. În România, am asistat de multe \nori la un proces de personalizare a puterii. Cei care au ajuns să ocupe \ndiverse funcții în stat au modelat instituția, conform propriilor dorințe \nși interese. În final, această forțare a dus la o perturbare a echilibrului \nîntre puterile statului și la conflict. \n                                                                                             11                                                                                          \n     \nDin  această  perspectivă,  o  clarificare  a  atribuțiilor \npreședintelui  cred  că  se  impune.  Trebuie  să  ne  gândim  dacă  e \nmomentul să depășim angoasa dictaturii comuniste în ceea ce privește \nstatutul și rolul președintelui. \nAcum trei decenii a fost stabilit un sistem echilibrat prin care \ncetățenii  să  își  aleagă  direct  președintele,  însă  puterile  sale  au  fost \nlimitate ca să nu devină un dictator. \nTrebuie  ca  cei  care  vor  lucra  la  reforma  Constituției  să  se \npronunțe dacă acest sistem, în care președintele este o struțo-cămilă, \nîntre un președinte francez, de exemplu, și un monarh spaniol, mai \npoate funcționa în România. \nRolul președintelui a fost gândit ca un producător de consens. \nDin păcate, a sfârșit de multe ori în a fi un producător de tensiune în \nsocietate.  Nu  de  puține  ori  am  văzut  cum  președintele  și-a  depășit \nrolul  de  mediator  și  a  intervenit  brutal  peste  celelalte  puteri \nconstituționale. \nDe altfel, relațiile dintre președinte și premier au balansat în \nultimii 30 de ani între conflict și obediență. Am văzut că atunci când \nmajoritatea parlamentară a fost favorabilă președintelui, acesta a ajuns \nșeful  de  facto  al  Guvernului.  Premierul  a  devenit  o  marionetă.  În \ncealaltă extremă, a coabitării, președintele a fost mai degrabă izolat de \ncătre prim-ministru, care a preluat toată puterea executivă. Aceasta nu \neste normalitatea! \nApoi, în plan parlamentar, mi-aș dori, de exemplu, să existe \nun  anumit  interes  pentru  reglementarea  moțiunii  constructive  de \n                                                                                             12                                                                                          \n     \ncenzură,  pe  model  german.  În  România,  partidele  politice  au \ntransformat  moțiunile  de  cenzură  într-un  instrument  de  imagine  și \nprilej de atacuri politice la adresa adversarilor. \nDe aceea, eu cred că moțiunea de cenzură trebuie să fie clară \nși nu numai pentru retragerea încrederii, ci și pentru acordarea ei unei \nalte persoane, care să-și asume de la bun început acest rol. \nDemiterea  premierului  trebuie  să  conducă  automat  la \ndesemnarea unui alt prim-ministru. Nu am fi stat acum două luni fără \nGuvern, dacă am fi avut acest instrument în Constituție. \nÎn plan guvernamental, cred că viitoarea Constituție trebuie \nsă găsească mecanisme mult mai clare de limitare a practicii excesive \na ordonanțelor de urgență. Parlamentul nu este o anexă a Guvernului \nRomâniei, ci un partener instituțional. S-a folosit prea mult pretextul \nurgenței,  astfel  încât  practica  ordonanțelor  a  devenit  o  modalitate \ncurentă de legiferare. Lucrurile nu mai pot continua așa! \nÎn general, este nevoie de o clarificare a atribuțiilor fiecărei \nputeri  în  parte.  Și  sunt  convins  că  experții  vor  găsi  cele  mai  bune \nsoluții  astfel  încât  să  nu  devenim  victimele  unui  experiment \nconstituțional! \nDoamnelor și domnilor, \nTrebuie să ne gândim serios dacă ne aflăm în acel „moment \nconstituțional”.  Am  ratat  acest  moment  după  integrarea  în  Uniunea \nEuropeană și în NATO. Am ratat în 2011, am ratat și în 2013, când \nam avut o largă majoritate parlamentară. \n                                                                                             13                                                                                          \n     \nNu avem scuze dacă vom rata din nou! După 30 de ani, nu \nmai putem să punem doar niște proptele. Ele nu rezolvă nimic! Nu \naduc dezvoltare, continuitate și stabilitate! \nSocietatea  așteaptă  o  Constituție  modernă,  care  să  reflecte \nrealitatea,  dar  care  să  conducă  la  dezvoltare  și  să  ofere  soluții \ninovative la provocările viitorului. \nTrebuie să facem o reformă constituțională serioasă. Și avem \nnevoie de fiecare român pentru a reuși acest lucru!  \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule președinte. \nInvit acum la tribună pe Excelența Sa, domnul Nicolae-Ionel \nCiucă, prim-ministrul României. \nDomnul Nicolae-Ionel Ciucă (prim-ministrul României): \nDomnule președinte al Senatului, \nDomnule președinte al Camerei Deputaților, \nStimate domnule președinte al Curții Constituționale, \nDomnule președinte Constantinescu, \nStimate doamne și stimați domni parlamentari, \nStimați colegi miniștri,  \nDoamnelor și domnilor ambasadori,  \nBună ziua! \nSunt deosebit de onorat să particip astăzi la această ședință \nsolemnă,  prin  care  marcăm  30  de  ani  de  la  adoptarea  Constituției \n                                                                                             14                                                                                          \n     \nRomâniei,  act  juridic  și  politic  fundamental  al  statului,  garant  al \nlibertăților democratice ale cetățeanului. \nLa  referendumul  național  desfășurat  pe  8  decembrie  1991, \nromânii s-au pronunțat pentru democrație, libertate și stat de drept, \npentru o societate în care demnitatea omului, drepturile și libertățile \ncetățenilor, dreptatea și pluralismul politic, supremația legii și statul \nde drept să fie valori supreme, garantate de stat. \nPrima  și  singura  Constituție  adoptată  după  căderea \ncomunismului,  actuala  Constituție  a  României,  reprezintă  piatra  de \ntemelie a societății noastre democratice, fiind inspirată și legitimată de \nidealurile Revoluției din Decembrie 1989, de sacrificiul și jertfa celor \ncare  și-au  pierdut  viața  sau  au  fost  răniți  în  acele  zile.  Această \nConstituție  este  cea  de-a  doua  cea  mai  longevivă  Constituție  a \nRomâniei, după cea din 1866. \nAcum,  la  trei  decenii  de  la  adoptare  și  după  revizuirea \nnecesară aderării la Uniunea Europeană, în anul 2003, consider că este \nnecesară în continuare reformarea statului și a administrației publice \npentru  a  pune  în  centrul  preocupărilor  cetățeanul,  pentru  a  crește \neficiența  și  calitatea  serviciilor  publice  oferite  contribuabililor  și \npentru a crește responsabilitatea deținătorilor funcțiilor publice. \nPandemia COVID-19 a arătat încă o dată cât de importantă \neste asigurarea echilibrului dintre libertățile democratice și dreptul la \nviață, pe care statul trebuie să-l asigure tuturor, inclusiv prin servicii \nmedicale de care toți cetățenii români trebuie să beneficieze în mod \negal. Starea de alertă este, alături de limitările legale și legitime ale \n                                                                                             15                                                                                          \n     \nlibertăților cetățenilor pe o perioadă restrânsă, la fel de importantă ca \nși  nevoia  de  prezervare  a  drepturilor  și  libertăților  care  dau  esența \nstatului  democratic.  Nevoia  acestui  echilibru  este  evidentă,  astăzi, \ncând traversăm o perioadă de criză sanitară în care sunt necesare unele \nreglementări pentru combaterea COVID-19. Trebuie să traversăm cu \nbine,  împreună,  această  perioadă  și  voi  lua  toate  măsurile  necesare \npentru  a  trece  țara  prin  această  criză,  cu  sprijinul  experților  și  al \npersonalului de specialitate, al instituțiilor statului, în colaborare cu \npartenerii europeni și internaționali, dar mai ales cu sprijinul tuturor \ncetățenilor României. \nExcelențele Voastre, \nDistinși invitați, \nAșa  cum  am  subliniat  de  la  această  tribună  și  cu  prilejul \nacordării votului de învestitură, în centrul preocupărilor Guvernului se \naflă cetățeanul  român și binele comun. Alături de toți  miniștrii din \nacest Guvern ne angajăm să facem tot ce depinde de noi pentru ca \nsituația  economică,  socială  și  sanitară  a  românilor  să  se \nîmbunătățească. \nOamenii au așteptări legitime de la noi: să cultivăm respectul \nfață  de  lege,  să  apărăm  adevărul,  dreptatea,  unitatea  socială  și \nsolidaritatea. Lucrăm pentru cetățeni, luând la timp, cu bună-credință \nși  nepărtinitor,  decizii  care  să  ducă  la  o  viață  în  siguranță,  la \ndezvoltare, la respectarea demnității fiecăruia și la o viață mai bună. \nObiectivul nostru este ca prin măsurile pe care le vom implementa să \nasigurăm dezvoltarea și prosperitatea țării noastre. \n                                                                                             16                                                                                          \n     \nValorile și libertățile constituționale există în fiecare dintre \nnoi, ne unesc, ne fac mai puternici ca națiune, iar idealurile comune \nreprezintă liantul între cetățeni și instituțiile statului. \nDe aceea, vă cer sprijinul, atât dumneavoastră, dar și tuturor \ncetățenilor,  pentru  a  construi  o  țară  mai  puternică  și  prosperă, \naducându-i  pe  oameni  împreună  în  jurul  unui  obiectiv  comun: \ndezvoltarea și bunăstarea României și a românilor. \nÎn calitate de cetățean român și de prim-ministru al României, \nvoi  milita  întotdeauna  pentru  respectarea  literei  și  spiritului \nConstituției și pentru domnia legii. \nVă mulțumesc. (Aplauze.) \n                                                                                             17                                                                                          \n     \nDomnul Florin-Vasile Cîțu: \nMulțumim, domnule prim-ministru. \nInvit  la  tribună  pe  Excelența  Sa,  domnul  Valer  Dorneanu, \npreședintele Curții Constituționale. \nDomnule președinte! \nDomnul  Valer  Dorneanu  (președintele  Curții \nConstituționale): \nStimate domnule președinte al Senatului Florin Cîțu,  \nStimate  domnule  președinte  al  Adunării  Naționale,  al \nCamerei  Deputaților  -  zicem  Adunare  Națională,  pentru  că  așa  îi \nspunea pe vremuri, \nDistinse domnule prim-ministru Nicolae Ciucă, \nLa mulți ani și pentru ziua dumneavoastră de astăzi! \nDistinși miniștri,  \nDomnule președinte Emil Constantinescu, \nStimați parlamentari, \nDați-mi voie să mă răsfăț și să vă spun dragi colegi, \nÎnaltpreasfinția Voastră, \nOnorată asistență, \nMulțumesc  în  primul  rând  Parlamentului  pentru  onoranta \ninvitație  de  a  mă  adresa,  în  calitate  de  președinte  al  Curții \nConstituționale,  acestei  distinse  adunări  care  cinstește  Constituția \nRomâniei. \nÎn calitate de garant al supremației Constituției, pentru noi, \nCurtea Constituțională, este o mare onoare acest lucru și în această \n                                                                                             18                                                                                          \n     \ncalitate îmi permit să vă amintesc faptul că actul fundamental al țării \neste o adevărată Biblie și nu întâmplător fiecare dintre noi începem \nactivitatea depunând jurământul de credință cu mâna pe Constituția \nRomâniei și pe Biblie.  \nSărbătorim, astăzi, 30 de ani de la „momentul zero”, de la \nborna de stat a democrației românești, 30 de ani de la debutul unei \nperioade istorice pentru neamul românesc, unei epoci dorită a fi de \nlibertate și speranță, de încredere și entuziasm, care să succeadă anilor \nlungi,  apăsători  și  tenebroși  ai  comunismului,  30  de  ani  de  la \nadoptarea Constituției României.  \nLa acest moment aniversar, să ne amintim faptul că nu a fost \ndeloc  ușor  să  se  elaboreze  o  nouă  Lege  fundamentală,  care  să \nreușească mai întâi de toate să smulgă societatea din automatismele \ncomportamentale  și  atitudinile  formate,  fără  voia  sa,  sub  povara \nvremurilor,  pe  parcursul  jumătății  de  secol  petrecute  în  regimul \ncomunist, mai apoi să imprime un suflu nou, democratic, în acord cu \nspiritul  european,  care  să  rezoneze  cu  aspirațiile  și  idealurile \nRevoluției din Decembrie 1989 și să ofere, în același timp, mecanisme \njuridice concrete și eficiente, care să răspundă așteptărilor poporului. \nAdunarea  Constituantă,  instituită  în  acest  scop,  a  avut  la \ndispoziție pentru acest copleșitor demers creator un termen de 18 luni \nde la înființare. Lucrările Adunării Constituante s-au desfășurat astfel \nîncât  să  asigure  Adunării  Constituante  timpul  necesar  pentru  o \nelaborare ca atare. \n                                                                                             19                                                                                          \n     \nS-au conceput două lecturi, în acest scop, prima lectură având \nca  obiect  inițierea  membrilor  Adunării  Constituante  cu  modul  de \nredactare a unei constituții, precum și informarea acestora cu privire la \nconținutul constituțiilor din statele democratice. \nProcesul  de  elaborare  a  Constituției  a  beneficiat  de  o \nsubstanțială  asistență  internațională,  fiind  valorificată  experiența \nstatelor cu tradiție democratică. \nComisia  a  avut  întâlniri  inclusiv  cu  reprezentanți  ai  unor \nautorități  internaționale,  mai  ales  organisme  ale  ONU  și  ale \nConsiliului Europei, iar lucrările comisiei au fost analizate în cadrul \nComisiei de la Veneția. Un rol important l-au avut avizele comunicate \nde  diferite  organizații,  precum  Comitetul  Helsinki  pentru  drepturile \nomului,  dar  și  discuțiile  purtate  cu  diferiți  specialiști  în  drept \nconstituțional din numeroase țări, și chiar participarea nemijlocită a \nunor  specialiști  francezi,  în  frunte  cu  reputatul  profesor  Robert \nBadinter; la dezbaterile acestea care au însoțit elaborarea Constituției \ns-au valorificat și tradițiile constituționalismului românesc, preluat din \nprincipiile revoluției franceze. \nPrecizez aceste detalii pentru a evidenția dorința membrilor \nAdunării  Constituante  de  a  elabora  o  lege  fundamentală  a  statului \nromân  care  să  fie  în  concordanță  cu  standardele  internaționale  în \nmaterie  constituțională,  care  să  înglobeze  patrimoniul  democratic \neuropean  și  care  să  înalțe  viața  juridică,  politică  și  economică  a \nsocietății  românești  la  un  nivel  similar  celor  al  statelor  cu  sisteme \ndemocratice consolidate printr-o îndelungată tradiție. Să apreciem și \n                                                                                             20                                                                                          \n     \nsă respectăm acest efort uriaș, realizat cu toată convingerea și cu bună-\ncredință! \nDesigur  că,  fiind  o  creație  umană,  Constituția  noastră  nu \nputea  fi  perfectă,  ireproșabilă,  dar  conținutul  ei  reușește  să  ofere \nsuficiente repere pentru construirea pe baza sa a unui sistem care să \npermită  buna  funcționare  a  instituțiilor  publice  și  a  vieții  politice, \neconomice, în ansamblul său. În timp, pe măsura evoluției sociale, a \ndezvoltării complexului de relații interumane și interinstituționale, a \nremodelării peisajului socio-politic, unele aspecte nu au mai corespuns \nnoilor realități, diferite de cele avute în vedere în puterea constituantă \noriginală.  Tocmai  pentru  acest  motiv,  a  fost  înscrisă  în  Constituție \nposibilitatea revizuirii sale, iar anul 2003 a fost momentul în care s-a \nrealizat  o  astfel  de  primenire  a  legii  noastre  supreme,  corijându-se \nimperfecțiunile, adaptându-i-se prevederile la schimbările survenite și \nîmbunătățindu-i-se soluțiile propuse inițial. \nDe asemenea, revizuirea din 2003 a avut un scop mai mult \ndecât atât, reconfigurându-se cadrul constituțional național, astfel încât \nsă permită aderarea României la Organizația Atlanticului de Nord și \nintegrarea în Uniunea Europeană. \nAșadar, deși este Legea fundamentală a statului, Constituția \nnu  putea  rămâne  încremenită  în  timp,  ci  poate  fi  modificată  atunci \ncând această necesitate apare ca stringentă. Dar revizuirea Constituției \ntrebuie făcută cu responsabilitate, cu înțelepciune, cu simțul datoriei \nfață de popor, cu intenția sinceră de a aduce un beneficiu acestuia, și \nnu dintr-o dorință, chiar inspirată, unilaterală. Din păcate, însă, ideea \n                                                                                             21                                                                                          \n     \nrevizuirii  Constituției  a  fost  utilizată  nu  de  puține  ori  ca  miză \nelectorală, lipsită de o serioasă acoperire sub aspectul motivației și al \njustificării  raționale,  fiind  transformată  într-un  instrument  de \nmanipulare  în  vederea  obținerii  de  capital  electoral  din  promisiuni \nirealizabile. O astfel de atitudine distructivă nu face altceva decât să \nsemene  îndoială,  să  inducă  o  stare  de  incertitudine  cu  privire  la \nordinea  constituțională,  fragilizând  însăși  construcția  democratică  a \nstatului.  Din  fericire,  probabil  anticipând  asemenea  inițiative \noportuniste, legiuitorul constituant a instituit o procedură complexă de \nrevizuire, compusă dintr-o succesiune de etape și prevederi obligatorii, \nstabilind în final și limitele revizuirii, care fac obiectul așa-zisei părți \nrigide a Constituției. \nAr trebui ca în lupta politică să se renunțe la ideea de a se da \ntot  timpul  vina  pe  pretinsele  imperfecțiuni  ale  Constituției  pentru \nnerealizările, pentru insuccesele clasei politice. Mecanismul statal va \nputea funcționa perfect în baza actualei reglementări constituționale \ndacă prevederile Legii fundamentale vor fi respectate atât în litera, cât \nși  în  spiritul  lor.  Domnia  legii,  care  este  o  exigență  esențială  a \nprincipiului statului de drept, ar trebui să fie un adevărat far călăuzitor \npentru toți participanții la viața publică. Nu puțini sunt cei care invocă \nacest concept al statului de drept, dar uită care este semnificația sa, \nuită că acesta implică subordonarea statului în toate componentele sale \nfață de drept și în primul rând față de Constituție și că are ca scop \ntocmai  ponderarea  eventualelor  tendințe  abuzive  discreționare  ale \nstructurilor  etatice.  Or,  se  știe  că  puterea  exemplului  este  o  armă \n                                                                                             22                                                                                          \n     \nredutabilă. Cum putem pretinde cetățenilor să respecte și să cinstească \nLegea fundamentală a țării dacă unii dintre cei care dețin și exercită \nputerea politică în numele lor o pun la îndoială sau o bagatelizează? \nCum putem aștepta din partea poporului să fie mândru de Constituția \nsa, când unii dintre reprezentanții acestuia o contestă? \nÎn  calitate  de  garant  al  supremației  Constituției,  Curtea \nConstituțională vă invită să prețuim împreună importanța cărții noastre \nfundamentale,  să-i  recunoaștem  obligativitatea  și  să  o  respectăm  în \nlitera și spiritul ei. \nLa mulți ani Constituției României! \nȘi v-aș ruga să-mi permiteți o scurtă informare.  \nÎn foaierul din fața sălii de ședințe sunt mai multe panouri \norganizate cu sprijinul generos al Arhivelor Naționale, al Monitorului \nOficial și al AGERPRES-ului, care redau constituțiile în original, cu \nsemnăturile respective, Constituția din 1866, invocată și aici ca model, \nConstituția din 1923 și Constituția din 1991. \nVă mulțumesc foarte mult pentru atenție. (Aplauze.) \nDomnul Florin-Vasile Cîțu: \nMulțumim, domnule președinte. \nDoamnelor și domnilor senatori și deputați, \nPotrivit celor convenite, în această ședință solemnă vor avea \nintervenții reprezentanți ai grupurilor parlamentare reunite, în limita a \n7 minute pentru fiecare grup parlamentar, iar deputaților și senatorilor \nneafiliați  li  se  alocă  3  minute,  cu  o  singură  intervenție,  printr-un \nreprezentant comun. \n                                                                                             23                                                                                          \n     \nAvem lista. Doar Grupul parlamentar AUR nu a ... \nDomnul George-Nicolae Simion (din sală): \nStați că vă dau acum! \nDomnul Florin-Vasile Cîțu: \nVă rog! \nDin partea Grupurilor parlamentare ale PSD, domnul senator \nRobert Cazanciuc. \nDomnul Robert-Marius Cazanciuc: \nDomnule președinte al Senatului, \nDomnule președinte al Camerei Deputaților,  \nDomnule prim-ministru, \nStimați membri ai Guvernului, \nDoamnă ministru, \nDomnule președinte Emil Constantinescu,  \nDomnule președinte Dorneanu, \nÎnaltpreasfinția Voastră, \nDragi colegi, \nÎn misiunea noastră, ca membri ai Parlamentului, de a face \ncunoscută legea, facem deseori referire la litera și spiritul ei. \nDacă  vorbim  de  Legea  fundamentală,  avem  aici  spiritul \nConstituției,  care  s-a  transformat  într-o  esență  tare  -  Constituția \nRomâniei. \nAm  luat  de  la  bibliotecă  această  geneză  și  dați-mi  voie  să \ncitez câteva rânduri din această carte: „Emoția mea este firească în \n                                                                                             24                                                                                          \n     \nacest moment solemn, când pentru a treia oară, în decurs de 150 de \nani, România are prilejul ca, prin reprezentanții săi aleși, să dezbată și \nsă voteze o constituție adevărată”. \nAstăzi, la 30 de ani de la acest discurs, rostit de Dan Amedeo \nLăzărescu în 1991, avem aceleași preocupări de a cârmui țara spre un \nviitor european, numai că de această dată viitorul european este legat \nși  de  utilizarea  adecvată  a  uriașelor  resurse  puse  la  dispoziția  țării \nnoastre pentru a reduce decalajele față de alte state europene care timp \nde 50 de ani au avut un destin mai bun decât am avut noi la frontiera \nEuropei. \nSpunea, la vremea respectivă, profesorul Iorgovan, că speră \nca această Constituție să aibă rolul unui adevărat pact social. \nDincolo  de  reașezarea  statului  român  pe  principii  real \ndemocratice, Constituția din 1991, pe care o sărbătorim astăzi, a fost și \nun rezultat al transpunerii în lege a entuziasmului celor care își doreau \nlibertatea, despre  care auziseră de la părinți, bunici sau din filmele \namericane, dar și a entuziasmului celor care plătiseră cu ani grei de \ntemniță comunistă pentru vina de a lupta pentru libertate.  \nAstăzi, noi, parlamentarii, avem o dublă datorie față de acești \noameni și față de urmașii noștri. Avem datoria de a înțelege dacă în \ncei 30 de ani care au trecut de la adoptarea Constituției aceasta a reușit \nsă  se  facă  cunoscută  și  înțeleasă  de  poporul  ei,  dacă  spiritul  Legii \nfundamentale a fost deslușit de cei chemați să o aplice și să o apere. \nLa  începutul  anilor  '90,  Constituția  a  fost  percepută  mai \ndegrabă ca un reper academic, departe de viața obișnuită. \n                                                                                             25                                                                                          \n     \nO cercetare sociologică realizată recent ne-a arătat că pentru \nromâni Constituția reprezintă astăzi nu doar un set de principii, ci un \ntext viu, aflat în vârful ierarhiei legilor, care poate influența în mod \ndirect viața fiecăruia dintre noi. \n63% dintre români consideră că o modificare a Constituției \nle-ar face o viață mai bună. \nNe-am întrebat la începutul anului dacă ar fi o idee bună ca \nstatul  să  distribuie  fiecărui  cetățean  câte  o  Constituție.  90%  dintre \nromâni au spus că da, ar fi o idee foarte bună. Românii vor să aibă un \nreper, vor să știe că pot apela la cineva fundamental atunci când ceva \nnu merge bine. \nGardianul  Constituției  este,  de  29  de  ani,  Curtea \nConstituțională, care prin 22.000 de decizii pronunțate până în prezent \nne-a arătat cum trebuie interpretate textele Constituției, dar și limitele \nunora dintre ele, care au rămas tributare contextului social economic \nîn care au fost adoptate. \nGardian al Constituției sau făuritor de legi? \nSunt  convins  că  membrii  Curții  Constituționale  își  pun \naceastă întrebare la fiecare decizie  pe care o pronunță, iar numărul \nmare al acestora arată, de asemenea, nevoia cetățeanului de a respecta \nConstituția,  de  către  fiecare  dintre  noi,  dar  și  de  către  instituțiile \nstatului. \nTitulatura  marginală  a  primului  articol  din  Constituție  este \n„Statul român”. Poate era mai potrivit dacă primul articol se numea \npur și simplu România, pentru a arăta preeminența poporului român. \n                                                                                             26                                                                                          \n     \nLegea  fundamentală  trebuie  să  aibă  în  centrul  ei  omul,  cu \ndrepturile și libertățile lui fundamentale, cu un stat capabil în mod real \nsă  asigure  protejarea  lor,  printr-o  arhitectură  constituțională  care  să \nstatueze principiul supremației și respectării Constituției și a legilor, \nprecum și cooperarea loială dintre puteri, toate acestea în beneficiul \ncetățeanului. \nDacă această constituție îndeplinește astăzi acest rost vă invit \nsă reflectăm și să lucrăm împreună. \nPentru  un  dialog  eficient  despre  Constituție  și  pentru  a \ncunoaște modele ce pot contribui la conturarea propriilor convingeri \naveți la dispoziție o carte în format electronic. \nÎn 2015, cu ajutorul a patru profesori universitari, am tradus \nîn  limba  română  toate  constituțiile  Uniunii  Europene.  O  să  primiți \nfiecare dintre dumneavoastră, printr-un mesaj, din partea liderilor de \ngrup, această carte în format electronic. \nDupă 30 de ani îi evocăm astăzi aici pe membrii Adunării \nConstituante care ne-au lăsat moștenire o constituție care a reașezat \nțara după comunism. \nCare va fi moștenirea noastră, a celor de aici? Ce vom lăsa \nnoi?  O  împărțire  a  românilor  în  mai  multe  categorii:  bugetari  și \ncorporatiști, locuitori în țară sau în diaspora, pro sau contra Uniunii \nEuropene, pro sau contra justiției. \nDupă  câteva  luni  de  dezbateri  în  cadrul  Partidului  Social \nDemocrat ne-am pus întrebarea dacă această Constituție poate fi un \nliant al națiunii. \n                                                                                             27                                                                                          \n     \nPentru  a  căuta  răspuns  la  această  întrebare,  Asociația  „Pro \nDemocrația”  și  Institutul  Social-Democrat  „Ovidiu  Șincai”  au \norganizat  pe  1  iulie  o  dezbatere  consacrată  analizei  de  ansamblu  a \nevoluției societății românești guvernată de actuala Constituție. \nAți  primit  fiecare  dintre  dumneavoastră  această  carte.  Cei \ncare n-ați primit-o încă, o veți primi cu siguranță. Este un volum care \nreunește lucrările a 12 profesori universitari și 2 membri ai Adunării \nConstituante.  Au  fost  invitați  să-și  exprime  opiniile  cu  privire  la  o \nConstituție a viitorului și asupra măsurii în care Legea fundamentală \npoate fi îmbunătățită, astfel încât să răspundă marilor provocări ale \nRomâniei de astăzi, obiectivelor comune europene și ale omenirii, în \ngeneral.  \nVorbind de viața acestei Constituții și de obiectivele comune \neuropene,  fostul  ministru  al  integrării,  profesorul  Vasile  Pușcaș, \nspunea că revizuirea din 2003 a tratat aderarea la Uniunea Europeană \nca  un  simplu  act  de  politică  externă,  și  nu  ca  un  proces  intern  de \ntransformare a statului și a societății. \nRevizuirea din 2003 a reprezentat actul juridic care a făcut \nposibilă aderarea la Uniunea Europeană și NATO. \nÎncercările de revizuire din 2011-2013 au fost arme în bătălia \npolitică internă, din păcate, dar, în același timp, au arătat nevoia de \nclarificare a unor  texte scrise poate cu prea  mult entuziasm în anii \n1990-1991 și nevoia de a consfinți statutul nostru real de membri ai \nUniunii Europene și ai NATO. \n                                                                                             28                                                                                          \n     \nModificările actualei Constituții ar putea fi abordate din cel \npuțin trei perspective, dacă doriți. Aș spune una tehnică – și vă dau un \nexemplu – art. 29 vorbește de telegrame. Am întrebat Poșta Română \ncând a fost trimisă ultima telegramă. Acum mai bine de 10 ani. \nDomnul Florin-Vasile Cîțu: \nDomnule senator, vă rog să încercați să finalizați! \nDomnul Robert-Marius Cazanciuc: \nImediat, domnule președinte! E un moment solemn. \nDe  opțiune  politică,  regionalizarea  și  formarea  Guvernului. \nPoate președintele să încredințeze formarea Guvernului partidului care \na  câștigat  alegerile?  Și  inovativă.  Reglementarea  constituțională  a \nrolului opoziției parlamentare, protejarea drepturilor fundamentale în \nfața  provocărilor  generate  de  evoluția  inteligenței  artificiale  sau \nprotejarea  statului  în  fața  regimurilor  comerciale  și  economice \ntransfrontaliere. \nCred că astăzi, în Parlament, avem obligația față de poporul \nnostru să lansăm dezbateri publice față de principalele teme ale vieții \nsociale,  economice  și  politice,  asupra  modului  în  care  drepturile \nfundamentale  sunt  respectate  în  mod  real,  asupra  modului  în  care \nputerile statului au funcționat în slujba poporului și care în final să \nconducă,  de  ce  nu,  la  un  acord  politic  național  pentru  o  eventuală \nrevizuire a Constituției. Un asemenea proiect ar putea reprezenta un \nliant al națiunii care să contribuie la uniunea spirituală a poporului \nromân. \n                                                                                             29                                                                                          \n     \nVa fi posibil doar în măsura în care acest proces va fi unul \nautentic  și  oamenii  vor  vedea  că  este  unul  autentic,  nu  ca  un  alt \ninstrument într-o bătălie politică. \nDezbaterea  națională  în  jurul  temei  revizuirii  Constituției \npoate fi un instrument de atingere a obiectivului de refacere a legăturii \nțării cu fiecare român. \nAstăzi suntem datori să le lăsăm celor care vin după noi o \nRomânie în bună stare. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule senator. \nDin partea Grupurilor parlamentare ale PNL....  \n(Domnul  senator  Robert-Marius  Cazanciuc  revine  la \ntribună.) \nMai aveți? \nDomnul Robert-Marius Cazanciuc: \nAți primit, de asemenea, stimați colegi, o coliță nouă, timbre \nrealizate în 2019 de către Romfilatelia, în care pentru prima dată pe \ntimbre  au  fost  puse  drepturile  fundamentale.  Sunt  nouă  drepturi \nfundamentale, tipărite în milioane de exemplare, care au încercat să \nfacă cunoscută românilor Legea fundamentală. \nMulțumesc. (Aplauze.) \nDomnul Florin-Vasile Cîțu: \nMulțumim, domnule senator. \n                                                                                             30                                                                                          \n     \nO inițiativă foarte bună. \nDin partea Grupurilor parlamentare ale PNL, doamna senator \nLaura-Iuliana Scântei. \nDoamna Laura-Iuliana Scântei: \nVă mulțumesc, domnule președinte. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule președinte Emil Constantinescu, \nÎnaltpreasfinția Voastră, \nDomnule președinte al Curții Constituționale, \nDistinși membri ai Corpului diplomatic, \nDragi invitați, \nDoamnelor și domnilor senatori și deputați, \nSărbătorim într-adevăr 30 de ani de la intrarea în vigoare a \nConstituției din 1991. \nTimp  de  30  de  ani,  Constituția  a  garantat  stabilitatea \nregimului  politic,  a  oferit  termenul  de  referință  pentru  drepturile  și \nlibertățile fundamentale ale cetățenilor și a fost temelia pe care s-au \nconstruit instituțiile vitale ale statului. \nTotuși trebuie să fim sinceri, 30 de ani nu înseamnă mulți ani \nconstituționali.  Prin  comparație,  Constituția  de  la  1866  a  fost  în \nvigoare vreme de 57 de ani. Avem deci o Constituție tânără și, pe cale \nde consecință, o democrație la fel de tânără. \nDeși e tânără, Constituția prevede un obiectiv de țară istoric, \n                                                                                             31                                                                                          \n     \nîmpărtășit în egală  măsură de toate forțele politice responsabile, de \nautoritățile statului și de majoritatea românilor, și anume, România - \nstat democratic. Acel stat cu o democrație consolidată, axată pe cele 3 \nmari valori fondatoare ale liberalismului politic, și anume: protejarea \nvieții, promovarea libertății și garantarea proprietății. Adică un stat de \ndrept, un stat de tip occidental, care își respectă îndatoririle rezultate \ndin  angajamentele  internaționale,  inclusiv  cele  care  decurg  din \ncalitatea de stat membru UE și NATO. \nDoamnelor și domnilor, \nAți auzit și până acum, de la antevorbitorii mei, veți auzi în \ncontinuare, azi, la ceas aniversar, multe cuvinte frumoase, dar și critici \nla adresa Constituției în vigoare. Toate oferă răspunsuri cu privire la \nîntrebarea: Ce reprezintă Constituția României, după 30 de ani, pentru \ncetățeni,  pentru  politicieni  și  pentru  țară?  Că  înglobează  cele  mai \nînalte valori și idealuri ale unei societăți democratice, că este o pavăză \npentru  asigurarea  statului  de  drept  și  a  independenței  justiției,  o \ngaranție că nicio autoritate nu va abuza de puterea sa și va acționa în \nlimitele constituționale, că, într-adevăr, cuprinde catalogul de drepturi \nși libertăți fundamentale și că e un scut împotriva abuzului de putere al \nautorităților statului împotriva cetățenilor. \nÎn ce mă privește, am dorit astăzi să vă spun despre ce nu este \no Constituție. \nÎn primul rând, o Constituție nu este doar un document politic \nsau doar o lege care se poate modifica oricum și oricând, după bunul \nplac al unei majorități politice sau al unui partid care, de exemplu, s-ar \n                                                                                             32                                                                                          \n     \nteme că nu ar da nici după 20 de ani, în anul 2024, un candidat ales la \nfuncția de președinte al României. \nÎn  al  doilea  rând,  o  Constituție  nu  reprezintă  nimic  fără \nconstituționalism. Legea fundamentală a unui stat capătă valoare dacă \neste respectată în timp și dacă, prin respectarea continuă, la nivelul \nsocietății  se  creează  un  sentiment  puternic  de  apartenență  la \nConstituție și la valorile sale. \nÎn al treilea rând, o Constituție nu este în realitate opera unei \nmajorități  politice  conjuncturale,  deși  unii  așa  cred.  O  Constituție \ndurabilă este rezultatul unui autentic moment constituțional. Un astfel \nde moment constituțional a fost în anii 1990, 1991, atunci când s-a \nrealizat  trecerea  de  la  vechiul  regim  politic  totalitar  la  noul  regim \npolitic democratic. Constituția României a eliminat atunci posibilitatea \nconcentrării  puterii  în  mâinile  unei  persoane,  ale  unui  grup  de \npersoane  sau  ale  unei  instituții  și  așa  sperăm  să  rămână  pentru \ntotdeauna. \nMai târziu, în 2003, la momentul revizuirii, s-a avut în vedere \nnevoia fundamentală a României de a adera la structurile euroatlantice \nși de a se defini un destin european pentru societatea românească. \nFără  îndoială,  doamnelor  și  domnilor,  Constituția  nu  este \nperfectă,  iar  numeroasele  decizii  ale  Curții  Constituționale  i-au \nevidențiat vreme de 30 de ani și limitele și lipsurile. Cu toate acestea, \nmomentele  constituționale  autentice  pentru  revizuirea  Legii \nfundamentale trebuie să fie rezultatul unei nevoi sociale reale și să \nexprime  o  viziune  asupra  arhitecturii  statului,  construită  în  timp  și \n                                                                                             33                                                                                          \n     \nîmpărtășită de majoritatea cetățenilor. \nÎnchei spunându-vă că Partidul Național Liberal nu se teme \nde o revizuire a Constituției. PNL reafirmă angajamentul politic de a \ncontinua  construcția  statală  asumată  încă  de  la  înființarea  sa,  dar \natunci când va revizui Constituția nu va renunța la viziunea sa liberală \nasupra statului și asupra economiei. Liberalismul constituțional va fi \npromovat în continuare ca principiu de modernizare a statului român \nîn  era  digitalizării,  pentru  a  oferi  cetățenilor  cu  adevărat  un  stat \nfuncțional, bazat pe o economie liberă, pe domnia legii și pe respectul \ndrepturilor fundamentale. \nAșadar,  azi,  la  ceas  aniversar,  urăm  Constituției  noastre \nlongevitate  și  respect  din  partea  tuturor  –  cetățeni  și  întreaga  clasă \npolitică! \nVă mulțumesc. (Aplauze.) \nDomnul Florin-Vasile Cîțu: \nMulțumesc, doamnă senator. \nDin partea Grupurilor parlamentare ale USR, domnul senator \nRadu-Mihai Mihail. \nDomnul Radu-Mihai Mihail: \nMulțumesc, domnule președinte. \nDoamnelor și domnilor, \nSuntem  un  stat  care  derapează  spre  eșec  și  Constituția  din \n1991  nu  este  străină  de  ceea  ce  se  întâmplă.  Constituția  României \nmoderne, libere și prospere ar fi trebuit să înceapă cu punctul 8 de la \n                                                                                             34                                                                                          \n     \nTimișoara. Cu despărțirea conștientă și asumată de trecutul totalitar și \nde aceia care i-au făcut posibilă existența timp de o jumătate de veac. \nConstituția de la 1991 a venit după „Duminica orbului” din \n1990  și  a  consfințit  restaurația  foștilor  comuniști  și  securiști  din \nRomânia.  A  fost  scrisă  după  chipul  și  asemănarea  destinatarului  și \nautorului  –  Ion  Iliescu,  zis  și  comunist  cu  față  umană,  și  Antonie \nIorgovan, zis și comunist cu studii juridice. \nConstituția României validată la referendumul din decembrie \n'91 a fost scrisă de un președinte al Asociației Studenților Comuniști \ndin  Universitatea  București,  pentru  președintele  Uniunii  Tineretului \nComunist. \nAcum  30  de  ani  eram  reporter  la  Radio  Delta  și  eram  pe \nstradă și îi întrebam pe oamenii care mergeau foarte mândri să voteze \nConstituția, dacă au citit textul și de ce îl votează? Și răspunsul era \ncam același de la toți: „Păi, ne-a spus Ion Iliescu că e de bine”. \nUSR a apărut pentru că românii s-au săturat să le spună un \ntătuc și gașca lui ce să facă. (Aplauze. Vociferări.) \nAcum  oamenii  sistemului  tot  vorbesc  despre  schimbarea \nConstituției, astfel încât președintele să nu mai fie ales de români, ci \nde ei. (Vociferări.) \nOamenii fără chip vor ca funcția de președinte al românilor să \npoată fi scoasă la mezat și tranzacționată între grupurile parlamentare, \nmonedă de schimb în trocurile politice, departe de ochii lumii și de \nochii cetățeanului. \nUSR  a  apărat,  apără  și  va  apăra  statul  de  drept  și  valorile \n                                                                                             35                                                                                          \n     \ndemocrației liberale de toate încercările de a pune instituțiile statului, \noricare  ar  fi  ele...  (Vociferări.)  ...la  dispoziția  infractorilor,  a \nevazioniștilor, a hoților din bugetul de stat și a combinatorilor politici \ncare îi cauționează. (Vociferări.) \nȘi închei cu o ultimă remarcă. Antonie Iorgovan, părintele \nConstituției din '91, a fost, ca tot românul imparțial, expert în cadrul \nComisiei juridice constituționale și pentru drepturile omului din cadrul \nCFSN  și  independent,  dar  afiliat,  în  legislatura  '90-'92,  la  Grupul \nparlamentar al PNL, pentru ca apoi să treacă la PSD, demonstrând \nastfel multilateralismul FSN-ismului, așa cum îl vedem și astăzi. \nNu-i așa că de acolo de sus, de unde se află, Caragiale râde cu \ngura până la urechi? (Vociferări. Aplauze.) \nDomnul Florin-Vasile Cîțu: \nMulțumesc, domnule senator. \nDin  partea  Grupurilor  parlamentare  AUR,  domnul  George \nSimion. \nDomnul George-Nicolae Simion: \nMulțumesc frumos. \nA fost un referendum pentru modificarea Constituției, să fie \nspecificat  faptul  că  în  România  căsătoria  este  între  un  bărbat  și  o \nfemeie. Sper că nu vreți să modificați Constituția în sensul în care să îl \nluați pe domnul Cîțu legal de soție, da? (Vociferări.) \nNoi nu suntem de acord cu faptul că trebuie să se producă o \nfederalizare  sau  o  regionalizare  sau  cum  dorește  unul  sau  altul  din \n                                                                                             36                                                                                          \n     \npartidele și organizațiile non-guvernamentale care sunt în Parlament \nastăzi. Nici pentru punerea în acord cu anumite prevederi europene. \nNoi  credem  că  a  noastră  Constituție  este  foarte  bună.  Și  unele \nîncercări de încălcare a Constituției, cum a fost înlăturarea Avocatului \nPoporului, neconstituțională, au fost stopate. \nȘi dacă tot ne-ați dat niște timbre aici, în care sunt prevăzute \narticolele  fundamentale,  vedeți  că  pierdem  o  generație,  pentru  că \ndreptul la învățătură este asigurat. Din păcate, nu a fost asigurat de \nstatul  român,  prin  hotărâri  de  Guvern  care  sunt  aduse  aici,  în \nParlament  și  noi  doar  trebuie  să  le  ascultăm,  nici  măcar  nu  putem \ninterveni asupra stării de alertă. \nÎncetați  să  călcați  în  picioare  drepturile  fundamentale  ale \nromânilor și începeți să respectați Constituția! \nNu prin ședințe solemne faceți asta, ci respectând Constituția \nși eliminând orice formă de obligativitate asupra românilor! \nConstituția este bună. Trebuie susținută și trebuie apărată de \nuzurpatori, atât de aici, de la București, cât și de la Bruxelles! \nVă mulțumesc. (Aplauze.) \nDomnul Florin-Vasile Cîțu: \nMulțumesc. \nDomnul Tanasă. \nDomnul Dan Tanasă: \nDa. \nÎnaltpreasfinția Voastră, \n                                                                                             37                                                                                          \n     \nDomnule președinte al Camerei Deputaților, \nOnorați membri ai Guvernului, \nDoamnelor și domnilor senatori și deputați, \nArt.  3  al  Constituției  României  vorbește  despre  teritoriul \nRomâniei, care este inalienabil. \nDin  păcate,  în  ultimii  30  de  ani,  atât  PSD,  cât  și  PNL  și \nUDMR au permis vânzarea pământului României către străini, la un \nnivel demențial. \nDin  păcate,  suntem  poate  unici  în  lume,  ne-am  înstrăinat \npământul și am vândut, ne-am trezit într-o situație în care am permis, \nculmea, încălcarea art. 3 al Constituției României. \nArt. 12 vorbește de simbolurile naționale ale României. \nArt. 13 vorbește de limba națională, de limba română. \nEu  am  câștigat  câteva  zeci  de  procese  în  instanțele  din \nRomânia, prin care am încercat să impun respectarea limbii oficiale de \nstat. Și, din păcate, atât PSD, cât și PNL, ați tolerat timp de 30 de ani \natitudinile absolut inacceptabile ale UDMR atunci când vine vorba de \nsimboluri naționale și de limba oficială de stat în România. \nAți permis... ați permis – că plecați, domnule Kelemen Hunor \n–  ați  permis,  domnilor,  ca  în  Transilvania,  practic,  în  multe  zone, \nlimba maghiară să devină, practic, de facto limbă oficială de stat. Și \npermiteți în continuare, dragi colegi de la PSD și de la PNL! \nLimba oficială de stat nu este negociabilă cu nimeni! Și nici \nsimbolurile naționale! Acestea le puteți spune colegilor de la UDMR. \nȘi închei. \n                                                                                             38                                                                                          \n     \nArt. 47 vorbește despre faptul că: „Statul este obligat să ia \nmăsuri de dezvoltare economică și de protecție socială, de natură să \nasigure cetățenilor un nivel de trai decent”. \nÎn ultimii 30 de ani, modul în care PSD și PNL au înțeles să \nfacă  politică  în  România  ne  situează  pe  ultimele  locuri  la  ceea  ce \nînseamnă nivel de trai. Ultimele locuri în Europa. \nȘi, mai mult decât atât, modul în care PSD și PNL au făcut \npolitică în ultimii 30 de ani a dus la situația absolut inacceptabilă în \ncare peste 3,5 milioane de români au fugit de aici, de pe acest pământ. \nI-ați fugărit voi. Și, din păcate, în ultimii 4 ani, nici USR nu s-a lăsat \nmai prejos. \nMulțumesc. (Aplauze.) \nDomnul Florin-Vasile Cîțu: \nMulțumim. \nDomnul deputat Ciubuc. \nDomnul Ciprian Ciubuc: \nDomnule președinte al Senatului, \nDomnule președinte al Camerei Deputaților, \nDomnule președinte Constantinescu, \nStimați colegi, \nStimați invitați, \nEu am să vorbesc scurt. \nȘi am să vorbesc de art. 16 - cetățenii români sunt egali în \nfața legii. \n                                                                                             39                                                                                          \n     \nStimați colegi, \nNu  suntem  astăzi  în  măsură  să  respectăm  art.  16.  De  ce? \nPentru  că  pe  baza  ordonanțelor  de  urgență  și  a  stării  de  alertă, \ndrepturile  românilor  nu  sunt  respectate.  Avem  6  articole  din \nConstituție – domnule președinte al Curții Constituționale, puteți să \nconfirmați sau infirmați – care sunt călcate în picioare pentru că avem \no stare de alertă neconstituțională și măsuri restrictive aberante. \nVin de la întâlnirea care a avut loc săptămâna trecută, de la \nDelegația Adunării Parlamentare a Francofoniei, unde – vreau să vă \nspun un lucru foarte important și vă rog să fiți atenți cu toții – am fost \nadunați mai mulți parlamentari din Parlamentul României, care facem \nparte din Delegație, inclusivi parlamentari din toate țările francofone, \nni s-au ținut lecții de modificare a Constituției, sub motiv de COVID \nși sub motiv de pandemie. Din Parlamentul belgian ni s-a transmis, \ntrebuie  să  modificăm  Constituția  după  modelul  Luxemburg,  să \nomogenizăm  Constituția.  Inclusiv  toate  țările  care  fac  parte  din \nUniunea Europeană. \nDe asemenea, ni s-a vorbit despre suspendarea Parlamentelor \nnaționale. (Vociferări.) \nNi s-a vorbit de suspendarea Parlamentelor naționale. \nMă  bucur  că  colegii  de  la...  antevorbitorii  mei  au  vorbit \ndespre modificarea Constituției. \nStimați colegi, \n Nu putem să modificăm Constituția, să o omogenizăm dacă \nnu ne întoarcem la popor. \n                                                                                             40                                                                                          \n     \nAm  susținut  și  în  Parlamentul  din  Albania,  la  Adunarea \nParlamentară a Francofoniei, susțin și de aici – cum vă veți uita în \nochii  copiilor  dumneavoastră  sau  în  ochii  românilor  dacă  vom \nmodifica Constituția și vom omogeniza Constituția după Constituția \ndin Luxemburg... (Vociferări.) ...sub motiv de COVID și sub motiv de \npandemie? \nAm  numărat,  de  19  ori  s-a  vorbit  de  cuvântul  „control”. \nControlul  pandemiei,  nemijlocit,  controlul  oamenilor.  Nu  putem \ncontrola  pandemia  dacă  nu  putem  controla  mișcarea  oamenilor  în \nEuropa și în statul național. \nOameni buni, \nStimați colegi, \nMă adresez și românilor și dumneavoastră. \nSă vă ferească Dumnezeu de o revoltă populară! \nCum  le-am  spus  și  francezilor  din  Parlamentul  din  Albania, \nromânii nu sunt ca francezii, să iasă o lună, două, trei, o lună, 10 luni la \nproteste. Românii au ieșit 9 zile și Ceaușescu a dispărut. \nNoi avem o istorie de comunism. Știm că aceste restricții care ni \nse  impun  în  Parlamentul  național  vin  doar  să  îngrădească  drepturi  și \nlibertăți și nu măsuri ca să controlăm pandemia! \nNu putem să suspendăm drepturile noastre fundamentale conform \nConstituției și să modificăm Constituția fără să ne întoarcem la popor! \nDe  aceea,  vă  rog  pe  toți  să  conștientizați  că  pentru  orice \nmodificare a Constituției trebuie să fie direct întrebat și poporul român, și \noamenii care ne-au ales. \nVă mulțumesc. \n                                                                                             41                                                                                          \n     \nȘi sunt încrezător că dumneavoastră veți reflecta la ce am vorbit \nastăzi aici. \nPuteți să-i întrebați și pe colegii dumneavoastră care au fost în \nParlamentul din Albania, să vă confirme acest lucru. \nMulțumesc. (Aplauze.) \nDomnul Florin-Vasile Cîțu: \nMulțumim. \nVă  garantăm  că  orice  modificare  se  va  face  doar  prin \nreferendum, deci mergem la popor. \nGrupul parlamentar al UDMR, domnul Csoma Botond. \nDomnul Csoma Botond: \nOnorați invitați, \nDoamnelor și domnilor deputați, \nRomânia  a avut o experiență totalitară cruntă sub regimul \ncomunist, mai ales în „Epoca de Aur”, sub Ceaușescu. Iar dacă luăm \nîn considerare acest lucru cred că adoptarea Constituției în anul 1991 a \nfost  un  pas  foarte  important  pe  drumul  făuririi  unei  societăți \ndemocratice, după decenii lungi de totalitarism. \nSigur, acea Constituție, Constituția de la 1991, a reflectat atât \nmomentul  politic,  cât  și  majoritatea  parlamentară  existentă  sau \nmajoritatea din Adunarea Constituantă, dar a reflectat și acea euforie, \npentru că oamenii în sfârșit erau liberi și puteau să-și spună opinia \nliber în această țară și nu sosea  mașina neagră dimineața să-i ducă \nundeva. \nȘi cred că a fost un moment foarte important, din acest punct \n                                                                                             42                                                                                          \n     \nde vedere. \nS-a  mers  pe  ideea  unei  –  cred  eu  –  unei  republici \nsemiprezidențiale, care nu e similară nici cu Franța, nici cu Statele \nUnite. Sunt niște deosebiri importante.  \nÎn Statele Unite nu există premier.  \nÎn Franța, premierul este subordonat președintelui.  \nLa  noi,  premierul  nu  este  subordonat,  dar  președintele \ndesemnează candidatul la funcția de premier. \nȘi dacă ne uităm, în ultimii 15 ani a existat un conflict major \nîn sânul puterii executive, mai ales când vorbim politic de coabitare \nîntre președinte și premier. \nȘi cred că acest conflict permanent care a existat în puterea \nexecutivă nu a făcut cinste României. \nȘi,  din  acest  punct  de  vedere,  cred  că  avem  nevoie  de  o \nmodificare a Constituției. Să lămurim anumite chestiuni, nu numai în \nsânul puterii executive, putem vorbi și de Parlament. \nNoi  propunem  să  menținem  sistemul  bicameral,  dar  cu \natribuții  separate,  pentru  Senat  și  Camera  Deputaților,  și  ne  putem \ngândi  și  la  un  sistem  distinct  de  alegere  a  Senatului  și  a  Camerei \nDeputaților. \nSigur că prin Constituția de la 1991 s-a instituit și un sistem \nde checks and balances, acest mecanism de protecție și echilibru care \nîn  multe  cazuri  a  funcționat,  în  multe  cazuri  nu  a  funcționat.  De \nexemplu, când președintele României, în foarte multe cazuri, cred eu \nși  credem  noi,  de  la  UDMR,  indiferent  cine  a  fost  președintele \n                                                                                             43                                                                                          \n     \nRomâniei, și-a depășit atribuțiile constituționale, neavând o activitate \nde  mediere,  ci  având  o  activitate  eminamente  politică,  în  anumite \nmomente, în această țară. \nSigur, trebuie să aducem în discuție și statutul minorităților, \nstatutul minorităților din România. \nPoate ați citit și dumneavoastră că în anumite documente pe \ncare  România  le-a  adoptat,  atât  în  CSAT  sau  în  alte  instituții, \nminoritățile  naționale  de  multe  ori  reprezintă  un  factor  de  risc  la \nadresa securității naționale. \nCred că după 30 de ani a venit timpul ca să existe o relație de \nîncredere între statul român și  minoritățile naționale care trăiesc pe \nteritoriul statului român. Și, în această privință, s-ar impune, stimați \ncolegi,  ca  minoritățile  naționale  să  devină  factori  constitutivi  ai \nstatului român. Cred că după 30 de ani și în România se poate realiza \nacest lucru. \nDacă vorbim de modificarea Constituției, cred că o reașezare \nîn  sânul  puterii  executive  am  putea  realiza  și  prin  trecerea  la  o \nrepublică parlamentară. \nNu aș dori să intru în detaliu acum, ce înseamnă o republică \nparlamentară,  dar  vreau  să  vă  supun  atenției  următorul  aspect  -  în  \nUniunea  Europeană,  în  majoritatea  țărilor  membre,  există  republică \nparlamentară. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule deputat. \n                                                                                             44                                                                                          \n     \nDin  partea  Grupului  parlamentar  al  minorităților  naționale, \ndomnul deputat Cătălin-Zamfir Manea. \nDomnul Cătălin-Zamfir Manea: \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nStimate domnule președinte Constantinescu, \nDomnule președinte al Curții Constituționale, \nStimați reprezentanți ai Corpului diplomatic, \nDoamnelor și domnilor senatori și deputați, \nAstăzi România aniversează Ziua Constituției și împlinirea a \n30 de ani de la referendumul din 8 decembrie 1991, prin care a fost \naprobată Legea fundamentală, moment care a marcat opțiunea fermă a \nnațiunii române pentru un regim de guvernare democratic. \nPrin adoptarea Constituției României s-au pus bazele statului \nde drept și ale democrației constituționale. \nÎn anul 2003, Constituția a fost revizuită, construcția sa fiind \nconsolidată și adaptată la evoluțiile statului de drept, ale societății și la \nnoul context euroatlantic. Atunci, în anul 2003, noi, cei din Grupul \nparlamentar  al  minorităților  naționale,  am  fost  primii,  de  aici,  din \nParlament,  care  am  propus  o  serie  de  modificări  majore  ale \nConstituției,  precum:  regim  parlamentar;  Legea-cadru  pentru \nminorități, care, de altfel, este prevăzută în Constituția României la \ncategoria de legi organice și care, din păcate, nu a fost încă adoptată; \nlimitarea  ordonanțelor  de  urgență;  regândirea  organizării \n                                                                                             45                                                                                          \n     \nadministrativ-teritoriale;  organizarea  Senatului  ca  și  Cameră  a \nRegiunilor; echilibrarea puterilor în stat. \nDin  păcate,  propunerile  noastre  făcute  în  acel  an  au  fost \nrespinse de parlamentarii dumneavoastră de atunci. Menționez, au fost \nrespinse. \nDe  subliniat  este  faptul  că  în  prezent,  la  nivelul  Uniunii \nEuropene, din cele 27 de state, 17 dintre ele au regim parlamentar. \nAșadar,  marea  majoritate  a  statelor  membre  din  Uniunea \nEuropeană funcționează ca republici parlamentare. \nParlamentul  României  trebuie  să  aibă  mai  multă  putere \npentru că, stimați colegi, potrivit art. 61 din Constituție, Parlamentul \neste  organul  reprezentativ  suprem  al  națiunii  române  și  unica \nautoritate legiuitoare a țării. \nStimați colegi, \nConstituția României este consfințită prin voința suverană a \npoporului și reprezintă un set de principii și norme fundamentale care \nse adresează în egală măsură autorităților statului și cetățenilor săi. \nFuncționarea  instituțiilor  statului,  garantarea  drepturilor  și \nlibertăților individuale și derularea în ansamblu a întregii vieți a unei \nnațiuni își au originea în textele înscrise în Constituție. \nDe  aceea,  Constituția  României  poate  fi  cartea  sacră  a \nexistenței  noastre,  iar  aniversarea  ei  astăzi  constituie  o  adevărată \nsărbătoare. \nConstituția țării trebuie respectată, nu doar în litera, ci și în \nspiritul  ei,  destinatarii  săi  având  obligația,  nu  doar  morală,  ci  și \n                                                                                             46                                                                                          \n     \nconstituțională,  de  loialitate  constituțională  și  de  interpretare  a \nnormelor sale cu bună-credință. \nAplicarea principiului controlului constituționalității legilor a \ncondus  la  înființarea  Curții  Constituționale,  care,  așa  cum  s-a  mai \nprecizat de la această tribună, în cursul ședinței solemne, reprezintă \ngarantul supremației Constituției. \nSensul  existenței  Constituției  României  constă  în  apărarea \nvalorilor fundamentale înscrise în Legea fundamentală. \nDacă  nu  este  în  mod  activ  și  efectiv  apărată,  Constituția \nRomâniei riscă să fie redusă la un set de principii și norme de drept \nfrumoase,  nobile,  dar  invalide,  lipsite  de  orice  valoare  și  forță,  iar \natunci  când  Constituția  nu  este  respectată  sunt  puse  sub  semnul \nincertitudinii construcția democratică a statului și întreaga sa ordine de \ndrept. \nOrice popor, pentru a fi puternic, trebuie să-și iubească și să-\nși apere Constituția pentru că aceasta îi aparține și îl reprezintă. \nConstituția României conferă un sens comunității politice. \nNu  în  ultimul  rând,  Constituția  consfințește  garanția \ndezvoltării  normale  a  societății  noastre  împotriva  oricărei  forme  de \ntotalitarism, intoleranță, discriminare și populism. \nGrupul parlamentar al minorităților naționale se va implica în \nprocesul de revizuire a Constituției și, ca de fiecare dată, va propune și \nva susține măsuri care să consolideze democrația și care să contribuie \nla  apărarea  drepturilor  și  libertăților  fundamentale  ale  tuturor \ncetățenilor săi. \n                                                                                             47                                                                                          \n     \nSă nu uităm, stimați colegi, că minoritățile naționale au avut \nun rol extrem de important în construcția statului român. \nÎn încheiere, aș vrea să vă reamintesc că potrivit art. 4, care \nprevede, și nu „vorbește”, așa cum am mai auzit de la această tribună, \nRomânia este patria comună și indivizibilă a tuturor cetățenilor săi, \nfără deosebire de rasă, de naționalitate sau de apartenență etnică. \nLa mulți ani Constituției României! \nLa mulți ani, România! \nLa mulți ani tuturor cetățenilor acestei țări! \nMulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  deputaților  și  senatorilor  neafiliați,  doamna \nsenator Diana Iovanovici-Șoșoacă. \n                                                                                             48                                                                                          \n     \nDoamna Diana Iovanovici-Șoșoacă: \nMulțumesc. \nAm asistat aici, am  înțeles, la o ședință solemnă prin care \naniversăm Constituția României. \nN-am  auzit  pe  niciunul  dintre  noi spunând  la  mulți  ani  de \nSfântul Nicolae tuturor sărbătoriților de astăzi! La  mulți ani, popor \nromân, pentru Sfântul Nicolae! (Aplauze.) \nCei care nu aplaudați – probabil că vă trebuie o nuia pentru \nSfântul  Nicolae!  Pentru  că  suntem  aici  creștini  din  toate  timpurile! \nPentru că respectăm drepturile tuturor! \nAsistăm  astăzi  la  o  așa-zisă  aniversare  a  Constituției \nRomâniei,  că  nu  am  auzit  aici  decât  denigrări  ale  Constituției \nRomâniei și solicitări de schimbare. \nCum poți să aniversezi? E ca și când aniversezi 30 de ani de \ncăsătorie și anunți divorțul. \nAsta  ați  făcut  astăzi,  ați  pângărit  Constituția  României,  pe \ncare ar trebui să o cunoașteți cu toții! \nA existat un jurnalist în foaier, care, în urmă cu câteva luni – \nRafaelo Varga –, v-a întrebat pe cei mai mulți dintre dumneavoastră, \ndacă ați citit Constituția României? Cei mai mulți ați spus nu, nu am \navut timp. \nÎn schimb, vă aflați aici, în fabrica de legi a României, unde \nConstituția este Biblia românului. Mai presus de Constituție nu este \ndecât Dumnezeu și Biblia. Atât! \nDe 30 de ani încălcați pas cu pas Constituția României! \n                                                                                             49                                                                                          \n     \nÎn ultimii 2 ani, ați omorât-o! Ați adoptat Legea nr. 136/2020 \nși  Legea  nr.  55/2020,  care  încalcă  prevederile  art.  53  alin.  (2)  din \nConstituția României întrucât anulează efectiv existența drepturilor și \nlibertăților fundamentale. \nAstăzi, de Sfântul Nicolae și ziua acestei ședințe solemne, în \ncare văd că cea mai mare parte a Guvernului a plecat, mulți invitați au \nplecat,  domnul  președinte  nu  participă  pentru  că  nu  îi  place  să \nparticipe  la  astfel  de  evenimente,  cinste  domnului  Constantinescu, \nfostul  președinte,  că  a  venit!  Vine  tot  timpul.  Felicitări,  domnule \npreședinte! (Aplauze.) \nAșa se respectă poporul și Parlamentul! \nCinste tuturor care ați venit! \nCelorlalți, o nuia de la Sfântul Nicolae! \nTot  pe…  vă  spun  că  de  25  de  ani  lucrez  cu  Constituția \nRomâniei. \nPână și cel mai tânăr avocat, procuror, judecător, jurist știe \nConstituția României! \nAvând în vedere că nu o cunoașteți și o pângăriți chiar de \nziua ei, nu mă mai miră faptul că v-ați bătut joc de ea, mai ales în \nultimii 2 ani. \nAtâta  timp  cât  mai  există  câțiva  avocați,  și  juriști,  și \njudecători și procurori care își fac treaba în această țară, peste voința \ndumneavoastră, Constituția României mai are o șansă! \nDe 30 de ani - spuneți că o respectați? - n-ați respectat nimic! \n                                                                                             50                                                                                          \n     \nArt. 47 - traiul decent. Sunt peste 30% din români care trăiesc \nsub pragul sărăciei! 70% din români trăiesc în sărăcie! \nUnde,  cine  a  plătit  vreodată  pentru  încălcarea  Constituției \nRomâniei? \nConstituția  României,  stimați  domni  care  râdeți  și  vorbiți, \naici, în primele bănci! \nV-am urmărit pe toți! N-ați avut bunul-simț să vă ascultați \nniciodată în tăcere unii pe alții! Este chestiune de educație! Eu am stat \nși  v-am  ascultat,  indiferent  că  am  fost  sau  nu  de  acord  cu \ndumneavoastră, sunt cei 7 ani de acasă! \nNu  puteți,  în  ditai  Parlamentul  României,  Legislativul \nRomâniei, să vă comportați în felul acesta și să nu vă ascultați, să vă \nacordați măcar șansa de drept la liberă exprimare și la opinie! \nDar  nici  nu  putem  să  acceptăm  să  venim  la  aniversarea \nConstituției în care toți cereți schimbarea Constituției! Pentru că pe \naceastă Constituție ați jurat în acest mandat, nu să o schimbați, ci să o \nrespectați! \nNu este posibil ca această Constituție care v-a adus aici cu \ntoate drepturile pe care le aveți și obligațiile adiacente să fie încălcată \nde voi, să cereți să fie schimbată! De ce? În condițiile în care nici \nmăcar pe aceasta nu o respectați! \nDomnul Florin-Vasile Cîțu: \nMulțumim, doamnă senator. \nDoamna Diana Iovanovici-Șoșoacă: \n                                                                                             51                                                                                          \n     \nImediat, mai am… conchid acum. \nI-am  cerut  Sfântului  Nicolae  să-mi  dea  un  cadou  pentru \naniversarea Constituției României. Asta mi-a lăsat! Este o botniță prin \ncare… (Aplauze.) …Constituția, drepturile și libertățile fundamentale \nau fost anulate de către Parlament, de către Președinte și Guvern! \nȘi rog aici reprezentantul Curții Constituționale să aibă mai \nmult curaj, așa cum a avut în Decizia nr. 457/2020, pct. 68, în care au \nmenționat  că  starea  de  alertă  încalcă  statul  de  drept,  este  creată \nartificial  și  nu  există  fundament  constituțional  pentru  existența \nacesteia! \nTrăiască România liberă! \nTrăiască dreptul la liberă exprimare! \nJos botnița! (Aplauze.) \nDomnul Florin-Vasile Cîțu: \nMulțumim. \nDin  partea  Grupului  parlamentar  al  USR,  domnul  deputat \nMihai-Alexandru Badea. \nDomnul Mihai-Alexandru Badea: \nStimați membri ai Parlamentului, \nDistinși invitați, \nOnorată asistență, \nConstituția din 1991 este cea de-a șaptea lege fundamentală \npropriu-zisă a României, într-o istorie de 155 de ani, care a început în \n1866, sub domnitorul Carol I. \n                                                                                             52                                                                                          \n     \nÎn pofida criticilor care i-au fost aduse, unele bine întemeiate, \nactuala  Constituție  a  reprezentat  o  realizare  importantă,  având  în \nvedere contextul intern și internațional în care a fost adoptată. Într-o \nperioadă  în  care  alte  state  din  regiune  alegeau  să-și  revizuiască \nconstituțiile comuniste, statul român își elabora o lege fundamentală \ncu  totul  nouă,  dând  astfel  mesajul  a  ceea  ce  ar  fi  trebuit  să  fie \ndespărțirea completă de vechiul regim. \nÎn cei 30 de ani de existență s-au consumat nu mai puțin de 7 \ninițiative de revizuire, dintre care doar cea din 2003 a avut succes și \nne-a permis aderarea la NATO și Uniunea Europeană. \nCea de-a opta, cunoscută sub denumirea de „Fără penali în \nfuncții publice”, se află încă în desfășurare, după ce a primit votul \nunanim al Camerei Deputaților, anul trecut. \nChiar  dacă  n-a  existat  suficientă  voință  politică  pentru \norganizarea referendumului, odată cu alegerile parlamentare, continuu \nsă sper că Senatul va adopta acest proiect și că va alege un moment \nfavorabil care să permită întrunirea cvorumului necesar. Ar fi pentru \nprima dată când o constituție a României este revizuită la inițiativa \ncetățenilor români. \nSă nu ratăm șansa de a scrie această pagină de istorie! \nVă mulțumesc. (Aplauze.) \nDomnul Florin-Vasile Cîțu: \nMulțumim. \nTot din partea Grupului parlamentar al USR, domnul deputat \nAndrei-Răzvan Lupu. \n                                                                                             53                                                                                          \n     \nDomnul Andrei-Răzvan Lupu: \nDomnule președinte al Senatului, \nDomnule președinte al Camerei Deputaților, \nDomnule președinte al Curții Constituționale a României, \nStimați membri ai Corpului diplomatic, \nStimați reprezentanți ai cultelor religioase, \nDoamnelor și domnilor parlamentari, \nSuntem  aici  pentru  a  marca  un  moment  special  din  istoria \nnoastră, adoptarea Constituției în 1991, și îmi pare rău că unii dintre \ncolegii noștri au uitat acest lucru. \nPentru  mine,  a  vorbi  despre  Constituția  României  are  o \nsemnificație specială pentru că, pe de o parte, acest act vital pentru \ndemocrația noastră are o vârstă care o depășește pe a mea. \nPe de altă parte, ca absolvent de drept și cadru didactic în \ndomeniul  dreptului  constituțional,  este  o  onoare  să  pot  discuta, \ndezbate  și  construi  o  carieră  aici,  alături  de  dumneavoastră,  în \nParlamentul  României,  care  Parlament  își  trage  seva  și  relevanța \ninstituțională din chiar Constituția României. \nSunt deputat al USR și spun asta pentru că probabil această \netichetă înseamnă astăzi că ne găsim în dezacord politic cu majoritatea \nparlamentară. E un dezacord generațional și un dezacord de viziune \npolitică asupra viitorului nostru comun. \nDar  în  ciuda  acestor  disonanțe  și  în  ciuda  acestor  viziuni \ncontradictorii, precum și ca persoană care a susținut nevoia de a aduce \n                                                                                             54                                                                                          \n     \nschimbări  majore  actualei  Constituții,  aș  vrea  să  punctez  partea \nmeritorie a actualei Legi fundamentale. \nSe vede foarte clar din textul Constituției actuale teama de \ndictatură a celor care au redactat-o. Și este de înțeles că la începutul \nanilor '90 cei care au redactat-o erau încă plini de amintirile perioadei \ncomuniste. Cred că această teamă a reușit să creeze mai mult echilibru \nîntre puterile statului, care ne-a salvat de dorința unor oameni politici \nde a câștiga mai multă putere decât ar fi trebuit. \nPrecauțiile  părinților  actualei  Constituții  au  favorizat  poate \nunele blocaje instituționale, dar, slavă Domnului, ne-au salvat astăzi \nde a fi alături de unele state iliberale, cum sunt cazuri în estul Europei. \nDar  cum  timpul  lucrează  neîndurător,  trebuie  să  vedem  și \nnevoia de schimbare. \nExistă puncte importante în care trebuie să clarificăm starea \nactuală. Și aș enumera doar câteva: \n- Reforma Curții Constituționale; \n- Reducerea numărului de parlamentari și a modului în care \nlucrează Parlamentul; \n-  Clarificarea  raportului  dintre  legislația  europeană  și  cea \nnațională, inclusiv Constituția; \n-  Și,  bineînțeles,  introducerea  Proiectului  „Fără  penali  în \nfuncții publice” în corpul Constituției. \nMai  sunt  și  altele,  desigur,  dar  cred  în  înțelepciunea  celor \ncare  vor  face  parte  din  structura  parlamentară  ce  se  va  ocupa  de \nrevizuirea Constituției. \n                                                                                             55                                                                                          \n     \nNoi, Grupul USR, suntem pregătiți pentru această provocare \npe care orice om politic ar trebui să o trateze cu maximă preocupare. \nEste  un  moment  important  din  istoria  statului  român,  a \ninstituțiilor sale și, mai presus de orice, a cetățenilor țării. \nSper că dincolo de ceea ce ne separă generațional sau politic, \nsă putem lucra împreună pentru un scop care transcende partidele și \ngenerațiile din care facem parte. \nAvem nevoie, după 30 de ani de la adoptare și după 18 ani de \nla singura sa revizuire, de o constituție reformată. \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nȘi, din partea Grupului parlamentar al PNL, domnul deputat \nIoan Cupșa. \nDomnul Ioan Cupșa: \nDomnilor președinți ai Camerelor Parlamentului, \nOnorați invitați, \nDomnule președinte Emil Constantinescu, \nDoamnelor și domnilor, \nSe  împlinesc  în  aceste  zile  30  de  ani  de  la  adoptarea \nConstituției din anul 1991, un act politic de o importanță covârșitoare \npentru  noi.  Un  act  care  a  însemnat  ruperea  definitivă  de  regimul \npolitic stabilit în anul 1945 în România. Ruperea de organizarea de \n                                                                                             56                                                                                          \n     \nstat care, prin relațiile sociale impuse, ne-a chinuit, ne-a nefericit pe \nnoi, românii. \nÎnainte de a continua însă, dați-mi voie să citez din spusele \nmarelui filosof idealist, Hegel – „Fiecare țară are Constituția care i se \npotrivește”. \nConstituția din anul 1991 este opera Comisiei constituționale, \nprecum  și  a  unui  Parlament  transformat  în  Adunare  Constituantă. \nParlamentari sprijiniți de experți în drept constituțional au reușit să \nadopte  Legea  fundamentală.  Merită  respectul  nostru  pentru  acest \nlucru. \nDemersul lor este unul criticabil, este imperfect, dar să nu \nuităm că această constituție, Constituția din anul 1991, ne-a fost nouă \nutilă. \nA  devenit  o  obișnuință  să  identificăm  Constituția  folosind \nexpresia  „lege  fundamentală  a  unui  stat”.  Statul  și  Constituția  se \ncondiționează reciproc. \nDin punct de vedere istoric, în statul român, să nu uităm, în \nmai puțin de 70 de ani am avut parte de 6 constituții – 1923, 1938, \n1948, 1952, 1965, 1991 -, precum și o revizuire, ulterior, în anul 2003. \nO fi bine? \nPermiteți-mi, în ceea ce privește aprecierea constituțiilor pe \ncare noi în epoca modernă a statului le-am avut, să citez din cel care \neste de neuitat, Petre Țuțea, care, cu stilul său inconfundabil, afirma: \n„Constituția liberală din 1923 nu e o operă, e o capodoperă. Un rege \n                                                                                             57                                                                                          \n     \nputernic, înfășurat într-un stat al normelor liberale: separația puterilor \nși libertăți câte dorește nea Niță (...)”. \nSuntem datori să respectăm Constituția în spiritul ei. De ce în \nspiritul ei? Pentru că deseori – și aici aveți cu toții această experiență – \nnormele pe care le punem noi în pagină sunt departe de perfecțiunea \nlimbajului juridic de care ar trebui să dea dovadă. \nSpiritul Constituției - principii, idei, elemente de bază care \nsunt necesare, pe care întreaga noastră viață socială se construiește, \nașadar, aceste principii trebuie înțelese și trebuie însușite. \nSunt dator să spun astăzi – interpretarea și aplicarea normelor \nconstituționale  de  către  reprezentanții  puterilor  în  stat,  de  către \nreprezentanții instituțiilor de rang constituțional au avut suficient de \nmulte sincope în ultimii ani. \nPe  de  o  parte,  au  existat  prea  multe  conflicte  juridice  de \nnatură constituțională. Poate nu din cauza imperfecțiunii legii, cât mai \nmult din cauza abuzului prin care cei care vremelnic au fost sau sunt \nputere în stat au înțeles să aplice normele constituționale. \nSă nu uităm, am adoptat prea multe acte normative care nu \nrespectă rigoarea constituțională. \nPe  de  altă  parte,  deciziile  pe  care  le-a  pronunțat  Curtea \nConstituțională a României sunt contradictorii deseori. Contradictorii \nîntr-o  perioadă  relativ  scurtă  de  timp.  Ceea  ce  înseamnă  că \nfuncționează  imperfect  Curtea  Constituțională  a  României,  garantul \nsupremației Constituției. \n                                                                                             58                                                                                          \n     \nExpresia  „este  constituțional  dacă...”,  care  se  regăsește  în \nprea  multe  decizii  ale  Curții  Constituționale,  a  transformat  uneori \nCurtea Constituțională a României într-un legiuitor ad-hoc. \nConstituția este imperfectă, imperfecte sunt legile pe care noi \nle adoptăm, este un fapt. \nMorbul perimării există cuprins în fiecare lege pe care noi am \nadoptat-o. De fiecare dată trebuie să adaptăm legile, modificându-le, \nașa cum și Constituția se impune probabil să o modificăm. Pentru că \nsituația economică, socială, politică, atât internă, cât și internațională, \nse modifică în timp ce noi vorbim. \nConstituția este fundament al întregului sistem de drept. Este \ncheie de boltă a organizării și funcționării statului nostru. \nConstituția este legea scrisă cu majuscule. Lege care are drept \nscop  ultim  apărarea  demnității  omului,  apărarea  drepturilor, \nlibertăților  fundamentale  și,  atenție,  stabilirea  obligațiilor  esențiale. \nToate acestea împreună ne definesc pe noi ca oameni. \nConstituția este mijloc, și nu scop în sine. \nCeea ce trebuie cu adevărat să ne  preocupe este ca  pentru \nviitor Constituția să fie fundamentul dezvoltării națiunii noastre. Să fie \nfundamentul mai binelui viitor al fiecăruia dintre noi. \nSă  ne  dea  Dumnezeu  înțelepciunea  să  identificăm  valorile \nfundamentale! Acele valori care ne permit nu doar să supraviețuim ca \noameni,  ca  cetățeni  ai  României,  ci  care  ne  ajută  să  trăim  demn.  \nCele care ne ajută să ne găsim fericirea. Să le protejăm și să construim \nfolosindu-ne de ele Legea fundamentală. \n                                                                                             59                                                                                          \n     \nConstituția este o lucrare pentru prezent, dar în mod special \nConstituția  este  o  lucrare  pentru  viitor.  Constituția  trebuie  să  fie  o \nprivire aruncată în viitor. În viitorul națiunii noastre. \nDar pentru ca toate acestea să devină realitate trebuie să luăm \naminte că nu avem nevoie de nimic altceva decât de un proiect de țară. \nNu  avem  nevoie  de  o  abstracțiune,  nu  avem  nevoie  de  o  operă \nformală, avem nevoie de Constituția noastră. \nȘi dați-mi voie, la sfârșit, să citez dintr-un înțelept care acum \nmai bine de 200 de ani înțelegea acest lucru și încerca să ne învețe și \npe noi. \nJoseph de Maistre ne spunea - „O constituție care este făcută \npentru  toate  națiunile  nu  este  făcută  pentru  niciuna,  e  o  pură \nabstracțiune, e o operă școlărească făcută pentru a exersa spiritul (...)”. \nLa mulți ani, România! \nO zi bună, români! \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nVă mulțumesc, stimați colegi, pentru participare. \nPermiteți  să  declar  închisă  ședința  solemnă  comună  a \nSenatului și Camerei Deputaților. \nVă mulțumesc. \n \nȘedința s-a încheiat la ora 14.46. \n \n "
    },
    "10": {
        "start_text": "Domnul Nicolae-Ionel Ciucă  :",
        "start_index": -1,
        "end_text": "Domnul Florin-Vasile Cîțu:",
        "end_index": -1,
        "text": "                                                              1                                                                                          \n     \n06 decembrie 2021 – ședință comună \n \n \nS U M A R \n \n1.  Alocuțiuni dedicate aniversării a 30 de ani de  2. \nla adoptarea Constituției în vigoare de către Adunarea \nConstituantă. \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n                        S T E N O G R A M A \nședinței solemne comune a Camerei Deputaților și Senatului  \ndin data de 6 decembrie 2021 \n \n \nȘedința a început la ora 13.03. \nLucrările ședinței au fost conduse de domnul senator Florin-\nVasile Cîțu, președintele Senatului, asistat de domnul senator Sorin \nLavric,  secretar  al  Senatului,  și  de  doamna  deputat  Alexandra \nPresură, secretar al Camerei Deputaților.  \nDin  prezidiu  a  făcut  parte  și  domnul  deputat  Ion-Marcel \nCiolacu, președintele Camerei Deputaților. \nDomnul Florin-Vasile Cîțu: \nBună ziua! \nStimați colegi,  \nHaideți să începem ședința! \nAstăzi avem ședința solemnă a... \nSe așază oamenii...? \nStimați colegi,  \nVă rog să vă așezați, să începem ședința! \nAstăzi avem ședința solemnă comună a Senatului și Camerei \nDeputaților  dedicată  aniversării  a  30  de  ani  de  la  adoptarea \nConstituției în vigoare de către Adunarea Constituantă. \n                                                                                             3                                                                                          \n     \nDomnule președinte al Camerei Deputaților,  \nDomnule prim-ministru, \nDomnilor foști președinți ai României,  \nDoamnelor și domnilor miniștri, \nDomnule președinte al Curții Constituționale,  \nStimați membri ai Corpului diplomatic, \nPreafericirea Voastră,  \nÎnaltpreasfinția Voastră, \nDoamnelor și domnilor deputați, \nStimați invitați,  \nOnorată asistență, \nVă  rog  să-mi  permiteți  să  declar  deschisă  ședința  solemnă \ncomună dedicată aniversării a 30 de ani de la adoptarea Constituției în \nvigoare de către Adunarea Constituantă.  \nVă invit să ascultăm Imnul național al României. \n(Se intonează Imnul național „Deșteaptă-te, române!”.) \nDomnul Ion-Marcel Ciolacu:  \nInvit la tribună pe domnul Florin Cîțu, președintele Senatului \nRomâniei. \nDomnul Florin-Vasile Cîțu: \nBună ziua! \nDoamnelor și domnilor parlamentari, \nStimați invitați,  \nDistinsă asistență, \n                                                                                             4                                                                                          \n     \nSe împlinesc trei decenii de la intrarea în vigoare, în urma \naprobării  prin  referendumul  național  din  decembrie  1991,  a \nConstituției României. Atunci, din punct de vedere constituțional, ne-\nam despărțit de o epocă sumbră a istoriei țării noastre, în care regimul \ncomunist totalitar a încălcat sistematic cele mai elementare drepturi \nale  românilor.  Reacția  poporului  nostru  a  fost  reprezentată  de \nevenimentele care s-au desfășurat în perioada 16-22 decembrie 1989, \ncare au început la Timișoara, și pe care eu vreau să le amintesc în mod \nspecial,  pentru  că  am  această  datorie.  A  fost  deschisă  calea  către \ndemocratizarea României și către statul de drept. Am înaintat greu, dar \npe o traiectorie ireversibilă, pe care românii au dovedit că sunt gata să \no apere prin vot, dar și prin proteste democratice. \nStimați colegi, \nPentru mine este o mare onoare să reprezint astăzi Partidul \nNațional  Liberal  la  o  dezbatere  care  nu  poate  ocoli  tradiția \ndemocratică a acestei țări. Ideea unei guvernări democratice face parte \ndin gena PNL. Constituția din 1866 a purtat amprenta gândirii politice \nliberale,  apoi,  după  fondarea  PNL,  reforme  democratice  esențiale, \nprecum lărgirea dreptului de vot, au fost inițiate de partidul nostru. \nÎn  perioada  interbelică  Constituția  din  1923,  promovată  de \nPNL, a dus mai departe tradiția constituțională românească. Revenit \npe scena politică, după ce a fost înregistrat ca partid politic, în ianuarie \n1990,  PNL  a  avut  permanent  pe  agenda  sa  instaurarea  unui  regim \ndemocratic  autentic  în  România,  și  nu  a  unui  model  ipotetic  de \ndemocrație originală. \n                                                                                             5                                                                                          \n     \nProbabil că în acești 30 de ani nici PNL nu s-a comportat fără \ngreșeală,  dar  am  fost  mereu  partidul  dedicat  sută  la  sută  integrării \neuropene și euroatlantice a României, protejării valorilor statului de \ndrept și dezvoltării unei societăți democratice. \nDoamnelor și domnilor,  \nAcesta nu este un moment de sărbătoare, ci unul de bilanț \npentru Constituție și pentru tot ce înseamnă organizarea instituțională \na  statului  român.  Reformele  sunt  inevitabile,  pentru  că  asta  doresc \ncetățenii.  În  timp,  cu  profesionalism,  fără  patimă  politică  și  interes \nascuns, va trebui să modernizăm structurile sale,  modul în care ele \nfuncționează și cum  îl servesc pe  cetățean. Normele  constituționale \nvor trebui ajustate la realitatea pe care o trăim. \nSalut  faptul  că  în  Programul  de  guvernare  al  actualului \nGuvern  este  avută  în  vedere  eventualitatea  ca,  în  cazul  în  care  va \napărea  un  moment  constituțional  autentic,  Executivul  să  susțină  o \nreformă,  în  sensul  apropierii  între  stat  și  cetățean  și  al  creșterii \ngradului  de  protecție  al  drepturilor  și  libertăților,  în  acord  cu \njurisprudența CEDO. \nDe  asemenea,  Coaliția  de  guvernare  susține  ca  inițiativa \ncetățenească de revizuire a Constituției, înregistrată la Parlament în \nmai 2019 și aflată în prezent la vot final la Senat, să-și găsească cea \nmai bună formă de transparență la nivel normativ, atunci când situația \npandemică va permite acest lucru.  \nÎn același timp, trebuie să fim foarte atenți la marile opțiuni \npe care cetățenii români le-au exprimat și continuă să le exprime în \n                                                                                             6                                                                                          \n     \nultimele trei decenii. PNL are o agendă liberală de măsuri necesar a fi \navute în vedere la o eventuală revizuire a Constituției. De 30 de ani \nexistă  un  aspect  care  a  rămas  netranșat  așa  cum  ar  fi  trebuit  - \nproprietatea  privată.  O  măsura  pe  care  trebuie  să  o  abordăm  este \nreducerea la 16 ani a vârstei la care se va putea vota, așa cum este \ntendința în multe țări europene. Multe alte subiecte trebuie abordate cu \nmaturitate. \nReforma administrativă este un subiect care trebuie să stea în \natenția  Parlamentului.  Ultimii  ani  au  adus  pe  tapet  și  numeroase \nconflicte juridice de natură constituțională, iar normele constituționale \npot  fi  clarificate.  Problema  traseismului  politic  al  parlamentarilor  a \nrămas  deschisă  de  atât  de  mulți  ani,  deși  în  fiecare  legislatură  ea \ninfluențează aritmetica parlamentară. Și nu trebuie să uităm că există o \nrestanță în ceea ce privește implementarea în Constituție a rezultatelor \nreferendumului din 2019 pe tema justiției.  \nNu cred că numai Parlamentul sau numai partidele pot aborda \nun proces de reflecție cu privire la o eventuală revizuire a Constituției. \nRolul societății civile va fi fundamental.  \nReferitor acum la modul cum va arăta revizuirea viitoare vă \npot spune de pe acum un lucru: îmi doresc să fie cel puțin la fel de \nliberală cum au fost constituțiile din 1866 și 1923, ba chiar să aibă o \ndoză și mai mare de liberalism. \nLa mulți ani, români! \nLa mulți ani, România! \nMulțumesc. (Aplauze.) \n                                                                                             7                                                                                          \n     \n(Revine la prezidiu.) \nInvit  la  tribună  pe  Excelența  Sa,  domnul  Marcel  Ciolacu, \npreședintele Camerei Deputaților. (Aplauze.) \nDomnul Ion-Marcel Ciolacu: \nCred că nu este nici prima oară și nu va fi nici ultima oară \ncând am să spun că eu nu susțin vaccinarea obligatorie (Aplauze.), dar \nam dreptul în primul rând la viață. Fiecare decide dacă e bine să se \nvaccineze sau nu. \nVă rog frumos, doamnă colegă, să purtați mască sau să mă \nprotejați, să nu mă îmbolnăviți. (Aplauze.)  \nDreptul  meu  la  viața  și  dreptul  oricărui  român  nu  se \nnegociază, doamnă! \nDoamna Rodica Boancă (din sală): \nUnde scrie că masca te apără, te protejează?! \nDomnul Ion-Marcel Ciolacu:  \nDomnule președinte al Senatului,  \nDomnule prim-ministru,  \nDomnule președinte Constantinescu,  \nDomnule președinte al Curții Constituționale a României, \nDoamnelor și domnilor deputați și senatori, \nDoamnelor și domnilor miniștri, \nStimați  membri  ai  Comisiei  pentru  redactarea  proiectului \nConstituției României, \nStimați membri ai Corpului diplomatic, \n                                                                                             8                                                                                          \n     \nConstituția  e  cartea  de  vizită  a  unei  democrații.  Așa  cum \nfacem  o  ecografie  pentru  a  vedea  corpul  uman,  la  fel,  Legea \nfundamentală trebuie să fie expresia unei societăți. \nÎn  pofida  transformărilor  profunde  din  ultimii  32  de  ani, \nRomânia încă are o tradiție democratică fragilă. Mai avem mult de \nmuncă până să ajungem la practici democratice stabile și să ne găsim \nacea vocație democratică autentică, în sensul culturilor occidentale. \nDin  această  perspectivă,  efortul  făcut  acum  30  de  ani  de \npărinții fondatori ai Constituției din 1991 a fost imens. Textul noii \nConstituții trebuia să producă, în primul rând, o schimbare radicală de \nmentalitate la nivelul societății, prin despărțirea definitivă de trecutul \ncomunist. \nTextul lor trebuia să găsească soluțiile potrivite și echilibrate \npentru o societate care avea nevoie de un nou set de valori comune, \ndar în care să se regăsească și care să creeze solidaritate. \nAș dori ca astăzi, în mod special, să le mulțumesc celor care \nacum 30 de ani au pus umărul la reclădirea României pe baze noi, \nsănătoase și democratice. (Aplauze.) Câțiva dintre cei de atunci sunt \nastăzi alături de noi. Lor vreau să le transmitem atât recunoștința mea, \ncât și a colegilor mei din Parlament, pentru tot ce au făcut cu bună-\ncredință, competență și dragoste pentru România! \nDoamnelor și domnilor, \nAstăzi este un  moment aniversar. Dar e cel mai bun prilej \npentru a spune că avem nevoie de o Constituție care să reflecte un \nmodel de stat conform cu nevoile societății actuale. \n                                                                                             9                                                                                          \n     \nTrebuie să avem curajul să vorbim deschis despre necesitatea \nunei reforme constituționale, care să facă din Legea fundamentală un \ninstrument de modernizare a țării. \nTrebuie  să  vorbim  despre  acest  lucru,  fără  teamă  și  fără \ncomplexe. Toate sistemele democratice, cu excepția Statelor Unite, au \nfăcut-o  atunci  când  a  fost  nevoie.  Unele  state  au  apelat  chiar  la \nrevizuirea totală, așa cum a făcut Finlanda în anul 2000 sau Elveția în \nanul 1999. Altele, au apelat la o modificare parțială. Belgia chiar de 20 \nde ori în ultimii 20 de ani. \nEste adevărat, și în România s-a încercat de mai multe ori \nacest lucru. Cu excepția anului 2003, toate încercările de modificare a \nConstituției au eșuat. Acest lucru s-a întâmplat pentru că cei care le-au \ninițiat nu au înțeles că o revizuire a Constituției trebuie să satisfacă \nnevoile  cetățenilor,  și  nu  poftele  politicienilor,  fie  că  sunt \nparlamentari, premieri sau șefi de stat. \nReforma  constituțională  nu  mai  trebuie  să  fie  un  proiect \npersonal  al  politicienilor.  Această  dezbatere  trebuie  mutată  în \nsocietate, pentru că cetățenii trebuie să fie implicați efectiv în acest \nproces. Toate modificările trebuie înțelese și acceptate de români. \nDe aceea, consider absolut necesar un acord larg la nivelul \nîntregii clase politice, dar și la nivelul mediului academic, al corpului \nde  experți  și  al  societății  civile.  Contribuția  tuturor  este  esențială \npentru reușita unui demers atât de complex! \nStimați colegi, \n                                                                                             10                                                                                          \n     \nAu  trecut  18  ani  de  la  ultima  revizuire  a  Constituției \nRomâniei. În această perioadă am văzut cum Legea fundamentală a \nfost folosită fie ca bâtă, fie ca scut de către unii politicieni, în funcție \nde interesele politice de moment. \nDe  multe  ori,  diferiți  actori  politici  și-au  forțat  atribuțiile \nconstituționale. S-a ajuns în momente de criză politică, în care actuala \nConstituție nu a putut oferi soluții destul de clare pentru depășirea lor. \nDe  aceea,  trebuie  să  ne  punem  întrebarea:  cum  dorim  să \nreformăm Constituția? Care sunt acele direcții și principii care să aibă \nun caracter eficient în plan normativ? \nLa  nivel  general,  cred  că  Legea  fundamentală  trebuie  să \nîntărească instituțiile, astfel încât să avem un stat capabil să garanteze \ndrepturile  și  libertățile  cetățenilor.  Oamenii  trebuie  să  se  simtă \nprotejați cu adevărat de către stat. \nÎn al doilea rând, consider că un sistem de guvernare eficient \neste acela care generează un control reciproc între puterile statului și \nnu  permite  niciunui  actor  instituțional  să  concentreze  puterea  în \nmâinile sale. \nDin  păcate,  acest  principiu  fundamental  nu  și-a  găsit \nîntotdeauna și aplicarea în practică. În România, am asistat de multe \nori la un proces de personalizare a puterii. Cei care au ajuns să ocupe \ndiverse funcții în stat au modelat instituția, conform propriilor dorințe \nși interese. În final, această forțare a dus la o perturbare a echilibrului \nîntre puterile statului și la conflict. \n                                                                                             11                                                                                          \n     \nDin  această  perspectivă,  o  clarificare  a  atribuțiilor \npreședintelui  cred  că  se  impune.  Trebuie  să  ne  gândim  dacă  e \nmomentul să depășim angoasa dictaturii comuniste în ceea ce privește \nstatutul și rolul președintelui. \nAcum trei decenii a fost stabilit un sistem echilibrat prin care \ncetățenii  să  își  aleagă  direct  președintele,  însă  puterile  sale  au  fost \nlimitate ca să nu devină un dictator. \nTrebuie  ca  cei  care  vor  lucra  la  reforma  Constituției  să  se \npronunțe dacă acest sistem, în care președintele este o struțo-cămilă, \nîntre un președinte francez, de exemplu, și un monarh spaniol, mai \npoate funcționa în România. \nRolul președintelui a fost gândit ca un producător de consens. \nDin păcate, a sfârșit de multe ori în a fi un producător de tensiune în \nsocietate.  Nu  de  puține  ori  am  văzut  cum  președintele  și-a  depășit \nrolul  de  mediator  și  a  intervenit  brutal  peste  celelalte  puteri \nconstituționale. \nDe altfel, relațiile dintre președinte și premier au balansat în \nultimii 30 de ani între conflict și obediență. Am văzut că atunci când \nmajoritatea parlamentară a fost favorabilă președintelui, acesta a ajuns \nșeful  de  facto  al  Guvernului.  Premierul  a  devenit  o  marionetă.  În \ncealaltă extremă, a coabitării, președintele a fost mai degrabă izolat de \ncătre prim-ministru, care a preluat toată puterea executivă. Aceasta nu \neste normalitatea! \nApoi, în plan parlamentar, mi-aș dori, de exemplu, să existe \nun  anumit  interes  pentru  reglementarea  moțiunii  constructive  de \n                                                                                             12                                                                                          \n     \ncenzură,  pe  model  german.  În  România,  partidele  politice  au \ntransformat  moțiunile  de  cenzură  într-un  instrument  de  imagine  și \nprilej de atacuri politice la adresa adversarilor. \nDe aceea, eu cred că moțiunea de cenzură trebuie să fie clară \nși nu numai pentru retragerea încrederii, ci și pentru acordarea ei unei \nalte persoane, care să-și asume de la bun început acest rol. \nDemiterea  premierului  trebuie  să  conducă  automat  la \ndesemnarea unui alt prim-ministru. Nu am fi stat acum două luni fără \nGuvern, dacă am fi avut acest instrument în Constituție. \nÎn plan guvernamental, cred că viitoarea Constituție trebuie \nsă găsească mecanisme mult mai clare de limitare a practicii excesive \na ordonanțelor de urgență. Parlamentul nu este o anexă a Guvernului \nRomâniei, ci un partener instituțional. S-a folosit prea mult pretextul \nurgenței,  astfel  încât  practica  ordonanțelor  a  devenit  o  modalitate \ncurentă de legiferare. Lucrurile nu mai pot continua așa! \nÎn general, este nevoie de o clarificare a atribuțiilor fiecărei \nputeri  în  parte.  Și  sunt  convins  că  experții  vor  găsi  cele  mai  bune \nsoluții  astfel  încât  să  nu  devenim  victimele  unui  experiment \nconstituțional! \nDoamnelor și domnilor, \nTrebuie să ne gândim serios dacă ne aflăm în acel „moment \nconstituțional”.  Am  ratat  acest  moment  după  integrarea  în  Uniunea \nEuropeană și în NATO. Am ratat în 2011, am ratat și în 2013, când \nam avut o largă majoritate parlamentară. \n                                                                                             13                                                                                          \n     \nNu avem scuze dacă vom rata din nou! După 30 de ani, nu \nmai putem să punem doar niște proptele. Ele nu rezolvă nimic! Nu \naduc dezvoltare, continuitate și stabilitate! \nSocietatea  așteaptă  o  Constituție  modernă,  care  să  reflecte \nrealitatea,  dar  care  să  conducă  la  dezvoltare  și  să  ofere  soluții \ninovative la provocările viitorului. \nTrebuie să facem o reformă constituțională serioasă. Și avem \nnevoie de fiecare român pentru a reuși acest lucru!  \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule președinte. \nInvit acum la tribună pe Excelența Sa, domnul Nicolae-Ionel \nCiucă, prim-ministrul României. \nDomnul Nicolae-Ionel Ciucă (prim-ministrul României): \nDomnule președinte al Senatului, \nDomnule președinte al Camerei Deputaților, \nStimate domnule președinte al Curții Constituționale, \nDomnule președinte Constantinescu, \nStimate doamne și stimați domni parlamentari, \nStimați colegi miniștri,  \nDoamnelor și domnilor ambasadori,  \nBună ziua! \nSunt deosebit de onorat să particip astăzi la această ședință \nsolemnă,  prin  care  marcăm  30  de  ani  de  la  adoptarea  Constituției \n                                                                                             14                                                                                          \n     \nRomâniei,  act  juridic  și  politic  fundamental  al  statului,  garant  al \nlibertăților democratice ale cetățeanului. \nLa  referendumul  național  desfășurat  pe  8  decembrie  1991, \nromânii s-au pronunțat pentru democrație, libertate și stat de drept, \npentru o societate în care demnitatea omului, drepturile și libertățile \ncetățenilor, dreptatea și pluralismul politic, supremația legii și statul \nde drept să fie valori supreme, garantate de stat. \nPrima  și  singura  Constituție  adoptată  după  căderea \ncomunismului,  actuala  Constituție  a  României,  reprezintă  piatra  de \ntemelie a societății noastre democratice, fiind inspirată și legitimată de \nidealurile Revoluției din Decembrie 1989, de sacrificiul și jertfa celor \ncare  și-au  pierdut  viața  sau  au  fost  răniți  în  acele  zile.  Această \nConstituție  este  cea  de-a  doua  cea  mai  longevivă  Constituție  a \nRomâniei, după cea din 1866. \nAcum,  la  trei  decenii  de  la  adoptare  și  după  revizuirea \nnecesară aderării la Uniunea Europeană, în anul 2003, consider că este \nnecesară în continuare reformarea statului și a administrației publice \npentru  a  pune  în  centrul  preocupărilor  cetățeanul,  pentru  a  crește \neficiența  și  calitatea  serviciilor  publice  oferite  contribuabililor  și \npentru a crește responsabilitatea deținătorilor funcțiilor publice. \nPandemia COVID-19 a arătat încă o dată cât de importantă \neste asigurarea echilibrului dintre libertățile democratice și dreptul la \nviață, pe care statul trebuie să-l asigure tuturor, inclusiv prin servicii \nmedicale de care toți cetățenii români trebuie să beneficieze în mod \negal. Starea de alertă este, alături de limitările legale și legitime ale \n                                                                                             15                                                                                          \n     \nlibertăților cetățenilor pe o perioadă restrânsă, la fel de importantă ca \nși  nevoia  de  prezervare  a  drepturilor  și  libertăților  care  dau  esența \nstatului  democratic.  Nevoia  acestui  echilibru  este  evidentă,  astăzi, \ncând traversăm o perioadă de criză sanitară în care sunt necesare unele \nreglementări pentru combaterea COVID-19. Trebuie să traversăm cu \nbine,  împreună,  această  perioadă  și  voi  lua  toate  măsurile  necesare \npentru  a  trece  țara  prin  această  criză,  cu  sprijinul  experților  și  al \npersonalului de specialitate, al instituțiilor statului, în colaborare cu \npartenerii europeni și internaționali, dar mai ales cu sprijinul tuturor \ncetățenilor României. \nExcelențele Voastre, \nDistinși invitați, \nAșa  cum  am  subliniat  de  la  această  tribună  și  cu  prilejul \nacordării votului de învestitură, în centrul preocupărilor Guvernului se \naflă cetățeanul  român și binele comun. Alături de toți  miniștrii din \nacest Guvern ne angajăm să facem tot ce depinde de noi pentru ca \nsituația  economică,  socială  și  sanitară  a  românilor  să  se \nîmbunătățească. \nOamenii au așteptări legitime de la noi: să cultivăm respectul \nfață  de  lege,  să  apărăm  adevărul,  dreptatea,  unitatea  socială  și \nsolidaritatea. Lucrăm pentru cetățeni, luând la timp, cu bună-credință \nși  nepărtinitor,  decizii  care  să  ducă  la  o  viață  în  siguranță,  la \ndezvoltare, la respectarea demnității fiecăruia și la o viață mai bună. \nObiectivul nostru este ca prin măsurile pe care le vom implementa să \nasigurăm dezvoltarea și prosperitatea țării noastre. \n                                                                                             16                                                                                          \n     \nValorile și libertățile constituționale există în fiecare dintre \nnoi, ne unesc, ne fac mai puternici ca națiune, iar idealurile comune \nreprezintă liantul între cetățeni și instituțiile statului. \nDe aceea, vă cer sprijinul, atât dumneavoastră, dar și tuturor \ncetățenilor,  pentru  a  construi  o  țară  mai  puternică  și  prosperă, \naducându-i  pe  oameni  împreună  în  jurul  unui  obiectiv  comun: \ndezvoltarea și bunăstarea României și a românilor. \nÎn calitate de cetățean român și de prim-ministru al României, \nvoi  milita  întotdeauna  pentru  respectarea  literei  și  spiritului \nConstituției și pentru domnia legii. \nVă mulțumesc. (Aplauze.) \n                                                                                             17                                                                                          \n     \nDomnul Florin-Vasile Cîțu: \nMulțumim, domnule prim-ministru. \nInvit  la  tribună  pe  Excelența  Sa,  domnul  Valer  Dorneanu, \npreședintele Curții Constituționale. \nDomnule președinte! \nDomnul  Valer  Dorneanu  (președintele  Curții \nConstituționale): \nStimate domnule președinte al Senatului Florin Cîțu,  \nStimate  domnule  președinte  al  Adunării  Naționale,  al \nCamerei  Deputaților  -  zicem  Adunare  Națională,  pentru  că  așa  îi \nspunea pe vremuri, \nDistinse domnule prim-ministru Nicolae Ciucă, \nLa mulți ani și pentru ziua dumneavoastră de astăzi! \nDistinși miniștri,  \nDomnule președinte Emil Constantinescu, \nStimați parlamentari, \nDați-mi voie să mă răsfăț și să vă spun dragi colegi, \nÎnaltpreasfinția Voastră, \nOnorată asistență, \nMulțumesc  în  primul  rând  Parlamentului  pentru  onoranta \ninvitație  de  a  mă  adresa,  în  calitate  de  președinte  al  Curții \nConstituționale,  acestei  distinse  adunări  care  cinstește  Constituția \nRomâniei. \nÎn calitate de garant al supremației Constituției, pentru noi, \nCurtea Constituțională, este o mare onoare acest lucru și în această \n                                                                                             18                                                                                          \n     \ncalitate îmi permit să vă amintesc faptul că actul fundamental al țării \neste o adevărată Biblie și nu întâmplător fiecare dintre noi începem \nactivitatea depunând jurământul de credință cu mâna pe Constituția \nRomâniei și pe Biblie.  \nSărbătorim, astăzi, 30 de ani de la „momentul zero”, de la \nborna de stat a democrației românești, 30 de ani de la debutul unei \nperioade istorice pentru neamul românesc, unei epoci dorită a fi de \nlibertate și speranță, de încredere și entuziasm, care să succeadă anilor \nlungi,  apăsători  și  tenebroși  ai  comunismului,  30  de  ani  de  la \nadoptarea Constituției României.  \nLa acest moment aniversar, să ne amintim faptul că nu a fost \ndeloc  ușor  să  se  elaboreze  o  nouă  Lege  fundamentală,  care  să \nreușească mai întâi de toate să smulgă societatea din automatismele \ncomportamentale  și  atitudinile  formate,  fără  voia  sa,  sub  povara \nvremurilor,  pe  parcursul  jumătății  de  secol  petrecute  în  regimul \ncomunist, mai apoi să imprime un suflu nou, democratic, în acord cu \nspiritul  european,  care  să  rezoneze  cu  aspirațiile  și  idealurile \nRevoluției din Decembrie 1989 și să ofere, în același timp, mecanisme \njuridice concrete și eficiente, care să răspundă așteptărilor poporului. \nAdunarea  Constituantă,  instituită  în  acest  scop,  a  avut  la \ndispoziție pentru acest copleșitor demers creator un termen de 18 luni \nde la înființare. Lucrările Adunării Constituante s-au desfășurat astfel \nîncât  să  asigure  Adunării  Constituante  timpul  necesar  pentru  o \nelaborare ca atare. \n                                                                                             19                                                                                          \n     \nS-au conceput două lecturi, în acest scop, prima lectură având \nca  obiect  inițierea  membrilor  Adunării  Constituante  cu  modul  de \nredactare a unei constituții, precum și informarea acestora cu privire la \nconținutul constituțiilor din statele democratice. \nProcesul  de  elaborare  a  Constituției  a  beneficiat  de  o \nsubstanțială  asistență  internațională,  fiind  valorificată  experiența \nstatelor cu tradiție democratică. \nComisia  a  avut  întâlniri  inclusiv  cu  reprezentanți  ai  unor \nautorități  internaționale,  mai  ales  organisme  ale  ONU  și  ale \nConsiliului Europei, iar lucrările comisiei au fost analizate în cadrul \nComisiei de la Veneția. Un rol important l-au avut avizele comunicate \nde  diferite  organizații,  precum  Comitetul  Helsinki  pentru  drepturile \nomului,  dar  și  discuțiile  purtate  cu  diferiți  specialiști  în  drept \nconstituțional din numeroase țări, și chiar participarea nemijlocită a \nunor  specialiști  francezi,  în  frunte  cu  reputatul  profesor  Robert \nBadinter; la dezbaterile acestea care au însoțit elaborarea Constituției \ns-au valorificat și tradițiile constituționalismului românesc, preluat din \nprincipiile revoluției franceze. \nPrecizez aceste detalii pentru a evidenția dorința membrilor \nAdunării  Constituante  de  a  elabora  o  lege  fundamentală  a  statului \nromân  care  să  fie  în  concordanță  cu  standardele  internaționale  în \nmaterie  constituțională,  care  să  înglobeze  patrimoniul  democratic \neuropean  și  care  să  înalțe  viața  juridică,  politică  și  economică  a \nsocietății  românești  la  un  nivel  similar  celor  al  statelor  cu  sisteme \ndemocratice consolidate printr-o îndelungată tradiție. Să apreciem și \n                                                                                             20                                                                                          \n     \nsă respectăm acest efort uriaș, realizat cu toată convingerea și cu bună-\ncredință! \nDesigur  că,  fiind  o  creație  umană,  Constituția  noastră  nu \nputea  fi  perfectă,  ireproșabilă,  dar  conținutul  ei  reușește  să  ofere \nsuficiente repere pentru construirea pe baza sa a unui sistem care să \npermită  buna  funcționare  a  instituțiilor  publice  și  a  vieții  politice, \neconomice, în ansamblul său. În timp, pe măsura evoluției sociale, a \ndezvoltării complexului de relații interumane și interinstituționale, a \nremodelării peisajului socio-politic, unele aspecte nu au mai corespuns \nnoilor realități, diferite de cele avute în vedere în puterea constituantă \noriginală.  Tocmai  pentru  acest  motiv,  a  fost  înscrisă  în  Constituție \nposibilitatea revizuirii sale, iar anul 2003 a fost momentul în care s-a \nrealizat  o  astfel  de  primenire  a  legii  noastre  supreme,  corijându-se \nimperfecțiunile, adaptându-i-se prevederile la schimbările survenite și \nîmbunătățindu-i-se soluțiile propuse inițial. \nDe asemenea, revizuirea din 2003 a avut un scop mai mult \ndecât atât, reconfigurându-se cadrul constituțional național, astfel încât \nsă permită aderarea României la Organizația Atlanticului de Nord și \nintegrarea în Uniunea Europeană. \nAșadar, deși este Legea fundamentală a statului, Constituția \nnu  putea  rămâne  încremenită  în  timp,  ci  poate  fi  modificată  atunci \ncând această necesitate apare ca stringentă. Dar revizuirea Constituției \ntrebuie făcută cu responsabilitate, cu înțelepciune, cu simțul datoriei \nfață de popor, cu intenția sinceră de a aduce un beneficiu acestuia, și \nnu dintr-o dorință, chiar inspirată, unilaterală. Din păcate, însă, ideea \n                                                                                             21                                                                                          \n     \nrevizuirii  Constituției  a  fost  utilizată  nu  de  puține  ori  ca  miză \nelectorală, lipsită de o serioasă acoperire sub aspectul motivației și al \njustificării  raționale,  fiind  transformată  într-un  instrument  de \nmanipulare  în  vederea  obținerii  de  capital  electoral  din  promisiuni \nirealizabile. O astfel de atitudine distructivă nu face altceva decât să \nsemene  îndoială,  să  inducă  o  stare  de  incertitudine  cu  privire  la \nordinea  constituțională,  fragilizând  însăși  construcția  democratică  a \nstatului.  Din  fericire,  probabil  anticipând  asemenea  inițiative \noportuniste, legiuitorul constituant a instituit o procedură complexă de \nrevizuire, compusă dintr-o succesiune de etape și prevederi obligatorii, \nstabilind în final și limitele revizuirii, care fac obiectul așa-zisei părți \nrigide a Constituției. \nAr trebui ca în lupta politică să se renunțe la ideea de a se da \ntot  timpul  vina  pe  pretinsele  imperfecțiuni  ale  Constituției  pentru \nnerealizările, pentru insuccesele clasei politice. Mecanismul statal va \nputea funcționa perfect în baza actualei reglementări constituționale \ndacă prevederile Legii fundamentale vor fi respectate atât în litera, cât \nși  în  spiritul  lor.  Domnia  legii,  care  este  o  exigență  esențială  a \nprincipiului statului de drept, ar trebui să fie un adevărat far călăuzitor \npentru toți participanții la viața publică. Nu puțini sunt cei care invocă \nacest concept al statului de drept, dar uită care este semnificația sa, \nuită că acesta implică subordonarea statului în toate componentele sale \nfață de drept și în primul rând față de Constituție și că are ca scop \ntocmai  ponderarea  eventualelor  tendințe  abuzive  discreționare  ale \nstructurilor  etatice.  Or,  se  știe  că  puterea  exemplului  este  o  armă \n                                                                                             22                                                                                          \n     \nredutabilă. Cum putem pretinde cetățenilor să respecte și să cinstească \nLegea fundamentală a țării dacă unii dintre cei care dețin și exercită \nputerea politică în numele lor o pun la îndoială sau o bagatelizează? \nCum putem aștepta din partea poporului să fie mândru de Constituția \nsa, când unii dintre reprezentanții acestuia o contestă? \nÎn  calitate  de  garant  al  supremației  Constituției,  Curtea \nConstituțională vă invită să prețuim împreună importanța cărții noastre \nfundamentale,  să-i  recunoaștem  obligativitatea  și  să  o  respectăm  în \nlitera și spiritul ei. \nLa mulți ani Constituției României! \nȘi v-aș ruga să-mi permiteți o scurtă informare.  \nÎn foaierul din fața sălii de ședințe sunt mai multe panouri \norganizate cu sprijinul generos al Arhivelor Naționale, al Monitorului \nOficial și al AGERPRES-ului, care redau constituțiile în original, cu \nsemnăturile respective, Constituția din 1866, invocată și aici ca model, \nConstituția din 1923 și Constituția din 1991. \nVă mulțumesc foarte mult pentru atenție. (Aplauze.) \nDomnul Florin-Vasile Cîțu: \nMulțumim, domnule președinte. \nDoamnelor și domnilor senatori și deputați, \nPotrivit celor convenite, în această ședință solemnă vor avea \nintervenții reprezentanți ai grupurilor parlamentare reunite, în limita a \n7 minute pentru fiecare grup parlamentar, iar deputaților și senatorilor \nneafiliați  li  se  alocă  3  minute,  cu  o  singură  intervenție,  printr-un \nreprezentant comun. \n                                                                                             23                                                                                          \n     \nAvem lista. Doar Grupul parlamentar AUR nu a ... \nDomnul George-Nicolae Simion (din sală): \nStați că vă dau acum! \nDomnul Florin-Vasile Cîțu: \nVă rog! \nDin partea Grupurilor parlamentare ale PSD, domnul senator \nRobert Cazanciuc. \nDomnul Robert-Marius Cazanciuc: \nDomnule președinte al Senatului, \nDomnule președinte al Camerei Deputaților,  \nDomnule prim-ministru, \nStimați membri ai Guvernului, \nDoamnă ministru, \nDomnule președinte Emil Constantinescu,  \nDomnule președinte Dorneanu, \nÎnaltpreasfinția Voastră, \nDragi colegi, \nÎn misiunea noastră, ca membri ai Parlamentului, de a face \ncunoscută legea, facem deseori referire la litera și spiritul ei. \nDacă  vorbim  de  Legea  fundamentală,  avem  aici  spiritul \nConstituției,  care  s-a  transformat  într-o  esență  tare  -  Constituția \nRomâniei. \nAm  luat  de  la  bibliotecă  această  geneză  și  dați-mi  voie  să \ncitez câteva rânduri din această carte: „Emoția mea este firească în \n                                                                                             24                                                                                          \n     \nacest moment solemn, când pentru a treia oară, în decurs de 150 de \nani, România are prilejul ca, prin reprezentanții săi aleși, să dezbată și \nsă voteze o constituție adevărată”. \nAstăzi, la 30 de ani de la acest discurs, rostit de Dan Amedeo \nLăzărescu în 1991, avem aceleași preocupări de a cârmui țara spre un \nviitor european, numai că de această dată viitorul european este legat \nși  de  utilizarea  adecvată  a  uriașelor  resurse  puse  la  dispoziția  țării \nnoastre pentru a reduce decalajele față de alte state europene care timp \nde 50 de ani au avut un destin mai bun decât am avut noi la frontiera \nEuropei. \nSpunea, la vremea respectivă, profesorul Iorgovan, că speră \nca această Constituție să aibă rolul unui adevărat pact social. \nDincolo  de  reașezarea  statului  român  pe  principii  real \ndemocratice, Constituția din 1991, pe care o sărbătorim astăzi, a fost și \nun rezultat al transpunerii în lege a entuziasmului celor care își doreau \nlibertatea, despre  care auziseră de la părinți, bunici sau din filmele \namericane, dar și a entuziasmului celor care plătiseră cu ani grei de \ntemniță comunistă pentru vina de a lupta pentru libertate.  \nAstăzi, noi, parlamentarii, avem o dublă datorie față de acești \noameni și față de urmașii noștri. Avem datoria de a înțelege dacă în \ncei 30 de ani care au trecut de la adoptarea Constituției aceasta a reușit \nsă  se  facă  cunoscută  și  înțeleasă  de  poporul  ei,  dacă  spiritul  Legii \nfundamentale a fost deslușit de cei chemați să o aplice și să o apere. \nLa  începutul  anilor  '90,  Constituția  a  fost  percepută  mai \ndegrabă ca un reper academic, departe de viața obișnuită. \n                                                                                             25                                                                                          \n     \nO cercetare sociologică realizată recent ne-a arătat că pentru \nromâni Constituția reprezintă astăzi nu doar un set de principii, ci un \ntext viu, aflat în vârful ierarhiei legilor, care poate influența în mod \ndirect viața fiecăruia dintre noi. \n63% dintre români consideră că o modificare a Constituției \nle-ar face o viață mai bună. \nNe-am întrebat la începutul anului dacă ar fi o idee bună ca \nstatul  să  distribuie  fiecărui  cetățean  câte  o  Constituție.  90%  dintre \nromâni au spus că da, ar fi o idee foarte bună. Românii vor să aibă un \nreper, vor să știe că pot apela la cineva fundamental atunci când ceva \nnu merge bine. \nGardianul  Constituției  este,  de  29  de  ani,  Curtea \nConstituțională, care prin 22.000 de decizii pronunțate până în prezent \nne-a arătat cum trebuie interpretate textele Constituției, dar și limitele \nunora dintre ele, care au rămas tributare contextului social economic \nîn care au fost adoptate. \nGardian al Constituției sau făuritor de legi? \nSunt  convins  că  membrii  Curții  Constituționale  își  pun \naceastă întrebare la fiecare decizie  pe care o pronunță, iar numărul \nmare al acestora arată, de asemenea, nevoia cetățeanului de a respecta \nConstituția,  de  către  fiecare  dintre  noi,  dar  și  de  către  instituțiile \nstatului. \nTitulatura  marginală  a  primului  articol  din  Constituție  este \n„Statul român”. Poate era mai potrivit dacă primul articol se numea \npur și simplu România, pentru a arăta preeminența poporului român. \n                                                                                             26                                                                                          \n     \nLegea  fundamentală  trebuie  să  aibă  în  centrul  ei  omul,  cu \ndrepturile și libertățile lui fundamentale, cu un stat capabil în mod real \nsă  asigure  protejarea  lor,  printr-o  arhitectură  constituțională  care  să \nstatueze principiul supremației și respectării Constituției și a legilor, \nprecum și cooperarea loială dintre puteri, toate acestea în beneficiul \ncetățeanului. \nDacă această constituție îndeplinește astăzi acest rost vă invit \nsă reflectăm și să lucrăm împreună. \nPentru  un  dialog  eficient  despre  Constituție  și  pentru  a \ncunoaște modele ce pot contribui la conturarea propriilor convingeri \naveți la dispoziție o carte în format electronic. \nÎn 2015, cu ajutorul a patru profesori universitari, am tradus \nîn  limba  română  toate  constituțiile  Uniunii  Europene.  O  să  primiți \nfiecare dintre dumneavoastră, printr-un mesaj, din partea liderilor de \ngrup, această carte în format electronic. \nDupă 30 de ani îi evocăm astăzi aici pe membrii Adunării \nConstituante care ne-au lăsat moștenire o constituție care a reașezat \nțara după comunism. \nCare va fi moștenirea noastră, a celor de aici? Ce vom lăsa \nnoi?  O  împărțire  a  românilor  în  mai  multe  categorii:  bugetari  și \ncorporatiști, locuitori în țară sau în diaspora, pro sau contra Uniunii \nEuropene, pro sau contra justiției. \nDupă  câteva  luni  de  dezbateri  în  cadrul  Partidului  Social \nDemocrat ne-am pus întrebarea dacă această Constituție poate fi un \nliant al națiunii. \n                                                                                             27                                                                                          \n     \nPentru  a  căuta  răspuns  la  această  întrebare,  Asociația  „Pro \nDemocrația”  și  Institutul  Social-Democrat  „Ovidiu  Șincai”  au \norganizat  pe  1  iulie  o  dezbatere  consacrată  analizei  de  ansamblu  a \nevoluției societății românești guvernată de actuala Constituție. \nAți  primit  fiecare  dintre  dumneavoastră  această  carte.  Cei \ncare n-ați primit-o încă, o veți primi cu siguranță. Este un volum care \nreunește lucrările a 12 profesori universitari și 2 membri ai Adunării \nConstituante.  Au  fost  invitați  să-și  exprime  opiniile  cu  privire  la  o \nConstituție a viitorului și asupra măsurii în care Legea fundamentală \npoate fi îmbunătățită, astfel încât să răspundă marilor provocări ale \nRomâniei de astăzi, obiectivelor comune europene și ale omenirii, în \ngeneral.  \nVorbind de viața acestei Constituții și de obiectivele comune \neuropene,  fostul  ministru  al  integrării,  profesorul  Vasile  Pușcaș, \nspunea că revizuirea din 2003 a tratat aderarea la Uniunea Europeană \nca  un  simplu  act  de  politică  externă,  și  nu  ca  un  proces  intern  de \ntransformare a statului și a societății. \nRevizuirea din 2003 a reprezentat actul juridic care a făcut \nposibilă aderarea la Uniunea Europeană și NATO. \nÎncercările de revizuire din 2011-2013 au fost arme în bătălia \npolitică internă, din păcate, dar, în același timp, au arătat nevoia de \nclarificare a unor  texte scrise poate cu prea  mult entuziasm în anii \n1990-1991 și nevoia de a consfinți statutul nostru real de membri ai \nUniunii Europene și ai NATO. \n                                                                                             28                                                                                          \n     \nModificările actualei Constituții ar putea fi abordate din cel \npuțin trei perspective, dacă doriți. Aș spune una tehnică – și vă dau un \nexemplu – art. 29 vorbește de telegrame. Am întrebat Poșta Română \ncând a fost trimisă ultima telegramă. Acum mai bine de 10 ani. \nDomnul Florin-Vasile Cîțu: \nDomnule senator, vă rog să încercați să finalizați! \nDomnul Robert-Marius Cazanciuc: \nImediat, domnule președinte! E un moment solemn. \nDe  opțiune  politică,  regionalizarea  și  formarea  Guvernului. \nPoate președintele să încredințeze formarea Guvernului partidului care \na  câștigat  alegerile?  Și  inovativă.  Reglementarea  constituțională  a \nrolului opoziției parlamentare, protejarea drepturilor fundamentale în \nfața  provocărilor  generate  de  evoluția  inteligenței  artificiale  sau \nprotejarea  statului  în  fața  regimurilor  comerciale  și  economice \ntransfrontaliere. \nCred că astăzi, în Parlament, avem obligația față de poporul \nnostru să lansăm dezbateri publice față de principalele teme ale vieții \nsociale,  economice  și  politice,  asupra  modului  în  care  drepturile \nfundamentale  sunt  respectate  în  mod  real,  asupra  modului  în  care \nputerile statului au funcționat în slujba poporului și care în final să \nconducă,  de  ce  nu,  la  un  acord  politic  național  pentru  o  eventuală \nrevizuire a Constituției. Un asemenea proiect ar putea reprezenta un \nliant al națiunii care să contribuie la uniunea spirituală a poporului \nromân. \n                                                                                             29                                                                                          \n     \nVa fi posibil doar în măsura în care acest proces va fi unul \nautentic  și  oamenii  vor  vedea  că  este  unul  autentic,  nu  ca  un  alt \ninstrument într-o bătălie politică. \nDezbaterea  națională  în  jurul  temei  revizuirii  Constituției \npoate fi un instrument de atingere a obiectivului de refacere a legăturii \nțării cu fiecare român. \nAstăzi suntem datori să le lăsăm celor care vin după noi o \nRomânie în bună stare. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule senator. \nDin partea Grupurilor parlamentare ale PNL....  \n(Domnul  senator  Robert-Marius  Cazanciuc  revine  la \ntribună.) \nMai aveți? \nDomnul Robert-Marius Cazanciuc: \nAți primit, de asemenea, stimați colegi, o coliță nouă, timbre \nrealizate în 2019 de către Romfilatelia, în care pentru prima dată pe \ntimbre  au  fost  puse  drepturile  fundamentale.  Sunt  nouă  drepturi \nfundamentale, tipărite în milioane de exemplare, care au încercat să \nfacă cunoscută românilor Legea fundamentală. \nMulțumesc. (Aplauze.) \nDomnul Florin-Vasile Cîțu: \nMulțumim, domnule senator. \n                                                                                             30                                                                                          \n     \nO inițiativă foarte bună. \nDin partea Grupurilor parlamentare ale PNL, doamna senator \nLaura-Iuliana Scântei. \nDoamna Laura-Iuliana Scântei: \nVă mulțumesc, domnule președinte. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule președinte Emil Constantinescu, \nÎnaltpreasfinția Voastră, \nDomnule președinte al Curții Constituționale, \nDistinși membri ai Corpului diplomatic, \nDragi invitați, \nDoamnelor și domnilor senatori și deputați, \nSărbătorim într-adevăr 30 de ani de la intrarea în vigoare a \nConstituției din 1991. \nTimp  de  30  de  ani,  Constituția  a  garantat  stabilitatea \nregimului  politic,  a  oferit  termenul  de  referință  pentru  drepturile  și \nlibertățile fundamentale ale cetățenilor și a fost temelia pe care s-au \nconstruit instituțiile vitale ale statului. \nTotuși trebuie să fim sinceri, 30 de ani nu înseamnă mulți ani \nconstituționali.  Prin  comparație,  Constituția  de  la  1866  a  fost  în \nvigoare vreme de 57 de ani. Avem deci o Constituție tânără și, pe cale \nde consecință, o democrație la fel de tânără. \nDeși e tânără, Constituția prevede un obiectiv de țară istoric, \n                                                                                             31                                                                                          \n     \nîmpărtășit în egală  măsură de toate forțele politice responsabile, de \nautoritățile statului și de majoritatea românilor, și anume, România - \nstat democratic. Acel stat cu o democrație consolidată, axată pe cele 3 \nmari valori fondatoare ale liberalismului politic, și anume: protejarea \nvieții, promovarea libertății și garantarea proprietății. Adică un stat de \ndrept, un stat de tip occidental, care își respectă îndatoririle rezultate \ndin  angajamentele  internaționale,  inclusiv  cele  care  decurg  din \ncalitatea de stat membru UE și NATO. \nDoamnelor și domnilor, \nAți auzit și până acum, de la antevorbitorii mei, veți auzi în \ncontinuare, azi, la ceas aniversar, multe cuvinte frumoase, dar și critici \nla adresa Constituției în vigoare. Toate oferă răspunsuri cu privire la \nîntrebarea: Ce reprezintă Constituția României, după 30 de ani, pentru \ncetățeni,  pentru  politicieni  și  pentru  țară?  Că  înglobează  cele  mai \nînalte valori și idealuri ale unei societăți democratice, că este o pavăză \npentru  asigurarea  statului  de  drept  și  a  independenței  justiției,  o \ngaranție că nicio autoritate nu va abuza de puterea sa și va acționa în \nlimitele constituționale, că, într-adevăr, cuprinde catalogul de drepturi \nși libertăți fundamentale și că e un scut împotriva abuzului de putere al \nautorităților statului împotriva cetățenilor. \nÎn ce mă privește, am dorit astăzi să vă spun despre ce nu este \no Constituție. \nÎn primul rând, o Constituție nu este doar un document politic \nsau doar o lege care se poate modifica oricum și oricând, după bunul \nplac al unei majorități politice sau al unui partid care, de exemplu, s-ar \n                                                                                             32                                                                                          \n     \nteme că nu ar da nici după 20 de ani, în anul 2024, un candidat ales la \nfuncția de președinte al României. \nÎn  al  doilea  rând,  o  Constituție  nu  reprezintă  nimic  fără \nconstituționalism. Legea fundamentală a unui stat capătă valoare dacă \neste respectată în timp și dacă, prin respectarea continuă, la nivelul \nsocietății  se  creează  un  sentiment  puternic  de  apartenență  la \nConstituție și la valorile sale. \nÎn al treilea rând, o Constituție nu este în realitate opera unei \nmajorități  politice  conjuncturale,  deși  unii  așa  cred.  O  Constituție \ndurabilă este rezultatul unui autentic moment constituțional. Un astfel \nde moment constituțional a fost în anii 1990, 1991, atunci când s-a \nrealizat  trecerea  de  la  vechiul  regim  politic  totalitar  la  noul  regim \npolitic democratic. Constituția României a eliminat atunci posibilitatea \nconcentrării  puterii  în  mâinile  unei  persoane,  ale  unui  grup  de \npersoane  sau  ale  unei  instituții  și  așa  sperăm  să  rămână  pentru \ntotdeauna. \nMai târziu, în 2003, la momentul revizuirii, s-a avut în vedere \nnevoia fundamentală a României de a adera la structurile euroatlantice \nși de a se defini un destin european pentru societatea românească. \nFără  îndoială,  doamnelor  și  domnilor,  Constituția  nu  este \nperfectă,  iar  numeroasele  decizii  ale  Curții  Constituționale  i-au \nevidențiat vreme de 30 de ani și limitele și lipsurile. Cu toate acestea, \nmomentele  constituționale  autentice  pentru  revizuirea  Legii \nfundamentale trebuie să fie rezultatul unei nevoi sociale reale și să \nexprime  o  viziune  asupra  arhitecturii  statului,  construită  în  timp  și \n                                                                                             33                                                                                          \n     \nîmpărtășită de majoritatea cetățenilor. \nÎnchei spunându-vă că Partidul Național Liberal nu se teme \nde o revizuire a Constituției. PNL reafirmă angajamentul politic de a \ncontinua  construcția  statală  asumată  încă  de  la  înființarea  sa,  dar \natunci când va revizui Constituția nu va renunța la viziunea sa liberală \nasupra statului și asupra economiei. Liberalismul constituțional va fi \npromovat în continuare ca principiu de modernizare a statului român \nîn  era  digitalizării,  pentru  a  oferi  cetățenilor  cu  adevărat  un  stat \nfuncțional, bazat pe o economie liberă, pe domnia legii și pe respectul \ndrepturilor fundamentale. \nAșadar,  azi,  la  ceas  aniversar,  urăm  Constituției  noastre \nlongevitate  și  respect  din  partea  tuturor  –  cetățeni  și  întreaga  clasă \npolitică! \nVă mulțumesc. (Aplauze.) \nDomnul Florin-Vasile Cîțu: \nMulțumesc, doamnă senator. \nDin partea Grupurilor parlamentare ale USR, domnul senator \nRadu-Mihai Mihail. \nDomnul Radu-Mihai Mihail: \nMulțumesc, domnule președinte. \nDoamnelor și domnilor, \nSuntem  un  stat  care  derapează  spre  eșec  și  Constituția  din \n1991  nu  este  străină  de  ceea  ce  se  întâmplă.  Constituția  României \nmoderne, libere și prospere ar fi trebuit să înceapă cu punctul 8 de la \n                                                                                             34                                                                                          \n     \nTimișoara. Cu despărțirea conștientă și asumată de trecutul totalitar și \nde aceia care i-au făcut posibilă existența timp de o jumătate de veac. \nConstituția de la 1991 a venit după „Duminica orbului” din \n1990  și  a  consfințit  restaurația  foștilor  comuniști  și  securiști  din \nRomânia.  A  fost  scrisă  după  chipul  și  asemănarea  destinatarului  și \nautorului  –  Ion  Iliescu,  zis  și  comunist  cu  față  umană,  și  Antonie \nIorgovan, zis și comunist cu studii juridice. \nConstituția României validată la referendumul din decembrie \n'91 a fost scrisă de un președinte al Asociației Studenților Comuniști \ndin  Universitatea  București,  pentru  președintele  Uniunii  Tineretului \nComunist. \nAcum  30  de  ani  eram  reporter  la  Radio  Delta  și  eram  pe \nstradă și îi întrebam pe oamenii care mergeau foarte mândri să voteze \nConstituția, dacă au citit textul și de ce îl votează? Și răspunsul era \ncam același de la toți: „Păi, ne-a spus Ion Iliescu că e de bine”. \nUSR a apărut pentru că românii s-au săturat să le spună un \ntătuc și gașca lui ce să facă. (Aplauze. Vociferări.) \nAcum  oamenii  sistemului  tot  vorbesc  despre  schimbarea \nConstituției, astfel încât președintele să nu mai fie ales de români, ci \nde ei. (Vociferări.) \nOamenii fără chip vor ca funcția de președinte al românilor să \npoată fi scoasă la mezat și tranzacționată între grupurile parlamentare, \nmonedă de schimb în trocurile politice, departe de ochii lumii și de \nochii cetățeanului. \nUSR  a  apărat,  apără  și  va  apăra  statul  de  drept  și  valorile \n                                                                                             35                                                                                          \n     \ndemocrației liberale de toate încercările de a pune instituțiile statului, \noricare  ar  fi  ele...  (Vociferări.)  ...la  dispoziția  infractorilor,  a \nevazioniștilor, a hoților din bugetul de stat și a combinatorilor politici \ncare îi cauționează. (Vociferări.) \nȘi închei cu o ultimă remarcă. Antonie Iorgovan, părintele \nConstituției din '91, a fost, ca tot românul imparțial, expert în cadrul \nComisiei juridice constituționale și pentru drepturile omului din cadrul \nCFSN  și  independent,  dar  afiliat,  în  legislatura  '90-'92,  la  Grupul \nparlamentar al PNL, pentru ca apoi să treacă la PSD, demonstrând \nastfel multilateralismul FSN-ismului, așa cum îl vedem și astăzi. \nNu-i așa că de acolo de sus, de unde se află, Caragiale râde cu \ngura până la urechi? (Vociferări. Aplauze.) \nDomnul Florin-Vasile Cîțu: \nMulțumesc, domnule senator. \nDin  partea  Grupurilor  parlamentare  AUR,  domnul  George \nSimion. \nDomnul George-Nicolae Simion: \nMulțumesc frumos. \nA fost un referendum pentru modificarea Constituției, să fie \nspecificat  faptul  că  în  România  căsătoria  este  între  un  bărbat  și  o \nfemeie. Sper că nu vreți să modificați Constituția în sensul în care să îl \nluați pe domnul Cîțu legal de soție, da? (Vociferări.) \nNoi nu suntem de acord cu faptul că trebuie să se producă o \nfederalizare  sau  o  regionalizare  sau  cum  dorește  unul  sau  altul  din \n                                                                                             36                                                                                          \n     \npartidele și organizațiile non-guvernamentale care sunt în Parlament \nastăzi. Nici pentru punerea în acord cu anumite prevederi europene. \nNoi  credem  că  a  noastră  Constituție  este  foarte  bună.  Și  unele \nîncercări de încălcare a Constituției, cum a fost înlăturarea Avocatului \nPoporului, neconstituțională, au fost stopate. \nȘi dacă tot ne-ați dat niște timbre aici, în care sunt prevăzute \narticolele  fundamentale,  vedeți  că  pierdem  o  generație,  pentru  că \ndreptul la învățătură este asigurat. Din păcate, nu a fost asigurat de \nstatul  român,  prin  hotărâri  de  Guvern  care  sunt  aduse  aici,  în \nParlament  și  noi  doar  trebuie  să  le  ascultăm,  nici  măcar  nu  putem \ninterveni asupra stării de alertă. \nÎncetați  să  călcați  în  picioare  drepturile  fundamentale  ale \nromânilor și începeți să respectați Constituția! \nNu prin ședințe solemne faceți asta, ci respectând Constituția \nși eliminând orice formă de obligativitate asupra românilor! \nConstituția este bună. Trebuie susținută și trebuie apărată de \nuzurpatori, atât de aici, de la București, cât și de la Bruxelles! \nVă mulțumesc. (Aplauze.) \nDomnul Florin-Vasile Cîțu: \nMulțumesc. \nDomnul Tanasă. \nDomnul Dan Tanasă: \nDa. \nÎnaltpreasfinția Voastră, \n                                                                                             37                                                                                          \n     \nDomnule președinte al Camerei Deputaților, \nOnorați membri ai Guvernului, \nDoamnelor și domnilor senatori și deputați, \nArt.  3  al  Constituției  României  vorbește  despre  teritoriul \nRomâniei, care este inalienabil. \nDin  păcate,  în  ultimii  30  de  ani,  atât  PSD,  cât  și  PNL  și \nUDMR au permis vânzarea pământului României către străini, la un \nnivel demențial. \nDin  păcate,  suntem  poate  unici  în  lume,  ne-am  înstrăinat \npământul și am vândut, ne-am trezit într-o situație în care am permis, \nculmea, încălcarea art. 3 al Constituției României. \nArt. 12 vorbește de simbolurile naționale ale României. \nArt. 13 vorbește de limba națională, de limba română. \nEu  am  câștigat  câteva  zeci  de  procese  în  instanțele  din \nRomânia, prin care am încercat să impun respectarea limbii oficiale de \nstat. Și, din păcate, atât PSD, cât și PNL, ați tolerat timp de 30 de ani \natitudinile absolut inacceptabile ale UDMR atunci când vine vorba de \nsimboluri naționale și de limba oficială de stat în România. \nAți permis... ați permis – că plecați, domnule Kelemen Hunor \n–  ați  permis,  domnilor,  ca  în  Transilvania,  practic,  în  multe  zone, \nlimba maghiară să devină, practic, de facto limbă oficială de stat. Și \npermiteți în continuare, dragi colegi de la PSD și de la PNL! \nLimba oficială de stat nu este negociabilă cu nimeni! Și nici \nsimbolurile naționale! Acestea le puteți spune colegilor de la UDMR. \nȘi închei. \n                                                                                             38                                                                                          \n     \nArt. 47 vorbește despre faptul că: „Statul este obligat să ia \nmăsuri de dezvoltare economică și de protecție socială, de natură să \nasigure cetățenilor un nivel de trai decent”. \nÎn ultimii 30 de ani, modul în care PSD și PNL au înțeles să \nfacă  politică  în  România  ne  situează  pe  ultimele  locuri  la  ceea  ce \nînseamnă nivel de trai. Ultimele locuri în Europa. \nȘi, mai mult decât atât, modul în care PSD și PNL au făcut \npolitică în ultimii 30 de ani a dus la situația absolut inacceptabilă în \ncare peste 3,5 milioane de români au fugit de aici, de pe acest pământ. \nI-ați fugărit voi. Și, din păcate, în ultimii 4 ani, nici USR nu s-a lăsat \nmai prejos. \nMulțumesc. (Aplauze.) \nDomnul Florin-Vasile Cîțu: \nMulțumim. \nDomnul deputat Ciubuc. \nDomnul Ciprian Ciubuc: \nDomnule președinte al Senatului, \nDomnule președinte al Camerei Deputaților, \nDomnule președinte Constantinescu, \nStimați colegi, \nStimați invitați, \nEu am să vorbesc scurt. \nȘi am să vorbesc de art. 16 - cetățenii români sunt egali în \nfața legii. \n                                                                                             39                                                                                          \n     \nStimați colegi, \nNu  suntem  astăzi  în  măsură  să  respectăm  art.  16.  De  ce? \nPentru  că  pe  baza  ordonanțelor  de  urgență  și  a  stării  de  alertă, \ndrepturile  românilor  nu  sunt  respectate.  Avem  6  articole  din \nConstituție – domnule președinte al Curții Constituționale, puteți să \nconfirmați sau infirmați – care sunt călcate în picioare pentru că avem \no stare de alertă neconstituțională și măsuri restrictive aberante. \nVin de la întâlnirea care a avut loc săptămâna trecută, de la \nDelegația Adunării Parlamentare a Francofoniei, unde – vreau să vă \nspun un lucru foarte important și vă rog să fiți atenți cu toții – am fost \nadunați mai mulți parlamentari din Parlamentul României, care facem \nparte din Delegație, inclusivi parlamentari din toate țările francofone, \nni s-au ținut lecții de modificare a Constituției, sub motiv de COVID \nși sub motiv de pandemie. Din Parlamentul belgian ni s-a transmis, \ntrebuie  să  modificăm  Constituția  după  modelul  Luxemburg,  să \nomogenizăm  Constituția.  Inclusiv  toate  țările  care  fac  parte  din \nUniunea Europeană. \nDe asemenea, ni s-a vorbit despre suspendarea Parlamentelor \nnaționale. (Vociferări.) \nNi s-a vorbit de suspendarea Parlamentelor naționale. \nMă  bucur  că  colegii  de  la...  antevorbitorii  mei  au  vorbit \ndespre modificarea Constituției. \nStimați colegi, \n Nu putem să modificăm Constituția, să o omogenizăm dacă \nnu ne întoarcem la popor. \n                                                                                             40                                                                                          \n     \nAm  susținut  și  în  Parlamentul  din  Albania,  la  Adunarea \nParlamentară a Francofoniei, susțin și de aici – cum vă veți uita în \nochii  copiilor  dumneavoastră  sau  în  ochii  românilor  dacă  vom \nmodifica Constituția și vom omogeniza Constituția după Constituția \ndin Luxemburg... (Vociferări.) ...sub motiv de COVID și sub motiv de \npandemie? \nAm  numărat,  de  19  ori  s-a  vorbit  de  cuvântul  „control”. \nControlul  pandemiei,  nemijlocit,  controlul  oamenilor.  Nu  putem \ncontrola  pandemia  dacă  nu  putem  controla  mișcarea  oamenilor  în \nEuropa și în statul național. \nOameni buni, \nStimați colegi, \nMă adresez și românilor și dumneavoastră. \nSă vă ferească Dumnezeu de o revoltă populară! \nCum  le-am  spus  și  francezilor  din  Parlamentul  din  Albania, \nromânii nu sunt ca francezii, să iasă o lună, două, trei, o lună, 10 luni la \nproteste. Românii au ieșit 9 zile și Ceaușescu a dispărut. \nNoi avem o istorie de comunism. Știm că aceste restricții care ni \nse  impun  în  Parlamentul  național  vin  doar  să  îngrădească  drepturi  și \nlibertăți și nu măsuri ca să controlăm pandemia! \nNu putem să suspendăm drepturile noastre fundamentale conform \nConstituției și să modificăm Constituția fără să ne întoarcem la popor! \nDe  aceea,  vă  rog  pe  toți  să  conștientizați  că  pentru  orice \nmodificare a Constituției trebuie să fie direct întrebat și poporul român, și \noamenii care ne-au ales. \nVă mulțumesc. \n                                                                                             41                                                                                          \n     \nȘi sunt încrezător că dumneavoastră veți reflecta la ce am vorbit \nastăzi aici. \nPuteți să-i întrebați și pe colegii dumneavoastră care au fost în \nParlamentul din Albania, să vă confirme acest lucru. \nMulțumesc. (Aplauze.) \nDomnul Florin-Vasile Cîțu: \nMulțumim. \nVă  garantăm  că  orice  modificare  se  va  face  doar  prin \nreferendum, deci mergem la popor. \nGrupul parlamentar al UDMR, domnul Csoma Botond. \nDomnul Csoma Botond: \nOnorați invitați, \nDoamnelor și domnilor deputați, \nRomânia  a avut o experiență totalitară cruntă sub regimul \ncomunist, mai ales în „Epoca de Aur”, sub Ceaușescu. Iar dacă luăm \nîn considerare acest lucru cred că adoptarea Constituției în anul 1991 a \nfost  un  pas  foarte  important  pe  drumul  făuririi  unei  societăți \ndemocratice, după decenii lungi de totalitarism. \nSigur, acea Constituție, Constituția de la 1991, a reflectat atât \nmomentul  politic,  cât  și  majoritatea  parlamentară  existentă  sau \nmajoritatea din Adunarea Constituantă, dar a reflectat și acea euforie, \npentru că oamenii în sfârșit erau liberi și puteau să-și spună opinia \nliber în această țară și nu sosea  mașina neagră dimineața să-i ducă \nundeva. \nȘi cred că a fost un moment foarte important, din acest punct \n                                                                                             42                                                                                          \n     \nde vedere. \nS-a  mers  pe  ideea  unei  –  cred  eu  –  unei  republici \nsemiprezidențiale, care nu e similară nici cu Franța, nici cu Statele \nUnite. Sunt niște deosebiri importante.  \nÎn Statele Unite nu există premier.  \nÎn Franța, premierul este subordonat președintelui.  \nLa  noi,  premierul  nu  este  subordonat,  dar  președintele \ndesemnează candidatul la funcția de premier. \nȘi dacă ne uităm, în ultimii 15 ani a existat un conflict major \nîn sânul puterii executive, mai ales când vorbim politic de coabitare \nîntre președinte și premier. \nȘi cred că acest conflict permanent care a existat în puterea \nexecutivă nu a făcut cinste României. \nȘi,  din  acest  punct  de  vedere,  cred  că  avem  nevoie  de  o \nmodificare a Constituției. Să lămurim anumite chestiuni, nu numai în \nsânul puterii executive, putem vorbi și de Parlament. \nNoi  propunem  să  menținem  sistemul  bicameral,  dar  cu \natribuții  separate,  pentru  Senat  și  Camera  Deputaților,  și  ne  putem \ngândi  și  la  un  sistem  distinct  de  alegere  a  Senatului  și  a  Camerei \nDeputaților. \nSigur că prin Constituția de la 1991 s-a instituit și un sistem \nde checks and balances, acest mecanism de protecție și echilibru care \nîn  multe  cazuri  a  funcționat,  în  multe  cazuri  nu  a  funcționat.  De \nexemplu, când președintele României, în foarte multe cazuri, cred eu \nși  credem  noi,  de  la  UDMR,  indiferent  cine  a  fost  președintele \n                                                                                             43                                                                                          \n     \nRomâniei, și-a depășit atribuțiile constituționale, neavând o activitate \nde  mediere,  ci  având  o  activitate  eminamente  politică,  în  anumite \nmomente, în această țară. \nSigur, trebuie să aducem în discuție și statutul minorităților, \nstatutul minorităților din România. \nPoate ați citit și dumneavoastră că în anumite documente pe \ncare  România  le-a  adoptat,  atât  în  CSAT  sau  în  alte  instituții, \nminoritățile  naționale  de  multe  ori  reprezintă  un  factor  de  risc  la \nadresa securității naționale. \nCred că după 30 de ani a venit timpul ca să existe o relație de \nîncredere între statul român și  minoritățile naționale care trăiesc pe \nteritoriul statului român. Și, în această privință, s-ar impune, stimați \ncolegi,  ca  minoritățile  naționale  să  devină  factori  constitutivi  ai \nstatului român. Cred că după 30 de ani și în România se poate realiza \nacest lucru. \nDacă vorbim de modificarea Constituției, cred că o reașezare \nîn  sânul  puterii  executive  am  putea  realiza  și  prin  trecerea  la  o \nrepublică parlamentară. \nNu aș dori să intru în detaliu acum, ce înseamnă o republică \nparlamentară,  dar  vreau  să  vă  supun  atenției  următorul  aspect  -  în  \nUniunea  Europeană,  în  majoritatea  țărilor  membre,  există  republică \nparlamentară. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule deputat. \n                                                                                             44                                                                                          \n     \nDin  partea  Grupului  parlamentar  al  minorităților  naționale, \ndomnul deputat Cătălin-Zamfir Manea. \nDomnul Cătălin-Zamfir Manea: \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nStimate domnule președinte Constantinescu, \nDomnule președinte al Curții Constituționale, \nStimați reprezentanți ai Corpului diplomatic, \nDoamnelor și domnilor senatori și deputați, \nAstăzi România aniversează Ziua Constituției și împlinirea a \n30 de ani de la referendumul din 8 decembrie 1991, prin care a fost \naprobată Legea fundamentală, moment care a marcat opțiunea fermă a \nnațiunii române pentru un regim de guvernare democratic. \nPrin adoptarea Constituției României s-au pus bazele statului \nde drept și ale democrației constituționale. \nÎn anul 2003, Constituția a fost revizuită, construcția sa fiind \nconsolidată și adaptată la evoluțiile statului de drept, ale societății și la \nnoul context euroatlantic. Atunci, în anul 2003, noi, cei din Grupul \nparlamentar  al  minorităților  naționale,  am  fost  primii,  de  aici,  din \nParlament,  care  am  propus  o  serie  de  modificări  majore  ale \nConstituției,  precum:  regim  parlamentar;  Legea-cadru  pentru \nminorități, care, de altfel, este prevăzută în Constituția României la \ncategoria de legi organice și care, din păcate, nu a fost încă adoptată; \nlimitarea  ordonanțelor  de  urgență;  regândirea  organizării \n                                                                                             45                                                                                          \n     \nadministrativ-teritoriale;  organizarea  Senatului  ca  și  Cameră  a \nRegiunilor; echilibrarea puterilor în stat. \nDin  păcate,  propunerile  noastre  făcute  în  acel  an  au  fost \nrespinse de parlamentarii dumneavoastră de atunci. Menționez, au fost \nrespinse. \nDe  subliniat  este  faptul  că  în  prezent,  la  nivelul  Uniunii \nEuropene, din cele 27 de state, 17 dintre ele au regim parlamentar. \nAșadar,  marea  majoritate  a  statelor  membre  din  Uniunea \nEuropeană funcționează ca republici parlamentare. \nParlamentul  României  trebuie  să  aibă  mai  multă  putere \npentru că, stimați colegi, potrivit art. 61 din Constituție, Parlamentul \neste  organul  reprezentativ  suprem  al  națiunii  române  și  unica \nautoritate legiuitoare a țării. \nStimați colegi, \nConstituția României este consfințită prin voința suverană a \npoporului și reprezintă un set de principii și norme fundamentale care \nse adresează în egală măsură autorităților statului și cetățenilor săi. \nFuncționarea  instituțiilor  statului,  garantarea  drepturilor  și \nlibertăților individuale și derularea în ansamblu a întregii vieți a unei \nnațiuni își au originea în textele înscrise în Constituție. \nDe  aceea,  Constituția  României  poate  fi  cartea  sacră  a \nexistenței  noastre,  iar  aniversarea  ei  astăzi  constituie  o  adevărată \nsărbătoare. \nConstituția țării trebuie respectată, nu doar în litera, ci și în \nspiritul  ei,  destinatarii  săi  având  obligația,  nu  doar  morală,  ci  și \n                                                                                             46                                                                                          \n     \nconstituțională,  de  loialitate  constituțională  și  de  interpretare  a \nnormelor sale cu bună-credință. \nAplicarea principiului controlului constituționalității legilor a \ncondus  la  înființarea  Curții  Constituționale,  care,  așa  cum  s-a  mai \nprecizat de la această tribună, în cursul ședinței solemne, reprezintă \ngarantul supremației Constituției. \nSensul  existenței  Constituției  României  constă  în  apărarea \nvalorilor fundamentale înscrise în Legea fundamentală. \nDacă  nu  este  în  mod  activ  și  efectiv  apărată,  Constituția \nRomâniei riscă să fie redusă la un set de principii și norme de drept \nfrumoase,  nobile,  dar  invalide,  lipsite  de  orice  valoare  și  forță,  iar \natunci  când  Constituția  nu  este  respectată  sunt  puse  sub  semnul \nincertitudinii construcția democratică a statului și întreaga sa ordine de \ndrept. \nOrice popor, pentru a fi puternic, trebuie să-și iubească și să-\nși apere Constituția pentru că aceasta îi aparține și îl reprezintă. \nConstituția României conferă un sens comunității politice. \nNu  în  ultimul  rând,  Constituția  consfințește  garanția \ndezvoltării  normale  a  societății  noastre  împotriva  oricărei  forme  de \ntotalitarism, intoleranță, discriminare și populism. \nGrupul parlamentar al minorităților naționale se va implica în \nprocesul de revizuire a Constituției și, ca de fiecare dată, va propune și \nva susține măsuri care să consolideze democrația și care să contribuie \nla  apărarea  drepturilor  și  libertăților  fundamentale  ale  tuturor \ncetățenilor săi. \n                                                                                             47                                                                                          \n     \nSă nu uităm, stimați colegi, că minoritățile naționale au avut \nun rol extrem de important în construcția statului român. \nÎn încheiere, aș vrea să vă reamintesc că potrivit art. 4, care \nprevede, și nu „vorbește”, așa cum am mai auzit de la această tribună, \nRomânia este patria comună și indivizibilă a tuturor cetățenilor săi, \nfără deosebire de rasă, de naționalitate sau de apartenență etnică. \nLa mulți ani Constituției României! \nLa mulți ani, România! \nLa mulți ani tuturor cetățenilor acestei țări! \nMulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  deputaților  și  senatorilor  neafiliați,  doamna \nsenator Diana Iovanovici-Șoșoacă. \n                                                                                             48                                                                                          \n     \nDoamna Diana Iovanovici-Șoșoacă: \nMulțumesc. \nAm asistat aici, am  înțeles, la o ședință solemnă prin care \naniversăm Constituția României. \nN-am  auzit  pe  niciunul  dintre  noi spunând  la  mulți  ani  de \nSfântul Nicolae tuturor sărbătoriților de astăzi! La  mulți ani, popor \nromân, pentru Sfântul Nicolae! (Aplauze.) \nCei care nu aplaudați – probabil că vă trebuie o nuia pentru \nSfântul  Nicolae!  Pentru  că  suntem  aici  creștini  din  toate  timpurile! \nPentru că respectăm drepturile tuturor! \nAsistăm  astăzi  la  o  așa-zisă  aniversare  a  Constituției \nRomâniei,  că  nu  am  auzit  aici  decât  denigrări  ale  Constituției \nRomâniei și solicitări de schimbare. \nCum poți să aniversezi? E ca și când aniversezi 30 de ani de \ncăsătorie și anunți divorțul. \nAsta  ați  făcut  astăzi,  ați  pângărit  Constituția  României,  pe \ncare ar trebui să o cunoașteți cu toții! \nA existat un jurnalist în foaier, care, în urmă cu câteva luni – \nRafaelo Varga –, v-a întrebat pe cei mai mulți dintre dumneavoastră, \ndacă ați citit Constituția României? Cei mai mulți ați spus nu, nu am \navut timp. \nÎn schimb, vă aflați aici, în fabrica de legi a României, unde \nConstituția este Biblia românului. Mai presus de Constituție nu este \ndecât Dumnezeu și Biblia. Atât! \nDe 30 de ani încălcați pas cu pas Constituția României! \n                                                                                             49                                                                                          \n     \nÎn ultimii 2 ani, ați omorât-o! Ați adoptat Legea nr. 136/2020 \nși  Legea  nr.  55/2020,  care  încalcă  prevederile  art.  53  alin.  (2)  din \nConstituția României întrucât anulează efectiv existența drepturilor și \nlibertăților fundamentale. \nAstăzi, de Sfântul Nicolae și ziua acestei ședințe solemne, în \ncare văd că cea mai mare parte a Guvernului a plecat, mulți invitați au \nplecat,  domnul  președinte  nu  participă  pentru  că  nu  îi  place  să \nparticipe  la  astfel  de  evenimente,  cinste  domnului  Constantinescu, \nfostul  președinte,  că  a  venit!  Vine  tot  timpul.  Felicitări,  domnule \npreședinte! (Aplauze.) \nAșa se respectă poporul și Parlamentul! \nCinste tuturor care ați venit! \nCelorlalți, o nuia de la Sfântul Nicolae! \nTot  pe…  vă  spun  că  de  25  de  ani  lucrez  cu  Constituția \nRomâniei. \nPână și cel mai tânăr avocat, procuror, judecător, jurist știe \nConstituția României! \nAvând în vedere că nu o cunoașteți și o pângăriți chiar de \nziua ei, nu mă mai miră faptul că v-ați bătut joc de ea, mai ales în \nultimii 2 ani. \nAtâta  timp  cât  mai  există  câțiva  avocați,  și  juriști,  și \njudecători și procurori care își fac treaba în această țară, peste voința \ndumneavoastră, Constituția României mai are o șansă! \nDe 30 de ani - spuneți că o respectați? - n-ați respectat nimic! \n                                                                                             50                                                                                          \n     \nArt. 47 - traiul decent. Sunt peste 30% din români care trăiesc \nsub pragul sărăciei! 70% din români trăiesc în sărăcie! \nUnde,  cine  a  plătit  vreodată  pentru  încălcarea  Constituției \nRomâniei? \nConstituția  României,  stimați  domni  care  râdeți  și  vorbiți, \naici, în primele bănci! \nV-am urmărit pe toți! N-ați avut bunul-simț să vă ascultați \nniciodată în tăcere unii pe alții! Este chestiune de educație! Eu am stat \nși  v-am  ascultat,  indiferent  că  am  fost  sau  nu  de  acord  cu \ndumneavoastră, sunt cei 7 ani de acasă! \nNu  puteți,  în  ditai  Parlamentul  României,  Legislativul \nRomâniei, să vă comportați în felul acesta și să nu vă ascultați, să vă \nacordați măcar șansa de drept la liberă exprimare și la opinie! \nDar  nici  nu  putem  să  acceptăm  să  venim  la  aniversarea \nConstituției în care toți cereți schimbarea Constituției! Pentru că pe \naceastă Constituție ați jurat în acest mandat, nu să o schimbați, ci să o \nrespectați! \nNu este posibil ca această Constituție care v-a adus aici cu \ntoate drepturile pe care le aveți și obligațiile adiacente să fie încălcată \nde voi, să cereți să fie schimbată! De ce? În condițiile în care nici \nmăcar pe aceasta nu o respectați! \nDomnul Florin-Vasile Cîțu: \nMulțumim, doamnă senator. \nDoamna Diana Iovanovici-Șoșoacă: \n                                                                                             51                                                                                          \n     \nImediat, mai am… conchid acum. \nI-am  cerut  Sfântului  Nicolae  să-mi  dea  un  cadou  pentru \naniversarea Constituției României. Asta mi-a lăsat! Este o botniță prin \ncare… (Aplauze.) …Constituția, drepturile și libertățile fundamentale \nau fost anulate de către Parlament, de către Președinte și Guvern! \nȘi rog aici reprezentantul Curții Constituționale să aibă mai \nmult curaj, așa cum a avut în Decizia nr. 457/2020, pct. 68, în care au \nmenționat  că  starea  de  alertă  încalcă  statul  de  drept,  este  creată \nartificial  și  nu  există  fundament  constituțional  pentru  existența \nacesteia! \nTrăiască România liberă! \nTrăiască dreptul la liberă exprimare! \nJos botnița! (Aplauze.) \nDomnul Florin-Vasile Cîțu: \nMulțumim. \nDin  partea  Grupului  parlamentar  al  USR,  domnul  deputat \nMihai-Alexandru Badea. \nDomnul Mihai-Alexandru Badea: \nStimați membri ai Parlamentului, \nDistinși invitați, \nOnorată asistență, \nConstituția din 1991 este cea de-a șaptea lege fundamentală \npropriu-zisă a României, într-o istorie de 155 de ani, care a început în \n1866, sub domnitorul Carol I. \n                                                                                             52                                                                                          \n     \nÎn pofida criticilor care i-au fost aduse, unele bine întemeiate, \nactuala  Constituție  a  reprezentat  o  realizare  importantă,  având  în \nvedere contextul intern și internațional în care a fost adoptată. Într-o \nperioadă  în  care  alte  state  din  regiune  alegeau  să-și  revizuiască \nconstituțiile comuniste, statul român își elabora o lege fundamentală \ncu  totul  nouă,  dând  astfel  mesajul  a  ceea  ce  ar  fi  trebuit  să  fie \ndespărțirea completă de vechiul regim. \nÎn cei 30 de ani de existență s-au consumat nu mai puțin de 7 \ninițiative de revizuire, dintre care doar cea din 2003 a avut succes și \nne-a permis aderarea la NATO și Uniunea Europeană. \nCea de-a opta, cunoscută sub denumirea de „Fără penali în \nfuncții publice”, se află încă în desfășurare, după ce a primit votul \nunanim al Camerei Deputaților, anul trecut. \nChiar  dacă  n-a  existat  suficientă  voință  politică  pentru \norganizarea referendumului, odată cu alegerile parlamentare, continuu \nsă sper că Senatul va adopta acest proiect și că va alege un moment \nfavorabil care să permită întrunirea cvorumului necesar. Ar fi pentru \nprima dată când o constituție a României este revizuită la inițiativa \ncetățenilor români. \nSă nu ratăm șansa de a scrie această pagină de istorie! \nVă mulțumesc. (Aplauze.) \nDomnul Florin-Vasile Cîțu: \nMulțumim. \nTot din partea Grupului parlamentar al USR, domnul deputat \nAndrei-Răzvan Lupu. \n                                                                                             53                                                                                          \n     \nDomnul Andrei-Răzvan Lupu: \nDomnule președinte al Senatului, \nDomnule președinte al Camerei Deputaților, \nDomnule președinte al Curții Constituționale a României, \nStimați membri ai Corpului diplomatic, \nStimați reprezentanți ai cultelor religioase, \nDoamnelor și domnilor parlamentari, \nSuntem  aici  pentru  a  marca  un  moment  special  din  istoria \nnoastră, adoptarea Constituției în 1991, și îmi pare rău că unii dintre \ncolegii noștri au uitat acest lucru. \nPentru  mine,  a  vorbi  despre  Constituția  României  are  o \nsemnificație specială pentru că, pe de o parte, acest act vital pentru \ndemocrația noastră are o vârstă care o depășește pe a mea. \nPe de altă parte, ca absolvent de drept și cadru didactic în \ndomeniul  dreptului  constituțional,  este  o  onoare  să  pot  discuta, \ndezbate  și  construi  o  carieră  aici,  alături  de  dumneavoastră,  în \nParlamentul  României,  care  Parlament  își  trage  seva  și  relevanța \ninstituțională din chiar Constituția României. \nSunt deputat al USR și spun asta pentru că probabil această \netichetă înseamnă astăzi că ne găsim în dezacord politic cu majoritatea \nparlamentară. E un dezacord generațional și un dezacord de viziune \npolitică asupra viitorului nostru comun. \nDar  în  ciuda  acestor  disonanțe  și  în  ciuda  acestor  viziuni \ncontradictorii, precum și ca persoană care a susținut nevoia de a aduce \n                                                                                             54                                                                                          \n     \nschimbări  majore  actualei  Constituții,  aș  vrea  să  punctez  partea \nmeritorie a actualei Legi fundamentale. \nSe vede foarte clar din textul Constituției actuale teama de \ndictatură a celor care au redactat-o. Și este de înțeles că la începutul \nanilor '90 cei care au redactat-o erau încă plini de amintirile perioadei \ncomuniste. Cred că această teamă a reușit să creeze mai mult echilibru \nîntre puterile statului, care ne-a salvat de dorința unor oameni politici \nde a câștiga mai multă putere decât ar fi trebuit. \nPrecauțiile  părinților  actualei  Constituții  au  favorizat  poate \nunele blocaje instituționale, dar, slavă Domnului, ne-au salvat astăzi \nde a fi alături de unele state iliberale, cum sunt cazuri în estul Europei. \nDar  cum  timpul  lucrează  neîndurător,  trebuie  să  vedem  și \nnevoia de schimbare. \nExistă puncte importante în care trebuie să clarificăm starea \nactuală. Și aș enumera doar câteva: \n- Reforma Curții Constituționale; \n- Reducerea numărului de parlamentari și a modului în care \nlucrează Parlamentul; \n-  Clarificarea  raportului  dintre  legislația  europeană  și  cea \nnațională, inclusiv Constituția; \n-  Și,  bineînțeles,  introducerea  Proiectului  „Fără  penali  în \nfuncții publice” în corpul Constituției. \nMai  sunt  și  altele,  desigur,  dar  cred  în  înțelepciunea  celor \ncare  vor  face  parte  din  structura  parlamentară  ce  se  va  ocupa  de \nrevizuirea Constituției. \n                                                                                             55                                                                                          \n     \nNoi, Grupul USR, suntem pregătiți pentru această provocare \npe care orice om politic ar trebui să o trateze cu maximă preocupare. \nEste  un  moment  important  din  istoria  statului  român,  a \ninstituțiilor sale și, mai presus de orice, a cetățenilor țării. \nSper că dincolo de ceea ce ne separă generațional sau politic, \nsă putem lucra împreună pentru un scop care transcende partidele și \ngenerațiile din care facem parte. \nAvem nevoie, după 30 de ani de la adoptare și după 18 ani de \nla singura sa revizuire, de o constituție reformată. \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nȘi, din partea Grupului parlamentar al PNL, domnul deputat \nIoan Cupșa. \nDomnul Ioan Cupșa: \nDomnilor președinți ai Camerelor Parlamentului, \nOnorați invitați, \nDomnule președinte Emil Constantinescu, \nDoamnelor și domnilor, \nSe  împlinesc  în  aceste  zile  30  de  ani  de  la  adoptarea \nConstituției din anul 1991, un act politic de o importanță covârșitoare \npentru  noi.  Un  act  care  a  însemnat  ruperea  definitivă  de  regimul \npolitic stabilit în anul 1945 în România. Ruperea de organizarea de \n                                                                                             56                                                                                          \n     \nstat care, prin relațiile sociale impuse, ne-a chinuit, ne-a nefericit pe \nnoi, românii. \nÎnainte de a continua însă, dați-mi voie să citez din spusele \nmarelui filosof idealist, Hegel – „Fiecare țară are Constituția care i se \npotrivește”. \nConstituția din anul 1991 este opera Comisiei constituționale, \nprecum  și  a  unui  Parlament  transformat  în  Adunare  Constituantă. \nParlamentari sprijiniți de experți în drept constituțional au reușit să \nadopte  Legea  fundamentală.  Merită  respectul  nostru  pentru  acest \nlucru. \nDemersul lor este unul criticabil, este imperfect, dar să nu \nuităm că această constituție, Constituția din anul 1991, ne-a fost nouă \nutilă. \nA  devenit  o  obișnuință  să  identificăm  Constituția  folosind \nexpresia  „lege  fundamentală  a  unui  stat”.  Statul  și  Constituția  se \ncondiționează reciproc. \nDin punct de vedere istoric, în statul român, să nu uităm, în \nmai puțin de 70 de ani am avut parte de 6 constituții – 1923, 1938, \n1948, 1952, 1965, 1991 -, precum și o revizuire, ulterior, în anul 2003. \nO fi bine? \nPermiteți-mi, în ceea ce privește aprecierea constituțiilor pe \ncare noi în epoca modernă a statului le-am avut, să citez din cel care \neste de neuitat, Petre Țuțea, care, cu stilul său inconfundabil, afirma: \n„Constituția liberală din 1923 nu e o operă, e o capodoperă. Un rege \n                                                                                             57                                                                                          \n     \nputernic, înfășurat într-un stat al normelor liberale: separația puterilor \nși libertăți câte dorește nea Niță (...)”. \nSuntem datori să respectăm Constituția în spiritul ei. De ce în \nspiritul ei? Pentru că deseori – și aici aveți cu toții această experiență – \nnormele pe care le punem noi în pagină sunt departe de perfecțiunea \nlimbajului juridic de care ar trebui să dea dovadă. \nSpiritul Constituției - principii, idei, elemente de bază care \nsunt necesare, pe care întreaga noastră viață socială se construiește, \nașadar, aceste principii trebuie înțelese și trebuie însușite. \nSunt dator să spun astăzi – interpretarea și aplicarea normelor \nconstituționale  de  către  reprezentanții  puterilor  în  stat,  de  către \nreprezentanții instituțiilor de rang constituțional au avut suficient de \nmulte sincope în ultimii ani. \nPe  de  o  parte,  au  existat  prea  multe  conflicte  juridice  de \nnatură constituțională. Poate nu din cauza imperfecțiunii legii, cât mai \nmult din cauza abuzului prin care cei care vremelnic au fost sau sunt \nputere în stat au înțeles să aplice normele constituționale. \nSă nu uităm, am adoptat prea multe acte normative care nu \nrespectă rigoarea constituțională. \nPe  de  altă  parte,  deciziile  pe  care  le-a  pronunțat  Curtea \nConstituțională a României sunt contradictorii deseori. Contradictorii \nîntr-o  perioadă  relativ  scurtă  de  timp.  Ceea  ce  înseamnă  că \nfuncționează  imperfect  Curtea  Constituțională  a  României,  garantul \nsupremației Constituției. \n                                                                                             58                                                                                          \n     \nExpresia  „este  constituțional  dacă...”,  care  se  regăsește  în \nprea  multe  decizii  ale  Curții  Constituționale,  a  transformat  uneori \nCurtea Constituțională a României într-un legiuitor ad-hoc. \nConstituția este imperfectă, imperfecte sunt legile pe care noi \nle adoptăm, este un fapt. \nMorbul perimării există cuprins în fiecare lege pe care noi am \nadoptat-o. De fiecare dată trebuie să adaptăm legile, modificându-le, \nașa cum și Constituția se impune probabil să o modificăm. Pentru că \nsituația economică, socială, politică, atât internă, cât și internațională, \nse modifică în timp ce noi vorbim. \nConstituția este fundament al întregului sistem de drept. Este \ncheie de boltă a organizării și funcționării statului nostru. \nConstituția este legea scrisă cu majuscule. Lege care are drept \nscop  ultim  apărarea  demnității  omului,  apărarea  drepturilor, \nlibertăților  fundamentale  și,  atenție,  stabilirea  obligațiilor  esențiale. \nToate acestea împreună ne definesc pe noi ca oameni. \nConstituția este mijloc, și nu scop în sine. \nCeea ce trebuie cu adevărat să ne  preocupe este ca  pentru \nviitor Constituția să fie fundamentul dezvoltării națiunii noastre. Să fie \nfundamentul mai binelui viitor al fiecăruia dintre noi. \nSă  ne  dea  Dumnezeu  înțelepciunea  să  identificăm  valorile \nfundamentale! Acele valori care ne permit nu doar să supraviețuim ca \noameni,  ca  cetățeni  ai  României,  ci  care  ne  ajută  să  trăim  demn.  \nCele care ne ajută să ne găsim fericirea. Să le protejăm și să construim \nfolosindu-ne de ele Legea fundamentală. \n                                                                                             59                                                                                          \n     \nConstituția este o lucrare pentru prezent, dar în mod special \nConstituția  este  o  lucrare  pentru  viitor.  Constituția  trebuie  să  fie  o \nprivire aruncată în viitor. În viitorul națiunii noastre. \nDar pentru ca toate acestea să devină realitate trebuie să luăm \naminte că nu avem nevoie de nimic altceva decât de un proiect de țară. \nNu  avem  nevoie  de  o  abstracțiune,  nu  avem  nevoie  de  o  operă \nformală, avem nevoie de Constituția noastră. \nȘi dați-mi voie, la sfârșit, să citez dintr-un înțelept care acum \nmai bine de 200 de ani înțelegea acest lucru și încerca să ne învețe și \npe noi. \nJoseph de Maistre ne spunea - „O constituție care este făcută \npentru  toate  națiunile  nu  este  făcută  pentru  niciuna,  e  o  pură \nabstracțiune, e o operă școlărească făcută pentru a exersa spiritul (...)”. \nLa mulți ani, România! \nO zi bună, români! \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nVă mulțumesc, stimați colegi, pentru participare. \nPermiteți  să  declar  închisă  ședința  solemnă  comună  a \nSenatului și Camerei Deputaților. \nVă mulțumesc. \n \nȘedința s-a încheiat la ora 14.46. \n \n "
    },
    "11": {
        "start_text": "Domnul Florin-Vasile Cîțu:",
        "start_index": -1,
        "end_text": "Domnul  Valer  Dorneanu",
        "end_index": -1,
        "text": "                                                                 1                                                                                          \n     \n06 decembrie 2021 – ședință comună \n \n \nS U M A R \n \n1.  Alocuțiuni dedicate aniversării a 30 de ani de  2. \nla adoptarea Constituției în vigoare de către Adunarea \nConstituantă. \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n                        S T E N O G R A M A \nședinței solemne comune a Camerei Deputaților și Senatului  \ndin data de 6 decembrie 2021 \n \n \nȘedința a început la ora 13.03. \nLucrările ședinței au fost conduse de domnul senator Florin-\nVasile Cîțu, președintele Senatului, asistat de domnul senator Sorin \nLavric,  secretar  al  Senatului,  și  de  doamna  deputat  Alexandra \nPresură, secretar al Camerei Deputaților.  \nDin  prezidiu  a  făcut  parte  și  domnul  deputat  Ion-Marcel \nCiolacu, președintele Camerei Deputaților. \nDomnul Florin-Vasile Cîțu: \nBună ziua! \nStimați colegi,  \nHaideți să începem ședința! \nAstăzi avem ședința solemnă a... \nSe așază oamenii...? \nStimați colegi,  \nVă rog să vă așezați, să începem ședința! \nAstăzi avem ședința solemnă comună a Senatului și Camerei \nDeputaților  dedicată  aniversării  a  30  de  ani  de  la  adoptarea \nConstituției în vigoare de către Adunarea Constituantă. \n                                                                                             3                                                                                          \n     \nDomnule președinte al Camerei Deputaților,  \nDomnule prim-ministru, \nDomnilor foști președinți ai României,  \nDoamnelor și domnilor miniștri, \nDomnule președinte al Curții Constituționale,  \nStimați membri ai Corpului diplomatic, \nPreafericirea Voastră,  \nÎnaltpreasfinția Voastră, \nDoamnelor și domnilor deputați, \nStimați invitați,  \nOnorată asistență, \nVă  rog  să-mi  permiteți  să  declar  deschisă  ședința  solemnă \ncomună dedicată aniversării a 30 de ani de la adoptarea Constituției în \nvigoare de către Adunarea Constituantă.  \nVă invit să ascultăm Imnul național al României. \n(Se intonează Imnul național „Deșteaptă-te, române!”.) \nDomnul Ion-Marcel Ciolacu:  \nInvit la tribună pe domnul Florin Cîțu, președintele Senatului \nRomâniei. \nDomnul Florin-Vasile Cîțu: \nBună ziua! \nDoamnelor și domnilor parlamentari, \nStimați invitați,  \nDistinsă asistență, \n                                                                                             4                                                                                          \n     \nSe împlinesc trei decenii de la intrarea în vigoare, în urma \naprobării  prin  referendumul  național  din  decembrie  1991,  a \nConstituției României. Atunci, din punct de vedere constituțional, ne-\nam despărțit de o epocă sumbră a istoriei țării noastre, în care regimul \ncomunist totalitar a încălcat sistematic cele mai elementare drepturi \nale  românilor.  Reacția  poporului  nostru  a  fost  reprezentată  de \nevenimentele care s-au desfășurat în perioada 16-22 decembrie 1989, \ncare au început la Timișoara, și pe care eu vreau să le amintesc în mod \nspecial,  pentru  că  am  această  datorie.  A  fost  deschisă  calea  către \ndemocratizarea României și către statul de drept. Am înaintat greu, dar \npe o traiectorie ireversibilă, pe care românii au dovedit că sunt gata să \no apere prin vot, dar și prin proteste democratice. \nStimați colegi, \nPentru mine este o mare onoare să reprezint astăzi Partidul \nNațional  Liberal  la  o  dezbatere  care  nu  poate  ocoli  tradiția \ndemocratică a acestei țări. Ideea unei guvernări democratice face parte \ndin gena PNL. Constituția din 1866 a purtat amprenta gândirii politice \nliberale,  apoi,  după  fondarea  PNL,  reforme  democratice  esențiale, \nprecum lărgirea dreptului de vot, au fost inițiate de partidul nostru. \nÎn  perioada  interbelică  Constituția  din  1923,  promovată  de \nPNL, a dus mai departe tradiția constituțională românească. Revenit \npe scena politică, după ce a fost înregistrat ca partid politic, în ianuarie \n1990,  PNL  a  avut  permanent  pe  agenda  sa  instaurarea  unui  regim \ndemocratic  autentic  în  România,  și  nu  a  unui  model  ipotetic  de \ndemocrație originală. \n                                                                                             5                                                                                          \n     \nProbabil că în acești 30 de ani nici PNL nu s-a comportat fără \ngreșeală,  dar  am  fost  mereu  partidul  dedicat  sută  la  sută  integrării \neuropene și euroatlantice a României, protejării valorilor statului de \ndrept și dezvoltării unei societăți democratice. \nDoamnelor și domnilor,  \nAcesta nu este un moment de sărbătoare, ci unul de bilanț \npentru Constituție și pentru tot ce înseamnă organizarea instituțională \na  statului  român.  Reformele  sunt  inevitabile,  pentru  că  asta  doresc \ncetățenii.  În  timp,  cu  profesionalism,  fără  patimă  politică  și  interes \nascuns, va trebui să modernizăm structurile sale,  modul în care ele \nfuncționează și cum  îl servesc pe  cetățean. Normele  constituționale \nvor trebui ajustate la realitatea pe care o trăim. \nSalut  faptul  că  în  Programul  de  guvernare  al  actualului \nGuvern  este  avută  în  vedere  eventualitatea  ca,  în  cazul  în  care  va \napărea  un  moment  constituțional  autentic,  Executivul  să  susțină  o \nreformă,  în  sensul  apropierii  între  stat  și  cetățean  și  al  creșterii \ngradului  de  protecție  al  drepturilor  și  libertăților,  în  acord  cu \njurisprudența CEDO. \nDe  asemenea,  Coaliția  de  guvernare  susține  ca  inițiativa \ncetățenească de revizuire a Constituției, înregistrată la Parlament în \nmai 2019 și aflată în prezent la vot final la Senat, să-și găsească cea \nmai bună formă de transparență la nivel normativ, atunci când situația \npandemică va permite acest lucru.  \nÎn același timp, trebuie să fim foarte atenți la marile opțiuni \npe care cetățenii români le-au exprimat și continuă să le exprime în \n                                                                                             6                                                                                          \n     \nultimele trei decenii. PNL are o agendă liberală de măsuri necesar a fi \navute în vedere la o eventuală revizuire a Constituției. De 30 de ani \nexistă  un  aspect  care  a  rămas  netranșat  așa  cum  ar  fi  trebuit  - \nproprietatea  privată.  O  măsura  pe  care  trebuie  să  o  abordăm  este \nreducerea la 16 ani a vârstei la care se va putea vota, așa cum este \ntendința în multe țări europene. Multe alte subiecte trebuie abordate cu \nmaturitate. \nReforma administrativă este un subiect care trebuie să stea în \natenția  Parlamentului.  Ultimii  ani  au  adus  pe  tapet  și  numeroase \nconflicte juridice de natură constituțională, iar normele constituționale \npot  fi  clarificate.  Problema  traseismului  politic  al  parlamentarilor  a \nrămas  deschisă  de  atât  de  mulți  ani,  deși  în  fiecare  legislatură  ea \ninfluențează aritmetica parlamentară. Și nu trebuie să uităm că există o \nrestanță în ceea ce privește implementarea în Constituție a rezultatelor \nreferendumului din 2019 pe tema justiției.  \nNu cred că numai Parlamentul sau numai partidele pot aborda \nun proces de reflecție cu privire la o eventuală revizuire a Constituției. \nRolul societății civile va fi fundamental.  \nReferitor acum la modul cum va arăta revizuirea viitoare vă \npot spune de pe acum un lucru: îmi doresc să fie cel puțin la fel de \nliberală cum au fost constituțiile din 1866 și 1923, ba chiar să aibă o \ndoză și mai mare de liberalism. \nLa mulți ani, români! \nLa mulți ani, România! \nMulțumesc. (Aplauze.) \n                                                                                             7                                                                                          \n     \n(Revine la prezidiu.) \nInvit  la  tribună  pe  Excelența  Sa,  domnul  Marcel  Ciolacu, \npreședintele Camerei Deputaților. (Aplauze.) \nDomnul Ion-Marcel Ciolacu: \nCred că nu este nici prima oară și nu va fi nici ultima oară \ncând am să spun că eu nu susțin vaccinarea obligatorie (Aplauze.), dar \nam dreptul în primul rând la viață. Fiecare decide dacă e bine să se \nvaccineze sau nu. \nVă rog frumos, doamnă colegă, să purtați mască sau să mă \nprotejați, să nu mă îmbolnăviți. (Aplauze.)  \nDreptul  meu  la  viața  și  dreptul  oricărui  român  nu  se \nnegociază, doamnă! \nDoamna Rodica Boancă (din sală): \nUnde scrie că masca te apără, te protejează?! \nDomnul Ion-Marcel Ciolacu:  \nDomnule președinte al Senatului,  \nDomnule prim-ministru,  \nDomnule președinte Constantinescu,  \nDomnule președinte al Curții Constituționale a României, \nDoamnelor și domnilor deputați și senatori, \nDoamnelor și domnilor miniștri, \nStimați  membri  ai  Comisiei  pentru  redactarea  proiectului \nConstituției României, \nStimați membri ai Corpului diplomatic, \n                                                                                             8                                                                                          \n     \nConstituția  e  cartea  de  vizită  a  unei  democrații.  Așa  cum \nfacem  o  ecografie  pentru  a  vedea  corpul  uman,  la  fel,  Legea \nfundamentală trebuie să fie expresia unei societăți. \nÎn  pofida  transformărilor  profunde  din  ultimii  32  de  ani, \nRomânia încă are o tradiție democratică fragilă. Mai avem mult de \nmuncă până să ajungem la practici democratice stabile și să ne găsim \nacea vocație democratică autentică, în sensul culturilor occidentale. \nDin  această  perspectivă,  efortul  făcut  acum  30  de  ani  de \npărinții fondatori ai Constituției din 1991 a fost imens. Textul noii \nConstituții trebuia să producă, în primul rând, o schimbare radicală de \nmentalitate la nivelul societății, prin despărțirea definitivă de trecutul \ncomunist. \nTextul lor trebuia să găsească soluțiile potrivite și echilibrate \npentru o societate care avea nevoie de un nou set de valori comune, \ndar în care să se regăsească și care să creeze solidaritate. \nAș dori ca astăzi, în mod special, să le mulțumesc celor care \nacum 30 de ani au pus umărul la reclădirea României pe baze noi, \nsănătoase și democratice. (Aplauze.) Câțiva dintre cei de atunci sunt \nastăzi alături de noi. Lor vreau să le transmitem atât recunoștința mea, \ncât și a colegilor mei din Parlament, pentru tot ce au făcut cu bună-\ncredință, competență și dragoste pentru România! \nDoamnelor și domnilor, \nAstăzi este un  moment aniversar. Dar e cel mai bun prilej \npentru a spune că avem nevoie de o Constituție care să reflecte un \nmodel de stat conform cu nevoile societății actuale. \n                                                                                             9                                                                                          \n     \nTrebuie să avem curajul să vorbim deschis despre necesitatea \nunei reforme constituționale, care să facă din Legea fundamentală un \ninstrument de modernizare a țării. \nTrebuie  să  vorbim  despre  acest  lucru,  fără  teamă  și  fără \ncomplexe. Toate sistemele democratice, cu excepția Statelor Unite, au \nfăcut-o  atunci  când  a  fost  nevoie.  Unele  state  au  apelat  chiar  la \nrevizuirea totală, așa cum a făcut Finlanda în anul 2000 sau Elveția în \nanul 1999. Altele, au apelat la o modificare parțială. Belgia chiar de 20 \nde ori în ultimii 20 de ani. \nEste adevărat, și în România s-a încercat de mai multe ori \nacest lucru. Cu excepția anului 2003, toate încercările de modificare a \nConstituției au eșuat. Acest lucru s-a întâmplat pentru că cei care le-au \ninițiat nu au înțeles că o revizuire a Constituției trebuie să satisfacă \nnevoile  cetățenilor,  și  nu  poftele  politicienilor,  fie  că  sunt \nparlamentari, premieri sau șefi de stat. \nReforma  constituțională  nu  mai  trebuie  să  fie  un  proiect \npersonal  al  politicienilor.  Această  dezbatere  trebuie  mutată  în \nsocietate, pentru că cetățenii trebuie să fie implicați efectiv în acest \nproces. Toate modificările trebuie înțelese și acceptate de români. \nDe aceea, consider absolut necesar un acord larg la nivelul \nîntregii clase politice, dar și la nivelul mediului academic, al corpului \nde  experți  și  al  societății  civile.  Contribuția  tuturor  este  esențială \npentru reușita unui demers atât de complex! \nStimați colegi, \n                                                                                             10                                                                                          \n     \nAu  trecut  18  ani  de  la  ultima  revizuire  a  Constituției \nRomâniei. În această perioadă am văzut cum Legea fundamentală a \nfost folosită fie ca bâtă, fie ca scut de către unii politicieni, în funcție \nde interesele politice de moment. \nDe  multe  ori,  diferiți  actori  politici  și-au  forțat  atribuțiile \nconstituționale. S-a ajuns în momente de criză politică, în care actuala \nConstituție nu a putut oferi soluții destul de clare pentru depășirea lor. \nDe  aceea,  trebuie  să  ne  punem  întrebarea:  cum  dorim  să \nreformăm Constituția? Care sunt acele direcții și principii care să aibă \nun caracter eficient în plan normativ? \nLa  nivel  general,  cred  că  Legea  fundamentală  trebuie  să \nîntărească instituțiile, astfel încât să avem un stat capabil să garanteze \ndrepturile  și  libertățile  cetățenilor.  Oamenii  trebuie  să  se  simtă \nprotejați cu adevărat de către stat. \nÎn al doilea rând, consider că un sistem de guvernare eficient \neste acela care generează un control reciproc între puterile statului și \nnu  permite  niciunui  actor  instituțional  să  concentreze  puterea  în \nmâinile sale. \nDin  păcate,  acest  principiu  fundamental  nu  și-a  găsit \nîntotdeauna și aplicarea în practică. În România, am asistat de multe \nori la un proces de personalizare a puterii. Cei care au ajuns să ocupe \ndiverse funcții în stat au modelat instituția, conform propriilor dorințe \nși interese. În final, această forțare a dus la o perturbare a echilibrului \nîntre puterile statului și la conflict. \n                                                                                             11                                                                                          \n     \nDin  această  perspectivă,  o  clarificare  a  atribuțiilor \npreședintelui  cred  că  se  impune.  Trebuie  să  ne  gândim  dacă  e \nmomentul să depășim angoasa dictaturii comuniste în ceea ce privește \nstatutul și rolul președintelui. \nAcum trei decenii a fost stabilit un sistem echilibrat prin care \ncetățenii  să  își  aleagă  direct  președintele,  însă  puterile  sale  au  fost \nlimitate ca să nu devină un dictator. \nTrebuie  ca  cei  care  vor  lucra  la  reforma  Constituției  să  se \npronunțe dacă acest sistem, în care președintele este o struțo-cămilă, \nîntre un președinte francez, de exemplu, și un monarh spaniol, mai \npoate funcționa în România. \nRolul președintelui a fost gândit ca un producător de consens. \nDin păcate, a sfârșit de multe ori în a fi un producător de tensiune în \nsocietate.  Nu  de  puține  ori  am  văzut  cum  președintele  și-a  depășit \nrolul  de  mediator  și  a  intervenit  brutal  peste  celelalte  puteri \nconstituționale. \nDe altfel, relațiile dintre președinte și premier au balansat în \nultimii 30 de ani între conflict și obediență. Am văzut că atunci când \nmajoritatea parlamentară a fost favorabilă președintelui, acesta a ajuns \nșeful  de  facto  al  Guvernului.  Premierul  a  devenit  o  marionetă.  În \ncealaltă extremă, a coabitării, președintele a fost mai degrabă izolat de \ncătre prim-ministru, care a preluat toată puterea executivă. Aceasta nu \neste normalitatea! \nApoi, în plan parlamentar, mi-aș dori, de exemplu, să existe \nun  anumit  interes  pentru  reglementarea  moțiunii  constructive  de \n                                                                                             12                                                                                          \n     \ncenzură,  pe  model  german.  În  România,  partidele  politice  au \ntransformat  moțiunile  de  cenzură  într-un  instrument  de  imagine  și \nprilej de atacuri politice la adresa adversarilor. \nDe aceea, eu cred că moțiunea de cenzură trebuie să fie clară \nși nu numai pentru retragerea încrederii, ci și pentru acordarea ei unei \nalte persoane, care să-și asume de la bun început acest rol. \nDemiterea  premierului  trebuie  să  conducă  automat  la \ndesemnarea unui alt prim-ministru. Nu am fi stat acum două luni fără \nGuvern, dacă am fi avut acest instrument în Constituție. \nÎn plan guvernamental, cred că viitoarea Constituție trebuie \nsă găsească mecanisme mult mai clare de limitare a practicii excesive \na ordonanțelor de urgență. Parlamentul nu este o anexă a Guvernului \nRomâniei, ci un partener instituțional. S-a folosit prea mult pretextul \nurgenței,  astfel  încât  practica  ordonanțelor  a  devenit  o  modalitate \ncurentă de legiferare. Lucrurile nu mai pot continua așa! \nÎn general, este nevoie de o clarificare a atribuțiilor fiecărei \nputeri  în  parte.  Și  sunt  convins  că  experții  vor  găsi  cele  mai  bune \nsoluții  astfel  încât  să  nu  devenim  victimele  unui  experiment \nconstituțional! \nDoamnelor și domnilor, \nTrebuie să ne gândim serios dacă ne aflăm în acel „moment \nconstituțional”.  Am  ratat  acest  moment  după  integrarea  în  Uniunea \nEuropeană și în NATO. Am ratat în 2011, am ratat și în 2013, când \nam avut o largă majoritate parlamentară. \n                                                                                             13                                                                                          \n     \nNu avem scuze dacă vom rata din nou! După 30 de ani, nu \nmai putem să punem doar niște proptele. Ele nu rezolvă nimic! Nu \naduc dezvoltare, continuitate și stabilitate! \nSocietatea  așteaptă  o  Constituție  modernă,  care  să  reflecte \nrealitatea,  dar  care  să  conducă  la  dezvoltare  și  să  ofere  soluții \ninovative la provocările viitorului. \nTrebuie să facem o reformă constituțională serioasă. Și avem \nnevoie de fiecare român pentru a reuși acest lucru!  \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule președinte. \nInvit acum la tribună pe Excelența Sa, domnul Nicolae-Ionel \nCiucă, prim-ministrul României. \nDomnul Nicolae-Ionel Ciucă (prim-ministrul României): \nDomnule președinte al Senatului, \nDomnule președinte al Camerei Deputaților, \nStimate domnule președinte al Curții Constituționale, \nDomnule președinte Constantinescu, \nStimate doamne și stimați domni parlamentari, \nStimați colegi miniștri,  \nDoamnelor și domnilor ambasadori,  \nBună ziua! \nSunt deosebit de onorat să particip astăzi la această ședință \nsolemnă,  prin  care  marcăm  30  de  ani  de  la  adoptarea  Constituției \n                                                                                             14                                                                                          \n     \nRomâniei,  act  juridic  și  politic  fundamental  al  statului,  garant  al \nlibertăților democratice ale cetățeanului. \nLa  referendumul  național  desfășurat  pe  8  decembrie  1991, \nromânii s-au pronunțat pentru democrație, libertate și stat de drept, \npentru o societate în care demnitatea omului, drepturile și libertățile \ncetățenilor, dreptatea și pluralismul politic, supremația legii și statul \nde drept să fie valori supreme, garantate de stat. \nPrima  și  singura  Constituție  adoptată  după  căderea \ncomunismului,  actuala  Constituție  a  României,  reprezintă  piatra  de \ntemelie a societății noastre democratice, fiind inspirată și legitimată de \nidealurile Revoluției din Decembrie 1989, de sacrificiul și jertfa celor \ncare  și-au  pierdut  viața  sau  au  fost  răniți  în  acele  zile.  Această \nConstituție  este  cea  de-a  doua  cea  mai  longevivă  Constituție  a \nRomâniei, după cea din 1866. \nAcum,  la  trei  decenii  de  la  adoptare  și  după  revizuirea \nnecesară aderării la Uniunea Europeană, în anul 2003, consider că este \nnecesară în continuare reformarea statului și a administrației publice \npentru  a  pune  în  centrul  preocupărilor  cetățeanul,  pentru  a  crește \neficiența  și  calitatea  serviciilor  publice  oferite  contribuabililor  și \npentru a crește responsabilitatea deținătorilor funcțiilor publice. \nPandemia COVID-19 a arătat încă o dată cât de importantă \neste asigurarea echilibrului dintre libertățile democratice și dreptul la \nviață, pe care statul trebuie să-l asigure tuturor, inclusiv prin servicii \nmedicale de care toți cetățenii români trebuie să beneficieze în mod \negal. Starea de alertă este, alături de limitările legale și legitime ale \n                                                                                             15                                                                                          \n     \nlibertăților cetățenilor pe o perioadă restrânsă, la fel de importantă ca \nși  nevoia  de  prezervare  a  drepturilor  și  libertăților  care  dau  esența \nstatului  democratic.  Nevoia  acestui  echilibru  este  evidentă,  astăzi, \ncând traversăm o perioadă de criză sanitară în care sunt necesare unele \nreglementări pentru combaterea COVID-19. Trebuie să traversăm cu \nbine,  împreună,  această  perioadă  și  voi  lua  toate  măsurile  necesare \npentru  a  trece  țara  prin  această  criză,  cu  sprijinul  experților  și  al \npersonalului de specialitate, al instituțiilor statului, în colaborare cu \npartenerii europeni și internaționali, dar mai ales cu sprijinul tuturor \ncetățenilor României. \nExcelențele Voastre, \nDistinși invitați, \nAșa  cum  am  subliniat  de  la  această  tribună  și  cu  prilejul \nacordării votului de învestitură, în centrul preocupărilor Guvernului se \naflă cetățeanul  român și binele comun. Alături de toți  miniștrii din \nacest Guvern ne angajăm să facem tot ce depinde de noi pentru ca \nsituația  economică,  socială  și  sanitară  a  românilor  să  se \nîmbunătățească. \nOamenii au așteptări legitime de la noi: să cultivăm respectul \nfață  de  lege,  să  apărăm  adevărul,  dreptatea,  unitatea  socială  și \nsolidaritatea. Lucrăm pentru cetățeni, luând la timp, cu bună-credință \nși  nepărtinitor,  decizii  care  să  ducă  la  o  viață  în  siguranță,  la \ndezvoltare, la respectarea demnității fiecăruia și la o viață mai bună. \nObiectivul nostru este ca prin măsurile pe care le vom implementa să \nasigurăm dezvoltarea și prosperitatea țării noastre. \n                                                                                             16                                                                                          \n     \nValorile și libertățile constituționale există în fiecare dintre \nnoi, ne unesc, ne fac mai puternici ca națiune, iar idealurile comune \nreprezintă liantul între cetățeni și instituțiile statului. \nDe aceea, vă cer sprijinul, atât dumneavoastră, dar și tuturor \ncetățenilor,  pentru  a  construi  o  țară  mai  puternică  și  prosperă, \naducându-i  pe  oameni  împreună  în  jurul  unui  obiectiv  comun: \ndezvoltarea și bunăstarea României și a românilor. \nÎn calitate de cetățean român și de prim-ministru al României, \nvoi  milita  întotdeauna  pentru  respectarea  literei  și  spiritului \nConstituției și pentru domnia legii. \nVă mulțumesc. (Aplauze.) \n                                                                                             17                                                                                          \n     \nDomnul Florin-Vasile Cîțu: \nMulțumim, domnule prim-ministru. \nInvit  la  tribună  pe  Excelența  Sa,  domnul  Valer  Dorneanu, \npreședintele Curții Constituționale. \nDomnule președinte! \nDomnul  Valer  Dorneanu  (președintele  Curții \nConstituționale): \nStimate domnule președinte al Senatului Florin Cîțu,  \nStimate  domnule  președinte  al  Adunării  Naționale,  al \nCamerei  Deputaților  -  zicem  Adunare  Națională,  pentru  că  așa  îi \nspunea pe vremuri, \nDistinse domnule prim-ministru Nicolae Ciucă, \nLa mulți ani și pentru ziua dumneavoastră de astăzi! \nDistinși miniștri,  \nDomnule președinte Emil Constantinescu, \nStimați parlamentari, \nDați-mi voie să mă răsfăț și să vă spun dragi colegi, \nÎnaltpreasfinția Voastră, \nOnorată asistență, \nMulțumesc  în  primul  rând  Parlamentului  pentru  onoranta \ninvitație  de  a  mă  adresa,  în  calitate  de  președinte  al  Curții \nConstituționale,  acestei  distinse  adunări  care  cinstește  Constituția \nRomâniei. \nÎn calitate de garant al supremației Constituției, pentru noi, \nCurtea Constituțională, este o mare onoare acest lucru și în această \n                                                                                             18                                                                                          \n     \ncalitate îmi permit să vă amintesc faptul că actul fundamental al țării \neste o adevărată Biblie și nu întâmplător fiecare dintre noi începem \nactivitatea depunând jurământul de credință cu mâna pe Constituția \nRomâniei și pe Biblie.  \nSărbătorim, astăzi, 30 de ani de la „momentul zero”, de la \nborna de stat a democrației românești, 30 de ani de la debutul unei \nperioade istorice pentru neamul românesc, unei epoci dorită a fi de \nlibertate și speranță, de încredere și entuziasm, care să succeadă anilor \nlungi,  apăsători  și  tenebroși  ai  comunismului,  30  de  ani  de  la \nadoptarea Constituției României.  \nLa acest moment aniversar, să ne amintim faptul că nu a fost \ndeloc  ușor  să  se  elaboreze  o  nouă  Lege  fundamentală,  care  să \nreușească mai întâi de toate să smulgă societatea din automatismele \ncomportamentale  și  atitudinile  formate,  fără  voia  sa,  sub  povara \nvremurilor,  pe  parcursul  jumătății  de  secol  petrecute  în  regimul \ncomunist, mai apoi să imprime un suflu nou, democratic, în acord cu \nspiritul  european,  care  să  rezoneze  cu  aspirațiile  și  idealurile \nRevoluției din Decembrie 1989 și să ofere, în același timp, mecanisme \njuridice concrete și eficiente, care să răspundă așteptărilor poporului. \nAdunarea  Constituantă,  instituită  în  acest  scop,  a  avut  la \ndispoziție pentru acest copleșitor demers creator un termen de 18 luni \nde la înființare. Lucrările Adunării Constituante s-au desfășurat astfel \nîncât  să  asigure  Adunării  Constituante  timpul  necesar  pentru  o \nelaborare ca atare. \n                                                                                             19                                                                                          \n     \nS-au conceput două lecturi, în acest scop, prima lectură având \nca  obiect  inițierea  membrilor  Adunării  Constituante  cu  modul  de \nredactare a unei constituții, precum și informarea acestora cu privire la \nconținutul constituțiilor din statele democratice. \nProcesul  de  elaborare  a  Constituției  a  beneficiat  de  o \nsubstanțială  asistență  internațională,  fiind  valorificată  experiența \nstatelor cu tradiție democratică. \nComisia  a  avut  întâlniri  inclusiv  cu  reprezentanți  ai  unor \nautorități  internaționale,  mai  ales  organisme  ale  ONU  și  ale \nConsiliului Europei, iar lucrările comisiei au fost analizate în cadrul \nComisiei de la Veneția. Un rol important l-au avut avizele comunicate \nde  diferite  organizații,  precum  Comitetul  Helsinki  pentru  drepturile \nomului,  dar  și  discuțiile  purtate  cu  diferiți  specialiști  în  drept \nconstituțional din numeroase țări, și chiar participarea nemijlocită a \nunor  specialiști  francezi,  în  frunte  cu  reputatul  profesor  Robert \nBadinter; la dezbaterile acestea care au însoțit elaborarea Constituției \ns-au valorificat și tradițiile constituționalismului românesc, preluat din \nprincipiile revoluției franceze. \nPrecizez aceste detalii pentru a evidenția dorința membrilor \nAdunării  Constituante  de  a  elabora  o  lege  fundamentală  a  statului \nromân  care  să  fie  în  concordanță  cu  standardele  internaționale  în \nmaterie  constituțională,  care  să  înglobeze  patrimoniul  democratic \neuropean  și  care  să  înalțe  viața  juridică,  politică  și  economică  a \nsocietății  românești  la  un  nivel  similar  celor  al  statelor  cu  sisteme \ndemocratice consolidate printr-o îndelungată tradiție. Să apreciem și \n                                                                                             20                                                                                          \n     \nsă respectăm acest efort uriaș, realizat cu toată convingerea și cu bună-\ncredință! \nDesigur  că,  fiind  o  creație  umană,  Constituția  noastră  nu \nputea  fi  perfectă,  ireproșabilă,  dar  conținutul  ei  reușește  să  ofere \nsuficiente repere pentru construirea pe baza sa a unui sistem care să \npermită  buna  funcționare  a  instituțiilor  publice  și  a  vieții  politice, \neconomice, în ansamblul său. În timp, pe măsura evoluției sociale, a \ndezvoltării complexului de relații interumane și interinstituționale, a \nremodelării peisajului socio-politic, unele aspecte nu au mai corespuns \nnoilor realități, diferite de cele avute în vedere în puterea constituantă \noriginală.  Tocmai  pentru  acest  motiv,  a  fost  înscrisă  în  Constituție \nposibilitatea revizuirii sale, iar anul 2003 a fost momentul în care s-a \nrealizat  o  astfel  de  primenire  a  legii  noastre  supreme,  corijându-se \nimperfecțiunile, adaptându-i-se prevederile la schimbările survenite și \nîmbunătățindu-i-se soluțiile propuse inițial. \nDe asemenea, revizuirea din 2003 a avut un scop mai mult \ndecât atât, reconfigurându-se cadrul constituțional național, astfel încât \nsă permită aderarea României la Organizația Atlanticului de Nord și \nintegrarea în Uniunea Europeană. \nAșadar, deși este Legea fundamentală a statului, Constituția \nnu  putea  rămâne  încremenită  în  timp,  ci  poate  fi  modificată  atunci \ncând această necesitate apare ca stringentă. Dar revizuirea Constituției \ntrebuie făcută cu responsabilitate, cu înțelepciune, cu simțul datoriei \nfață de popor, cu intenția sinceră de a aduce un beneficiu acestuia, și \nnu dintr-o dorință, chiar inspirată, unilaterală. Din păcate, însă, ideea \n                                                                                             21                                                                                          \n     \nrevizuirii  Constituției  a  fost  utilizată  nu  de  puține  ori  ca  miză \nelectorală, lipsită de o serioasă acoperire sub aspectul motivației și al \njustificării  raționale,  fiind  transformată  într-un  instrument  de \nmanipulare  în  vederea  obținerii  de  capital  electoral  din  promisiuni \nirealizabile. O astfel de atitudine distructivă nu face altceva decât să \nsemene  îndoială,  să  inducă  o  stare  de  incertitudine  cu  privire  la \nordinea  constituțională,  fragilizând  însăși  construcția  democratică  a \nstatului.  Din  fericire,  probabil  anticipând  asemenea  inițiative \noportuniste, legiuitorul constituant a instituit o procedură complexă de \nrevizuire, compusă dintr-o succesiune de etape și prevederi obligatorii, \nstabilind în final și limitele revizuirii, care fac obiectul așa-zisei părți \nrigide a Constituției. \nAr trebui ca în lupta politică să se renunțe la ideea de a se da \ntot  timpul  vina  pe  pretinsele  imperfecțiuni  ale  Constituției  pentru \nnerealizările, pentru insuccesele clasei politice. Mecanismul statal va \nputea funcționa perfect în baza actualei reglementări constituționale \ndacă prevederile Legii fundamentale vor fi respectate atât în litera, cât \nși  în  spiritul  lor.  Domnia  legii,  care  este  o  exigență  esențială  a \nprincipiului statului de drept, ar trebui să fie un adevărat far călăuzitor \npentru toți participanții la viața publică. Nu puțini sunt cei care invocă \nacest concept al statului de drept, dar uită care este semnificația sa, \nuită că acesta implică subordonarea statului în toate componentele sale \nfață de drept și în primul rând față de Constituție și că are ca scop \ntocmai  ponderarea  eventualelor  tendințe  abuzive  discreționare  ale \nstructurilor  etatice.  Or,  se  știe  că  puterea  exemplului  este  o  armă \n                                                                                             22                                                                                          \n     \nredutabilă. Cum putem pretinde cetățenilor să respecte și să cinstească \nLegea fundamentală a țării dacă unii dintre cei care dețin și exercită \nputerea politică în numele lor o pun la îndoială sau o bagatelizează? \nCum putem aștepta din partea poporului să fie mândru de Constituția \nsa, când unii dintre reprezentanții acestuia o contestă? \nÎn  calitate  de  garant  al  supremației  Constituției,  Curtea \nConstituțională vă invită să prețuim împreună importanța cărții noastre \nfundamentale,  să-i  recunoaștem  obligativitatea  și  să  o  respectăm  în \nlitera și spiritul ei. \nLa mulți ani Constituției României! \nȘi v-aș ruga să-mi permiteți o scurtă informare.  \nÎn foaierul din fața sălii de ședințe sunt mai multe panouri \norganizate cu sprijinul generos al Arhivelor Naționale, al Monitorului \nOficial și al AGERPRES-ului, care redau constituțiile în original, cu \nsemnăturile respective, Constituția din 1866, invocată și aici ca model, \nConstituția din 1923 și Constituția din 1991. \nVă mulțumesc foarte mult pentru atenție. (Aplauze.) \nDomnul Florin-Vasile Cîțu: \nMulțumim, domnule președinte. \nDoamnelor și domnilor senatori și deputați, \nPotrivit celor convenite, în această ședință solemnă vor avea \nintervenții reprezentanți ai grupurilor parlamentare reunite, în limita a \n7 minute pentru fiecare grup parlamentar, iar deputaților și senatorilor \nneafiliați  li  se  alocă  3  minute,  cu  o  singură  intervenție,  printr-un \nreprezentant comun. \n                                                                                             23                                                                                          \n     \nAvem lista. Doar Grupul parlamentar AUR nu a ... \nDomnul George-Nicolae Simion (din sală): \nStați că vă dau acum! \nDomnul Florin-Vasile Cîțu: \nVă rog! \nDin partea Grupurilor parlamentare ale PSD, domnul senator \nRobert Cazanciuc. \nDomnul Robert-Marius Cazanciuc: \nDomnule președinte al Senatului, \nDomnule președinte al Camerei Deputaților,  \nDomnule prim-ministru, \nStimați membri ai Guvernului, \nDoamnă ministru, \nDomnule președinte Emil Constantinescu,  \nDomnule președinte Dorneanu, \nÎnaltpreasfinția Voastră, \nDragi colegi, \nÎn misiunea noastră, ca membri ai Parlamentului, de a face \ncunoscută legea, facem deseori referire la litera și spiritul ei. \nDacă  vorbim  de  Legea  fundamentală,  avem  aici  spiritul \nConstituției,  care  s-a  transformat  într-o  esență  tare  -  Constituția \nRomâniei. \nAm  luat  de  la  bibliotecă  această  geneză  și  dați-mi  voie  să \ncitez câteva rânduri din această carte: „Emoția mea este firească în \n                                                                                             24                                                                                          \n     \nacest moment solemn, când pentru a treia oară, în decurs de 150 de \nani, România are prilejul ca, prin reprezentanții săi aleși, să dezbată și \nsă voteze o constituție adevărată”. \nAstăzi, la 30 de ani de la acest discurs, rostit de Dan Amedeo \nLăzărescu în 1991, avem aceleași preocupări de a cârmui țara spre un \nviitor european, numai că de această dată viitorul european este legat \nși  de  utilizarea  adecvată  a  uriașelor  resurse  puse  la  dispoziția  țării \nnoastre pentru a reduce decalajele față de alte state europene care timp \nde 50 de ani au avut un destin mai bun decât am avut noi la frontiera \nEuropei. \nSpunea, la vremea respectivă, profesorul Iorgovan, că speră \nca această Constituție să aibă rolul unui adevărat pact social. \nDincolo  de  reașezarea  statului  român  pe  principii  real \ndemocratice, Constituția din 1991, pe care o sărbătorim astăzi, a fost și \nun rezultat al transpunerii în lege a entuziasmului celor care își doreau \nlibertatea, despre  care auziseră de la părinți, bunici sau din filmele \namericane, dar și a entuziasmului celor care plătiseră cu ani grei de \ntemniță comunistă pentru vina de a lupta pentru libertate.  \nAstăzi, noi, parlamentarii, avem o dublă datorie față de acești \noameni și față de urmașii noștri. Avem datoria de a înțelege dacă în \ncei 30 de ani care au trecut de la adoptarea Constituției aceasta a reușit \nsă  se  facă  cunoscută  și  înțeleasă  de  poporul  ei,  dacă  spiritul  Legii \nfundamentale a fost deslușit de cei chemați să o aplice și să o apere. \nLa  începutul  anilor  '90,  Constituția  a  fost  percepută  mai \ndegrabă ca un reper academic, departe de viața obișnuită. \n                                                                                             25                                                                                          \n     \nO cercetare sociologică realizată recent ne-a arătat că pentru \nromâni Constituția reprezintă astăzi nu doar un set de principii, ci un \ntext viu, aflat în vârful ierarhiei legilor, care poate influența în mod \ndirect viața fiecăruia dintre noi. \n63% dintre români consideră că o modificare a Constituției \nle-ar face o viață mai bună. \nNe-am întrebat la începutul anului dacă ar fi o idee bună ca \nstatul  să  distribuie  fiecărui  cetățean  câte  o  Constituție.  90%  dintre \nromâni au spus că da, ar fi o idee foarte bună. Românii vor să aibă un \nreper, vor să știe că pot apela la cineva fundamental atunci când ceva \nnu merge bine. \nGardianul  Constituției  este,  de  29  de  ani,  Curtea \nConstituțională, care prin 22.000 de decizii pronunțate până în prezent \nne-a arătat cum trebuie interpretate textele Constituției, dar și limitele \nunora dintre ele, care au rămas tributare contextului social economic \nîn care au fost adoptate. \nGardian al Constituției sau făuritor de legi? \nSunt  convins  că  membrii  Curții  Constituționale  își  pun \naceastă întrebare la fiecare decizie  pe care o pronunță, iar numărul \nmare al acestora arată, de asemenea, nevoia cetățeanului de a respecta \nConstituția,  de  către  fiecare  dintre  noi,  dar  și  de  către  instituțiile \nstatului. \nTitulatura  marginală  a  primului  articol  din  Constituție  este \n„Statul român”. Poate era mai potrivit dacă primul articol se numea \npur și simplu România, pentru a arăta preeminența poporului român. \n                                                                                             26                                                                                          \n     \nLegea  fundamentală  trebuie  să  aibă  în  centrul  ei  omul,  cu \ndrepturile și libertățile lui fundamentale, cu un stat capabil în mod real \nsă  asigure  protejarea  lor,  printr-o  arhitectură  constituțională  care  să \nstatueze principiul supremației și respectării Constituției și a legilor, \nprecum și cooperarea loială dintre puteri, toate acestea în beneficiul \ncetățeanului. \nDacă această constituție îndeplinește astăzi acest rost vă invit \nsă reflectăm și să lucrăm împreună. \nPentru  un  dialog  eficient  despre  Constituție  și  pentru  a \ncunoaște modele ce pot contribui la conturarea propriilor convingeri \naveți la dispoziție o carte în format electronic. \nÎn 2015, cu ajutorul a patru profesori universitari, am tradus \nîn  limba  română  toate  constituțiile  Uniunii  Europene.  O  să  primiți \nfiecare dintre dumneavoastră, printr-un mesaj, din partea liderilor de \ngrup, această carte în format electronic. \nDupă 30 de ani îi evocăm astăzi aici pe membrii Adunării \nConstituante care ne-au lăsat moștenire o constituție care a reașezat \nțara după comunism. \nCare va fi moștenirea noastră, a celor de aici? Ce vom lăsa \nnoi?  O  împărțire  a  românilor  în  mai  multe  categorii:  bugetari  și \ncorporatiști, locuitori în țară sau în diaspora, pro sau contra Uniunii \nEuropene, pro sau contra justiției. \nDupă  câteva  luni  de  dezbateri  în  cadrul  Partidului  Social \nDemocrat ne-am pus întrebarea dacă această Constituție poate fi un \nliant al națiunii. \n                                                                                             27                                                                                          \n     \nPentru  a  căuta  răspuns  la  această  întrebare,  Asociația  „Pro \nDemocrația”  și  Institutul  Social-Democrat  „Ovidiu  Șincai”  au \norganizat  pe  1  iulie  o  dezbatere  consacrată  analizei  de  ansamblu  a \nevoluției societății românești guvernată de actuala Constituție. \nAți  primit  fiecare  dintre  dumneavoastră  această  carte.  Cei \ncare n-ați primit-o încă, o veți primi cu siguranță. Este un volum care \nreunește lucrările a 12 profesori universitari și 2 membri ai Adunării \nConstituante.  Au  fost  invitați  să-și  exprime  opiniile  cu  privire  la  o \nConstituție a viitorului și asupra măsurii în care Legea fundamentală \npoate fi îmbunătățită, astfel încât să răspundă marilor provocări ale \nRomâniei de astăzi, obiectivelor comune europene și ale omenirii, în \ngeneral.  \nVorbind de viața acestei Constituții și de obiectivele comune \neuropene,  fostul  ministru  al  integrării,  profesorul  Vasile  Pușcaș, \nspunea că revizuirea din 2003 a tratat aderarea la Uniunea Europeană \nca  un  simplu  act  de  politică  externă,  și  nu  ca  un  proces  intern  de \ntransformare a statului și a societății. \nRevizuirea din 2003 a reprezentat actul juridic care a făcut \nposibilă aderarea la Uniunea Europeană și NATO. \nÎncercările de revizuire din 2011-2013 au fost arme în bătălia \npolitică internă, din păcate, dar, în același timp, au arătat nevoia de \nclarificare a unor  texte scrise poate cu prea  mult entuziasm în anii \n1990-1991 și nevoia de a consfinți statutul nostru real de membri ai \nUniunii Europene și ai NATO. \n                                                                                             28                                                                                          \n     \nModificările actualei Constituții ar putea fi abordate din cel \npuțin trei perspective, dacă doriți. Aș spune una tehnică – și vă dau un \nexemplu – art. 29 vorbește de telegrame. Am întrebat Poșta Română \ncând a fost trimisă ultima telegramă. Acum mai bine de 10 ani. \nDomnul Florin-Vasile Cîțu: \nDomnule senator, vă rog să încercați să finalizați! \nDomnul Robert-Marius Cazanciuc: \nImediat, domnule președinte! E un moment solemn. \nDe  opțiune  politică,  regionalizarea  și  formarea  Guvernului. \nPoate președintele să încredințeze formarea Guvernului partidului care \na  câștigat  alegerile?  Și  inovativă.  Reglementarea  constituțională  a \nrolului opoziției parlamentare, protejarea drepturilor fundamentale în \nfața  provocărilor  generate  de  evoluția  inteligenței  artificiale  sau \nprotejarea  statului  în  fața  regimurilor  comerciale  și  economice \ntransfrontaliere. \nCred că astăzi, în Parlament, avem obligația față de poporul \nnostru să lansăm dezbateri publice față de principalele teme ale vieții \nsociale,  economice  și  politice,  asupra  modului  în  care  drepturile \nfundamentale  sunt  respectate  în  mod  real,  asupra  modului  în  care \nputerile statului au funcționat în slujba poporului și care în final să \nconducă,  de  ce  nu,  la  un  acord  politic  național  pentru  o  eventuală \nrevizuire a Constituției. Un asemenea proiect ar putea reprezenta un \nliant al națiunii care să contribuie la uniunea spirituală a poporului \nromân. \n                                                                                             29                                                                                          \n     \nVa fi posibil doar în măsura în care acest proces va fi unul \nautentic  și  oamenii  vor  vedea  că  este  unul  autentic,  nu  ca  un  alt \ninstrument într-o bătălie politică. \nDezbaterea  națională  în  jurul  temei  revizuirii  Constituției \npoate fi un instrument de atingere a obiectivului de refacere a legăturii \nțării cu fiecare român. \nAstăzi suntem datori să le lăsăm celor care vin după noi o \nRomânie în bună stare. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule senator. \nDin partea Grupurilor parlamentare ale PNL....  \n(Domnul  senator  Robert-Marius  Cazanciuc  revine  la \ntribună.) \nMai aveți? \nDomnul Robert-Marius Cazanciuc: \nAți primit, de asemenea, stimați colegi, o coliță nouă, timbre \nrealizate în 2019 de către Romfilatelia, în care pentru prima dată pe \ntimbre  au  fost  puse  drepturile  fundamentale.  Sunt  nouă  drepturi \nfundamentale, tipărite în milioane de exemplare, care au încercat să \nfacă cunoscută românilor Legea fundamentală. \nMulțumesc. (Aplauze.) \nDomnul Florin-Vasile Cîțu: \nMulțumim, domnule senator. \n                                                                                             30                                                                                          \n     \nO inițiativă foarte bună. \nDin partea Grupurilor parlamentare ale PNL, doamna senator \nLaura-Iuliana Scântei. \nDoamna Laura-Iuliana Scântei: \nVă mulțumesc, domnule președinte. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule președinte Emil Constantinescu, \nÎnaltpreasfinția Voastră, \nDomnule președinte al Curții Constituționale, \nDistinși membri ai Corpului diplomatic, \nDragi invitați, \nDoamnelor și domnilor senatori și deputați, \nSărbătorim într-adevăr 30 de ani de la intrarea în vigoare a \nConstituției din 1991. \nTimp  de  30  de  ani,  Constituția  a  garantat  stabilitatea \nregimului  politic,  a  oferit  termenul  de  referință  pentru  drepturile  și \nlibertățile fundamentale ale cetățenilor și a fost temelia pe care s-au \nconstruit instituțiile vitale ale statului. \nTotuși trebuie să fim sinceri, 30 de ani nu înseamnă mulți ani \nconstituționali.  Prin  comparație,  Constituția  de  la  1866  a  fost  în \nvigoare vreme de 57 de ani. Avem deci o Constituție tânără și, pe cale \nde consecință, o democrație la fel de tânără. \nDeși e tânără, Constituția prevede un obiectiv de țară istoric, \n                                                                                             31                                                                                          \n     \nîmpărtășit în egală  măsură de toate forțele politice responsabile, de \nautoritățile statului și de majoritatea românilor, și anume, România - \nstat democratic. Acel stat cu o democrație consolidată, axată pe cele 3 \nmari valori fondatoare ale liberalismului politic, și anume: protejarea \nvieții, promovarea libertății și garantarea proprietății. Adică un stat de \ndrept, un stat de tip occidental, care își respectă îndatoririle rezultate \ndin  angajamentele  internaționale,  inclusiv  cele  care  decurg  din \ncalitatea de stat membru UE și NATO. \nDoamnelor și domnilor, \nAți auzit și până acum, de la antevorbitorii mei, veți auzi în \ncontinuare, azi, la ceas aniversar, multe cuvinte frumoase, dar și critici \nla adresa Constituției în vigoare. Toate oferă răspunsuri cu privire la \nîntrebarea: Ce reprezintă Constituția României, după 30 de ani, pentru \ncetățeni,  pentru  politicieni  și  pentru  țară?  Că  înglobează  cele  mai \nînalte valori și idealuri ale unei societăți democratice, că este o pavăză \npentru  asigurarea  statului  de  drept  și  a  independenței  justiției,  o \ngaranție că nicio autoritate nu va abuza de puterea sa și va acționa în \nlimitele constituționale, că, într-adevăr, cuprinde catalogul de drepturi \nși libertăți fundamentale și că e un scut împotriva abuzului de putere al \nautorităților statului împotriva cetățenilor. \nÎn ce mă privește, am dorit astăzi să vă spun despre ce nu este \no Constituție. \nÎn primul rând, o Constituție nu este doar un document politic \nsau doar o lege care se poate modifica oricum și oricând, după bunul \nplac al unei majorități politice sau al unui partid care, de exemplu, s-ar \n                                                                                             32                                                                                          \n     \nteme că nu ar da nici după 20 de ani, în anul 2024, un candidat ales la \nfuncția de președinte al României. \nÎn  al  doilea  rând,  o  Constituție  nu  reprezintă  nimic  fără \nconstituționalism. Legea fundamentală a unui stat capătă valoare dacă \neste respectată în timp și dacă, prin respectarea continuă, la nivelul \nsocietății  se  creează  un  sentiment  puternic  de  apartenență  la \nConstituție și la valorile sale. \nÎn al treilea rând, o Constituție nu este în realitate opera unei \nmajorități  politice  conjuncturale,  deși  unii  așa  cred.  O  Constituție \ndurabilă este rezultatul unui autentic moment constituțional. Un astfel \nde moment constituțional a fost în anii 1990, 1991, atunci când s-a \nrealizat  trecerea  de  la  vechiul  regim  politic  totalitar  la  noul  regim \npolitic democratic. Constituția României a eliminat atunci posibilitatea \nconcentrării  puterii  în  mâinile  unei  persoane,  ale  unui  grup  de \npersoane  sau  ale  unei  instituții  și  așa  sperăm  să  rămână  pentru \ntotdeauna. \nMai târziu, în 2003, la momentul revizuirii, s-a avut în vedere \nnevoia fundamentală a României de a adera la structurile euroatlantice \nși de a se defini un destin european pentru societatea românească. \nFără  îndoială,  doamnelor  și  domnilor,  Constituția  nu  este \nperfectă,  iar  numeroasele  decizii  ale  Curții  Constituționale  i-au \nevidențiat vreme de 30 de ani și limitele și lipsurile. Cu toate acestea, \nmomentele  constituționale  autentice  pentru  revizuirea  Legii \nfundamentale trebuie să fie rezultatul unei nevoi sociale reale și să \nexprime  o  viziune  asupra  arhitecturii  statului,  construită  în  timp  și \n                                                                                             33                                                                                          \n     \nîmpărtășită de majoritatea cetățenilor. \nÎnchei spunându-vă că Partidul Național Liberal nu se teme \nde o revizuire a Constituției. PNL reafirmă angajamentul politic de a \ncontinua  construcția  statală  asumată  încă  de  la  înființarea  sa,  dar \natunci când va revizui Constituția nu va renunța la viziunea sa liberală \nasupra statului și asupra economiei. Liberalismul constituțional va fi \npromovat în continuare ca principiu de modernizare a statului român \nîn  era  digitalizării,  pentru  a  oferi  cetățenilor  cu  adevărat  un  stat \nfuncțional, bazat pe o economie liberă, pe domnia legii și pe respectul \ndrepturilor fundamentale. \nAșadar,  azi,  la  ceas  aniversar,  urăm  Constituției  noastre \nlongevitate  și  respect  din  partea  tuturor  –  cetățeni  și  întreaga  clasă \npolitică! \nVă mulțumesc. (Aplauze.) \nDomnul Florin-Vasile Cîțu: \nMulțumesc, doamnă senator. \nDin partea Grupurilor parlamentare ale USR, domnul senator \nRadu-Mihai Mihail. \nDomnul Radu-Mihai Mihail: \nMulțumesc, domnule președinte. \nDoamnelor și domnilor, \nSuntem  un  stat  care  derapează  spre  eșec  și  Constituția  din \n1991  nu  este  străină  de  ceea  ce  se  întâmplă.  Constituția  României \nmoderne, libere și prospere ar fi trebuit să înceapă cu punctul 8 de la \n                                                                                             34                                                                                          \n     \nTimișoara. Cu despărțirea conștientă și asumată de trecutul totalitar și \nde aceia care i-au făcut posibilă existența timp de o jumătate de veac. \nConstituția de la 1991 a venit după „Duminica orbului” din \n1990  și  a  consfințit  restaurația  foștilor  comuniști  și  securiști  din \nRomânia.  A  fost  scrisă  după  chipul  și  asemănarea  destinatarului  și \nautorului  –  Ion  Iliescu,  zis  și  comunist  cu  față  umană,  și  Antonie \nIorgovan, zis și comunist cu studii juridice. \nConstituția României validată la referendumul din decembrie \n'91 a fost scrisă de un președinte al Asociației Studenților Comuniști \ndin  Universitatea  București,  pentru  președintele  Uniunii  Tineretului \nComunist. \nAcum  30  de  ani  eram  reporter  la  Radio  Delta  și  eram  pe \nstradă și îi întrebam pe oamenii care mergeau foarte mândri să voteze \nConstituția, dacă au citit textul și de ce îl votează? Și răspunsul era \ncam același de la toți: „Păi, ne-a spus Ion Iliescu că e de bine”. \nUSR a apărut pentru că românii s-au săturat să le spună un \ntătuc și gașca lui ce să facă. (Aplauze. Vociferări.) \nAcum  oamenii  sistemului  tot  vorbesc  despre  schimbarea \nConstituției, astfel încât președintele să nu mai fie ales de români, ci \nde ei. (Vociferări.) \nOamenii fără chip vor ca funcția de președinte al românilor să \npoată fi scoasă la mezat și tranzacționată între grupurile parlamentare, \nmonedă de schimb în trocurile politice, departe de ochii lumii și de \nochii cetățeanului. \nUSR  a  apărat,  apără  și  va  apăra  statul  de  drept  și  valorile \n                                                                                             35                                                                                          \n     \ndemocrației liberale de toate încercările de a pune instituțiile statului, \noricare  ar  fi  ele...  (Vociferări.)  ...la  dispoziția  infractorilor,  a \nevazioniștilor, a hoților din bugetul de stat și a combinatorilor politici \ncare îi cauționează. (Vociferări.) \nȘi închei cu o ultimă remarcă. Antonie Iorgovan, părintele \nConstituției din '91, a fost, ca tot românul imparțial, expert în cadrul \nComisiei juridice constituționale și pentru drepturile omului din cadrul \nCFSN  și  independent,  dar  afiliat,  în  legislatura  '90-'92,  la  Grupul \nparlamentar al PNL, pentru ca apoi să treacă la PSD, demonstrând \nastfel multilateralismul FSN-ismului, așa cum îl vedem și astăzi. \nNu-i așa că de acolo de sus, de unde se află, Caragiale râde cu \ngura până la urechi? (Vociferări. Aplauze.) \nDomnul Florin-Vasile Cîțu: \nMulțumesc, domnule senator. \nDin  partea  Grupurilor  parlamentare  AUR,  domnul  George \nSimion. \nDomnul George-Nicolae Simion: \nMulțumesc frumos. \nA fost un referendum pentru modificarea Constituției, să fie \nspecificat  faptul  că  în  România  căsătoria  este  între  un  bărbat  și  o \nfemeie. Sper că nu vreți să modificați Constituția în sensul în care să îl \nluați pe domnul Cîțu legal de soție, da? (Vociferări.) \nNoi nu suntem de acord cu faptul că trebuie să se producă o \nfederalizare  sau  o  regionalizare  sau  cum  dorește  unul  sau  altul  din \n                                                                                             36                                                                                          \n     \npartidele și organizațiile non-guvernamentale care sunt în Parlament \nastăzi. Nici pentru punerea în acord cu anumite prevederi europene. \nNoi  credem  că  a  noastră  Constituție  este  foarte  bună.  Și  unele \nîncercări de încălcare a Constituției, cum a fost înlăturarea Avocatului \nPoporului, neconstituțională, au fost stopate. \nȘi dacă tot ne-ați dat niște timbre aici, în care sunt prevăzute \narticolele  fundamentale,  vedeți  că  pierdem  o  generație,  pentru  că \ndreptul la învățătură este asigurat. Din păcate, nu a fost asigurat de \nstatul  român,  prin  hotărâri  de  Guvern  care  sunt  aduse  aici,  în \nParlament  și  noi  doar  trebuie  să  le  ascultăm,  nici  măcar  nu  putem \ninterveni asupra stării de alertă. \nÎncetați  să  călcați  în  picioare  drepturile  fundamentale  ale \nromânilor și începeți să respectați Constituția! \nNu prin ședințe solemne faceți asta, ci respectând Constituția \nși eliminând orice formă de obligativitate asupra românilor! \nConstituția este bună. Trebuie susținută și trebuie apărată de \nuzurpatori, atât de aici, de la București, cât și de la Bruxelles! \nVă mulțumesc. (Aplauze.) \nDomnul Florin-Vasile Cîțu: \nMulțumesc. \nDomnul Tanasă. \nDomnul Dan Tanasă: \nDa. \nÎnaltpreasfinția Voastră, \n                                                                                             37                                                                                          \n     \nDomnule președinte al Camerei Deputaților, \nOnorați membri ai Guvernului, \nDoamnelor și domnilor senatori și deputați, \nArt.  3  al  Constituției  României  vorbește  despre  teritoriul \nRomâniei, care este inalienabil. \nDin  păcate,  în  ultimii  30  de  ani,  atât  PSD,  cât  și  PNL  și \nUDMR au permis vânzarea pământului României către străini, la un \nnivel demențial. \nDin  păcate,  suntem  poate  unici  în  lume,  ne-am  înstrăinat \npământul și am vândut, ne-am trezit într-o situație în care am permis, \nculmea, încălcarea art. 3 al Constituției României. \nArt. 12 vorbește de simbolurile naționale ale României. \nArt. 13 vorbește de limba națională, de limba română. \nEu  am  câștigat  câteva  zeci  de  procese  în  instanțele  din \nRomânia, prin care am încercat să impun respectarea limbii oficiale de \nstat. Și, din păcate, atât PSD, cât și PNL, ați tolerat timp de 30 de ani \natitudinile absolut inacceptabile ale UDMR atunci când vine vorba de \nsimboluri naționale și de limba oficială de stat în România. \nAți permis... ați permis – că plecați, domnule Kelemen Hunor \n–  ați  permis,  domnilor,  ca  în  Transilvania,  practic,  în  multe  zone, \nlimba maghiară să devină, practic, de facto limbă oficială de stat. Și \npermiteți în continuare, dragi colegi de la PSD și de la PNL! \nLimba oficială de stat nu este negociabilă cu nimeni! Și nici \nsimbolurile naționale! Acestea le puteți spune colegilor de la UDMR. \nȘi închei. \n                                                                                             38                                                                                          \n     \nArt. 47 vorbește despre faptul că: „Statul este obligat să ia \nmăsuri de dezvoltare economică și de protecție socială, de natură să \nasigure cetățenilor un nivel de trai decent”. \nÎn ultimii 30 de ani, modul în care PSD și PNL au înțeles să \nfacă  politică  în  România  ne  situează  pe  ultimele  locuri  la  ceea  ce \nînseamnă nivel de trai. Ultimele locuri în Europa. \nȘi, mai mult decât atât, modul în care PSD și PNL au făcut \npolitică în ultimii 30 de ani a dus la situația absolut inacceptabilă în \ncare peste 3,5 milioane de români au fugit de aici, de pe acest pământ. \nI-ați fugărit voi. Și, din păcate, în ultimii 4 ani, nici USR nu s-a lăsat \nmai prejos. \nMulțumesc. (Aplauze.) \nDomnul Florin-Vasile Cîțu: \nMulțumim. \nDomnul deputat Ciubuc. \nDomnul Ciprian Ciubuc: \nDomnule președinte al Senatului, \nDomnule președinte al Camerei Deputaților, \nDomnule președinte Constantinescu, \nStimați colegi, \nStimați invitați, \nEu am să vorbesc scurt. \nȘi am să vorbesc de art. 16 - cetățenii români sunt egali în \nfața legii. \n                                                                                             39                                                                                          \n     \nStimați colegi, \nNu  suntem  astăzi  în  măsură  să  respectăm  art.  16.  De  ce? \nPentru  că  pe  baza  ordonanțelor  de  urgență  și  a  stării  de  alertă, \ndrepturile  românilor  nu  sunt  respectate.  Avem  6  articole  din \nConstituție – domnule președinte al Curții Constituționale, puteți să \nconfirmați sau infirmați – care sunt călcate în picioare pentru că avem \no stare de alertă neconstituțională și măsuri restrictive aberante. \nVin de la întâlnirea care a avut loc săptămâna trecută, de la \nDelegația Adunării Parlamentare a Francofoniei, unde – vreau să vă \nspun un lucru foarte important și vă rog să fiți atenți cu toții – am fost \nadunați mai mulți parlamentari din Parlamentul României, care facem \nparte din Delegație, inclusivi parlamentari din toate țările francofone, \nni s-au ținut lecții de modificare a Constituției, sub motiv de COVID \nși sub motiv de pandemie. Din Parlamentul belgian ni s-a transmis, \ntrebuie  să  modificăm  Constituția  după  modelul  Luxemburg,  să \nomogenizăm  Constituția.  Inclusiv  toate  țările  care  fac  parte  din \nUniunea Europeană. \nDe asemenea, ni s-a vorbit despre suspendarea Parlamentelor \nnaționale. (Vociferări.) \nNi s-a vorbit de suspendarea Parlamentelor naționale. \nMă  bucur  că  colegii  de  la...  antevorbitorii  mei  au  vorbit \ndespre modificarea Constituției. \nStimați colegi, \n Nu putem să modificăm Constituția, să o omogenizăm dacă \nnu ne întoarcem la popor. \n                                                                                             40                                                                                          \n     \nAm  susținut  și  în  Parlamentul  din  Albania,  la  Adunarea \nParlamentară a Francofoniei, susțin și de aici – cum vă veți uita în \nochii  copiilor  dumneavoastră  sau  în  ochii  românilor  dacă  vom \nmodifica Constituția și vom omogeniza Constituția după Constituția \ndin Luxemburg... (Vociferări.) ...sub motiv de COVID și sub motiv de \npandemie? \nAm  numărat,  de  19  ori  s-a  vorbit  de  cuvântul  „control”. \nControlul  pandemiei,  nemijlocit,  controlul  oamenilor.  Nu  putem \ncontrola  pandemia  dacă  nu  putem  controla  mișcarea  oamenilor  în \nEuropa și în statul național. \nOameni buni, \nStimați colegi, \nMă adresez și românilor și dumneavoastră. \nSă vă ferească Dumnezeu de o revoltă populară! \nCum  le-am  spus  și  francezilor  din  Parlamentul  din  Albania, \nromânii nu sunt ca francezii, să iasă o lună, două, trei, o lună, 10 luni la \nproteste. Românii au ieșit 9 zile și Ceaușescu a dispărut. \nNoi avem o istorie de comunism. Știm că aceste restricții care ni \nse  impun  în  Parlamentul  național  vin  doar  să  îngrădească  drepturi  și \nlibertăți și nu măsuri ca să controlăm pandemia! \nNu putem să suspendăm drepturile noastre fundamentale conform \nConstituției și să modificăm Constituția fără să ne întoarcem la popor! \nDe  aceea,  vă  rog  pe  toți  să  conștientizați  că  pentru  orice \nmodificare a Constituției trebuie să fie direct întrebat și poporul român, și \noamenii care ne-au ales. \nVă mulțumesc. \n                                                                                             41                                                                                          \n     \nȘi sunt încrezător că dumneavoastră veți reflecta la ce am vorbit \nastăzi aici. \nPuteți să-i întrebați și pe colegii dumneavoastră care au fost în \nParlamentul din Albania, să vă confirme acest lucru. \nMulțumesc. (Aplauze.) \nDomnul Florin-Vasile Cîțu: \nMulțumim. \nVă  garantăm  că  orice  modificare  se  va  face  doar  prin \nreferendum, deci mergem la popor. \nGrupul parlamentar al UDMR, domnul Csoma Botond. \nDomnul Csoma Botond: \nOnorați invitați, \nDoamnelor și domnilor deputați, \nRomânia  a avut o experiență totalitară cruntă sub regimul \ncomunist, mai ales în „Epoca de Aur”, sub Ceaușescu. Iar dacă luăm \nîn considerare acest lucru cred că adoptarea Constituției în anul 1991 a \nfost  un  pas  foarte  important  pe  drumul  făuririi  unei  societăți \ndemocratice, după decenii lungi de totalitarism. \nSigur, acea Constituție, Constituția de la 1991, a reflectat atât \nmomentul  politic,  cât  și  majoritatea  parlamentară  existentă  sau \nmajoritatea din Adunarea Constituantă, dar a reflectat și acea euforie, \npentru că oamenii în sfârșit erau liberi și puteau să-și spună opinia \nliber în această țară și nu sosea  mașina neagră dimineața să-i ducă \nundeva. \nȘi cred că a fost un moment foarte important, din acest punct \n                                                                                             42                                                                                          \n     \nde vedere. \nS-a  mers  pe  ideea  unei  –  cred  eu  –  unei  republici \nsemiprezidențiale, care nu e similară nici cu Franța, nici cu Statele \nUnite. Sunt niște deosebiri importante.  \nÎn Statele Unite nu există premier.  \nÎn Franța, premierul este subordonat președintelui.  \nLa  noi,  premierul  nu  este  subordonat,  dar  președintele \ndesemnează candidatul la funcția de premier. \nȘi dacă ne uităm, în ultimii 15 ani a existat un conflict major \nîn sânul puterii executive, mai ales când vorbim politic de coabitare \nîntre președinte și premier. \nȘi cred că acest conflict permanent care a existat în puterea \nexecutivă nu a făcut cinste României. \nȘi,  din  acest  punct  de  vedere,  cred  că  avem  nevoie  de  o \nmodificare a Constituției. Să lămurim anumite chestiuni, nu numai în \nsânul puterii executive, putem vorbi și de Parlament. \nNoi  propunem  să  menținem  sistemul  bicameral,  dar  cu \natribuții  separate,  pentru  Senat  și  Camera  Deputaților,  și  ne  putem \ngândi  și  la  un  sistem  distinct  de  alegere  a  Senatului  și  a  Camerei \nDeputaților. \nSigur că prin Constituția de la 1991 s-a instituit și un sistem \nde checks and balances, acest mecanism de protecție și echilibru care \nîn  multe  cazuri  a  funcționat,  în  multe  cazuri  nu  a  funcționat.  De \nexemplu, când președintele României, în foarte multe cazuri, cred eu \nși  credem  noi,  de  la  UDMR,  indiferent  cine  a  fost  președintele \n                                                                                             43                                                                                          \n     \nRomâniei, și-a depășit atribuțiile constituționale, neavând o activitate \nde  mediere,  ci  având  o  activitate  eminamente  politică,  în  anumite \nmomente, în această țară. \nSigur, trebuie să aducem în discuție și statutul minorităților, \nstatutul minorităților din România. \nPoate ați citit și dumneavoastră că în anumite documente pe \ncare  România  le-a  adoptat,  atât  în  CSAT  sau  în  alte  instituții, \nminoritățile  naționale  de  multe  ori  reprezintă  un  factor  de  risc  la \nadresa securității naționale. \nCred că după 30 de ani a venit timpul ca să existe o relație de \nîncredere între statul român și  minoritățile naționale care trăiesc pe \nteritoriul statului român. Și, în această privință, s-ar impune, stimați \ncolegi,  ca  minoritățile  naționale  să  devină  factori  constitutivi  ai \nstatului român. Cred că după 30 de ani și în România se poate realiza \nacest lucru. \nDacă vorbim de modificarea Constituției, cred că o reașezare \nîn  sânul  puterii  executive  am  putea  realiza  și  prin  trecerea  la  o \nrepublică parlamentară. \nNu aș dori să intru în detaliu acum, ce înseamnă o republică \nparlamentară,  dar  vreau  să  vă  supun  atenției  următorul  aspect  -  în  \nUniunea  Europeană,  în  majoritatea  țărilor  membre,  există  republică \nparlamentară. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule deputat. \n                                                                                             44                                                                                          \n     \nDin  partea  Grupului  parlamentar  al  minorităților  naționale, \ndomnul deputat Cătălin-Zamfir Manea. \nDomnul Cătălin-Zamfir Manea: \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nStimate domnule președinte Constantinescu, \nDomnule președinte al Curții Constituționale, \nStimați reprezentanți ai Corpului diplomatic, \nDoamnelor și domnilor senatori și deputați, \nAstăzi România aniversează Ziua Constituției și împlinirea a \n30 de ani de la referendumul din 8 decembrie 1991, prin care a fost \naprobată Legea fundamentală, moment care a marcat opțiunea fermă a \nnațiunii române pentru un regim de guvernare democratic. \nPrin adoptarea Constituției României s-au pus bazele statului \nde drept și ale democrației constituționale. \nÎn anul 2003, Constituția a fost revizuită, construcția sa fiind \nconsolidată și adaptată la evoluțiile statului de drept, ale societății și la \nnoul context euroatlantic. Atunci, în anul 2003, noi, cei din Grupul \nparlamentar  al  minorităților  naționale,  am  fost  primii,  de  aici,  din \nParlament,  care  am  propus  o  serie  de  modificări  majore  ale \nConstituției,  precum:  regim  parlamentar;  Legea-cadru  pentru \nminorități, care, de altfel, este prevăzută în Constituția României la \ncategoria de legi organice și care, din păcate, nu a fost încă adoptată; \nlimitarea  ordonanțelor  de  urgență;  regândirea  organizării \n                                                                                             45                                                                                          \n     \nadministrativ-teritoriale;  organizarea  Senatului  ca  și  Cameră  a \nRegiunilor; echilibrarea puterilor în stat. \nDin  păcate,  propunerile  noastre  făcute  în  acel  an  au  fost \nrespinse de parlamentarii dumneavoastră de atunci. Menționez, au fost \nrespinse. \nDe  subliniat  este  faptul  că  în  prezent,  la  nivelul  Uniunii \nEuropene, din cele 27 de state, 17 dintre ele au regim parlamentar. \nAșadar,  marea  majoritate  a  statelor  membre  din  Uniunea \nEuropeană funcționează ca republici parlamentare. \nParlamentul  României  trebuie  să  aibă  mai  multă  putere \npentru că, stimați colegi, potrivit art. 61 din Constituție, Parlamentul \neste  organul  reprezentativ  suprem  al  națiunii  române  și  unica \nautoritate legiuitoare a țării. \nStimați colegi, \nConstituția României este consfințită prin voința suverană a \npoporului și reprezintă un set de principii și norme fundamentale care \nse adresează în egală măsură autorităților statului și cetățenilor săi. \nFuncționarea  instituțiilor  statului,  garantarea  drepturilor  și \nlibertăților individuale și derularea în ansamblu a întregii vieți a unei \nnațiuni își au originea în textele înscrise în Constituție. \nDe  aceea,  Constituția  României  poate  fi  cartea  sacră  a \nexistenței  noastre,  iar  aniversarea  ei  astăzi  constituie  o  adevărată \nsărbătoare. \nConstituția țării trebuie respectată, nu doar în litera, ci și în \nspiritul  ei,  destinatarii  săi  având  obligația,  nu  doar  morală,  ci  și \n                                                                                             46                                                                                          \n     \nconstituțională,  de  loialitate  constituțională  și  de  interpretare  a \nnormelor sale cu bună-credință. \nAplicarea principiului controlului constituționalității legilor a \ncondus  la  înființarea  Curții  Constituționale,  care,  așa  cum  s-a  mai \nprecizat de la această tribună, în cursul ședinței solemne, reprezintă \ngarantul supremației Constituției. \nSensul  existenței  Constituției  României  constă  în  apărarea \nvalorilor fundamentale înscrise în Legea fundamentală. \nDacă  nu  este  în  mod  activ  și  efectiv  apărată,  Constituția \nRomâniei riscă să fie redusă la un set de principii și norme de drept \nfrumoase,  nobile,  dar  invalide,  lipsite  de  orice  valoare  și  forță,  iar \natunci  când  Constituția  nu  este  respectată  sunt  puse  sub  semnul \nincertitudinii construcția democratică a statului și întreaga sa ordine de \ndrept. \nOrice popor, pentru a fi puternic, trebuie să-și iubească și să-\nși apere Constituția pentru că aceasta îi aparține și îl reprezintă. \nConstituția României conferă un sens comunității politice. \nNu  în  ultimul  rând,  Constituția  consfințește  garanția \ndezvoltării  normale  a  societății  noastre  împotriva  oricărei  forme  de \ntotalitarism, intoleranță, discriminare și populism. \nGrupul parlamentar al minorităților naționale se va implica în \nprocesul de revizuire a Constituției și, ca de fiecare dată, va propune și \nva susține măsuri care să consolideze democrația și care să contribuie \nla  apărarea  drepturilor  și  libertăților  fundamentale  ale  tuturor \ncetățenilor săi. \n                                                                                             47                                                                                          \n     \nSă nu uităm, stimați colegi, că minoritățile naționale au avut \nun rol extrem de important în construcția statului român. \nÎn încheiere, aș vrea să vă reamintesc că potrivit art. 4, care \nprevede, și nu „vorbește”, așa cum am mai auzit de la această tribună, \nRomânia este patria comună și indivizibilă a tuturor cetățenilor săi, \nfără deosebire de rasă, de naționalitate sau de apartenență etnică. \nLa mulți ani Constituției României! \nLa mulți ani, România! \nLa mulți ani tuturor cetățenilor acestei țări! \nMulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  deputaților  și  senatorilor  neafiliați,  doamna \nsenator Diana Iovanovici-Șoșoacă. \n                                                                                             48                                                                                          \n     \nDoamna Diana Iovanovici-Șoșoacă: \nMulțumesc. \nAm asistat aici, am  înțeles, la o ședință solemnă prin care \naniversăm Constituția României. \nN-am  auzit  pe  niciunul  dintre  noi spunând  la  mulți  ani  de \nSfântul Nicolae tuturor sărbătoriților de astăzi! La  mulți ani, popor \nromân, pentru Sfântul Nicolae! (Aplauze.) \nCei care nu aplaudați – probabil că vă trebuie o nuia pentru \nSfântul  Nicolae!  Pentru  că  suntem  aici  creștini  din  toate  timpurile! \nPentru că respectăm drepturile tuturor! \nAsistăm  astăzi  la  o  așa-zisă  aniversare  a  Constituției \nRomâniei,  că  nu  am  auzit  aici  decât  denigrări  ale  Constituției \nRomâniei și solicitări de schimbare. \nCum poți să aniversezi? E ca și când aniversezi 30 de ani de \ncăsătorie și anunți divorțul. \nAsta  ați  făcut  astăzi,  ați  pângărit  Constituția  României,  pe \ncare ar trebui să o cunoașteți cu toții! \nA existat un jurnalist în foaier, care, în urmă cu câteva luni – \nRafaelo Varga –, v-a întrebat pe cei mai mulți dintre dumneavoastră, \ndacă ați citit Constituția României? Cei mai mulți ați spus nu, nu am \navut timp. \nÎn schimb, vă aflați aici, în fabrica de legi a României, unde \nConstituția este Biblia românului. Mai presus de Constituție nu este \ndecât Dumnezeu și Biblia. Atât! \nDe 30 de ani încălcați pas cu pas Constituția României! \n                                                                                             49                                                                                          \n     \nÎn ultimii 2 ani, ați omorât-o! Ați adoptat Legea nr. 136/2020 \nși  Legea  nr.  55/2020,  care  încalcă  prevederile  art.  53  alin.  (2)  din \nConstituția României întrucât anulează efectiv existența drepturilor și \nlibertăților fundamentale. \nAstăzi, de Sfântul Nicolae și ziua acestei ședințe solemne, în \ncare văd că cea mai mare parte a Guvernului a plecat, mulți invitați au \nplecat,  domnul  președinte  nu  participă  pentru  că  nu  îi  place  să \nparticipe  la  astfel  de  evenimente,  cinste  domnului  Constantinescu, \nfostul  președinte,  că  a  venit!  Vine  tot  timpul.  Felicitări,  domnule \npreședinte! (Aplauze.) \nAșa se respectă poporul și Parlamentul! \nCinste tuturor care ați venit! \nCelorlalți, o nuia de la Sfântul Nicolae! \nTot  pe…  vă  spun  că  de  25  de  ani  lucrez  cu  Constituția \nRomâniei. \nPână și cel mai tânăr avocat, procuror, judecător, jurist știe \nConstituția României! \nAvând în vedere că nu o cunoașteți și o pângăriți chiar de \nziua ei, nu mă mai miră faptul că v-ați bătut joc de ea, mai ales în \nultimii 2 ani. \nAtâta  timp  cât  mai  există  câțiva  avocați,  și  juriști,  și \njudecători și procurori care își fac treaba în această țară, peste voința \ndumneavoastră, Constituția României mai are o șansă! \nDe 30 de ani - spuneți că o respectați? - n-ați respectat nimic! \n                                                                                             50                                                                                          \n     \nArt. 47 - traiul decent. Sunt peste 30% din români care trăiesc \nsub pragul sărăciei! 70% din români trăiesc în sărăcie! \nUnde,  cine  a  plătit  vreodată  pentru  încălcarea  Constituției \nRomâniei? \nConstituția  României,  stimați  domni  care  râdeți  și  vorbiți, \naici, în primele bănci! \nV-am urmărit pe toți! N-ați avut bunul-simț să vă ascultați \nniciodată în tăcere unii pe alții! Este chestiune de educație! Eu am stat \nși  v-am  ascultat,  indiferent  că  am  fost  sau  nu  de  acord  cu \ndumneavoastră, sunt cei 7 ani de acasă! \nNu  puteți,  în  ditai  Parlamentul  României,  Legislativul \nRomâniei, să vă comportați în felul acesta și să nu vă ascultați, să vă \nacordați măcar șansa de drept la liberă exprimare și la opinie! \nDar  nici  nu  putem  să  acceptăm  să  venim  la  aniversarea \nConstituției în care toți cereți schimbarea Constituției! Pentru că pe \naceastă Constituție ați jurat în acest mandat, nu să o schimbați, ci să o \nrespectați! \nNu este posibil ca această Constituție care v-a adus aici cu \ntoate drepturile pe care le aveți și obligațiile adiacente să fie încălcată \nde voi, să cereți să fie schimbată! De ce? În condițiile în care nici \nmăcar pe aceasta nu o respectați! \nDomnul Florin-Vasile Cîțu: \nMulțumim, doamnă senator. \nDoamna Diana Iovanovici-Șoșoacă: \n                                                                                             51                                                                                          \n     \nImediat, mai am… conchid acum. \nI-am  cerut  Sfântului  Nicolae  să-mi  dea  un  cadou  pentru \naniversarea Constituției României. Asta mi-a lăsat! Este o botniță prin \ncare… (Aplauze.) …Constituția, drepturile și libertățile fundamentale \nau fost anulate de către Parlament, de către Președinte și Guvern! \nȘi rog aici reprezentantul Curții Constituționale să aibă mai \nmult curaj, așa cum a avut în Decizia nr. 457/2020, pct. 68, în care au \nmenționat  că  starea  de  alertă  încalcă  statul  de  drept,  este  creată \nartificial  și  nu  există  fundament  constituțional  pentru  existența \nacesteia! \nTrăiască România liberă! \nTrăiască dreptul la liberă exprimare! \nJos botnița! (Aplauze.) \nDomnul Florin-Vasile Cîțu: \nMulțumim. \nDin  partea  Grupului  parlamentar  al  USR,  domnul  deputat \nMihai-Alexandru Badea. \nDomnul Mihai-Alexandru Badea: \nStimați membri ai Parlamentului, \nDistinși invitați, \nOnorată asistență, \nConstituția din 1991 este cea de-a șaptea lege fundamentală \npropriu-zisă a României, într-o istorie de 155 de ani, care a început în \n1866, sub domnitorul Carol I. \n                                                                                             52                                                                                          \n     \nÎn pofida criticilor care i-au fost aduse, unele bine întemeiate, \nactuala  Constituție  a  reprezentat  o  realizare  importantă,  având  în \nvedere contextul intern și internațional în care a fost adoptată. Într-o \nperioadă  în  care  alte  state  din  regiune  alegeau  să-și  revizuiască \nconstituțiile comuniste, statul român își elabora o lege fundamentală \ncu  totul  nouă,  dând  astfel  mesajul  a  ceea  ce  ar  fi  trebuit  să  fie \ndespărțirea completă de vechiul regim. \nÎn cei 30 de ani de existență s-au consumat nu mai puțin de 7 \ninițiative de revizuire, dintre care doar cea din 2003 a avut succes și \nne-a permis aderarea la NATO și Uniunea Europeană. \nCea de-a opta, cunoscută sub denumirea de „Fără penali în \nfuncții publice”, se află încă în desfășurare, după ce a primit votul \nunanim al Camerei Deputaților, anul trecut. \nChiar  dacă  n-a  existat  suficientă  voință  politică  pentru \norganizarea referendumului, odată cu alegerile parlamentare, continuu \nsă sper că Senatul va adopta acest proiect și că va alege un moment \nfavorabil care să permită întrunirea cvorumului necesar. Ar fi pentru \nprima dată când o constituție a României este revizuită la inițiativa \ncetățenilor români. \nSă nu ratăm șansa de a scrie această pagină de istorie! \nVă mulțumesc. (Aplauze.) \nDomnul Florin-Vasile Cîțu: \nMulțumim. \nTot din partea Grupului parlamentar al USR, domnul deputat \nAndrei-Răzvan Lupu. \n                                                                                             53                                                                                          \n     \nDomnul Andrei-Răzvan Lupu: \nDomnule președinte al Senatului, \nDomnule președinte al Camerei Deputaților, \nDomnule președinte al Curții Constituționale a României, \nStimați membri ai Corpului diplomatic, \nStimați reprezentanți ai cultelor religioase, \nDoamnelor și domnilor parlamentari, \nSuntem  aici  pentru  a  marca  un  moment  special  din  istoria \nnoastră, adoptarea Constituției în 1991, și îmi pare rău că unii dintre \ncolegii noștri au uitat acest lucru. \nPentru  mine,  a  vorbi  despre  Constituția  României  are  o \nsemnificație specială pentru că, pe de o parte, acest act vital pentru \ndemocrația noastră are o vârstă care o depășește pe a mea. \nPe de altă parte, ca absolvent de drept și cadru didactic în \ndomeniul  dreptului  constituțional,  este  o  onoare  să  pot  discuta, \ndezbate  și  construi  o  carieră  aici,  alături  de  dumneavoastră,  în \nParlamentul  României,  care  Parlament  își  trage  seva  și  relevanța \ninstituțională din chiar Constituția României. \nSunt deputat al USR și spun asta pentru că probabil această \netichetă înseamnă astăzi că ne găsim în dezacord politic cu majoritatea \nparlamentară. E un dezacord generațional și un dezacord de viziune \npolitică asupra viitorului nostru comun. \nDar  în  ciuda  acestor  disonanțe  și  în  ciuda  acestor  viziuni \ncontradictorii, precum și ca persoană care a susținut nevoia de a aduce \n                                                                                             54                                                                                          \n     \nschimbări  majore  actualei  Constituții,  aș  vrea  să  punctez  partea \nmeritorie a actualei Legi fundamentale. \nSe vede foarte clar din textul Constituției actuale teama de \ndictatură a celor care au redactat-o. Și este de înțeles că la începutul \nanilor '90 cei care au redactat-o erau încă plini de amintirile perioadei \ncomuniste. Cred că această teamă a reușit să creeze mai mult echilibru \nîntre puterile statului, care ne-a salvat de dorința unor oameni politici \nde a câștiga mai multă putere decât ar fi trebuit. \nPrecauțiile  părinților  actualei  Constituții  au  favorizat  poate \nunele blocaje instituționale, dar, slavă Domnului, ne-au salvat astăzi \nde a fi alături de unele state iliberale, cum sunt cazuri în estul Europei. \nDar  cum  timpul  lucrează  neîndurător,  trebuie  să  vedem  și \nnevoia de schimbare. \nExistă puncte importante în care trebuie să clarificăm starea \nactuală. Și aș enumera doar câteva: \n- Reforma Curții Constituționale; \n- Reducerea numărului de parlamentari și a modului în care \nlucrează Parlamentul; \n-  Clarificarea  raportului  dintre  legislația  europeană  și  cea \nnațională, inclusiv Constituția; \n-  Și,  bineînțeles,  introducerea  Proiectului  „Fără  penali  în \nfuncții publice” în corpul Constituției. \nMai  sunt  și  altele,  desigur,  dar  cred  în  înțelepciunea  celor \ncare  vor  face  parte  din  structura  parlamentară  ce  se  va  ocupa  de \nrevizuirea Constituției. \n                                                                                             55                                                                                          \n     \nNoi, Grupul USR, suntem pregătiți pentru această provocare \npe care orice om politic ar trebui să o trateze cu maximă preocupare. \nEste  un  moment  important  din  istoria  statului  român,  a \ninstituțiilor sale și, mai presus de orice, a cetățenilor țării. \nSper că dincolo de ceea ce ne separă generațional sau politic, \nsă putem lucra împreună pentru un scop care transcende partidele și \ngenerațiile din care facem parte. \nAvem nevoie, după 30 de ani de la adoptare și după 18 ani de \nla singura sa revizuire, de o constituție reformată. \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nȘi, din partea Grupului parlamentar al PNL, domnul deputat \nIoan Cupșa. \nDomnul Ioan Cupșa: \nDomnilor președinți ai Camerelor Parlamentului, \nOnorați invitați, \nDomnule președinte Emil Constantinescu, \nDoamnelor și domnilor, \nSe  împlinesc  în  aceste  zile  30  de  ani  de  la  adoptarea \nConstituției din anul 1991, un act politic de o importanță covârșitoare \npentru  noi.  Un  act  care  a  însemnat  ruperea  definitivă  de  regimul \npolitic stabilit în anul 1945 în România. Ruperea de organizarea de \n                                                                                             56                                                                                          \n     \nstat care, prin relațiile sociale impuse, ne-a chinuit, ne-a nefericit pe \nnoi, românii. \nÎnainte de a continua însă, dați-mi voie să citez din spusele \nmarelui filosof idealist, Hegel – „Fiecare țară are Constituția care i se \npotrivește”. \nConstituția din anul 1991 este opera Comisiei constituționale, \nprecum  și  a  unui  Parlament  transformat  în  Adunare  Constituantă. \nParlamentari sprijiniți de experți în drept constituțional au reușit să \nadopte  Legea  fundamentală.  Merită  respectul  nostru  pentru  acest \nlucru. \nDemersul lor este unul criticabil, este imperfect, dar să nu \nuităm că această constituție, Constituția din anul 1991, ne-a fost nouă \nutilă. \nA  devenit  o  obișnuință  să  identificăm  Constituția  folosind \nexpresia  „lege  fundamentală  a  unui  stat”.  Statul  și  Constituția  se \ncondiționează reciproc. \nDin punct de vedere istoric, în statul român, să nu uităm, în \nmai puțin de 70 de ani am avut parte de 6 constituții – 1923, 1938, \n1948, 1952, 1965, 1991 -, precum și o revizuire, ulterior, în anul 2003. \nO fi bine? \nPermiteți-mi, în ceea ce privește aprecierea constituțiilor pe \ncare noi în epoca modernă a statului le-am avut, să citez din cel care \neste de neuitat, Petre Țuțea, care, cu stilul său inconfundabil, afirma: \n„Constituția liberală din 1923 nu e o operă, e o capodoperă. Un rege \n                                                                                             57                                                                                          \n     \nputernic, înfășurat într-un stat al normelor liberale: separația puterilor \nși libertăți câte dorește nea Niță (...)”. \nSuntem datori să respectăm Constituția în spiritul ei. De ce în \nspiritul ei? Pentru că deseori – și aici aveți cu toții această experiență – \nnormele pe care le punem noi în pagină sunt departe de perfecțiunea \nlimbajului juridic de care ar trebui să dea dovadă. \nSpiritul Constituției - principii, idei, elemente de bază care \nsunt necesare, pe care întreaga noastră viață socială se construiește, \nașadar, aceste principii trebuie înțelese și trebuie însușite. \nSunt dator să spun astăzi – interpretarea și aplicarea normelor \nconstituționale  de  către  reprezentanții  puterilor  în  stat,  de  către \nreprezentanții instituțiilor de rang constituțional au avut suficient de \nmulte sincope în ultimii ani. \nPe  de  o  parte,  au  existat  prea  multe  conflicte  juridice  de \nnatură constituțională. Poate nu din cauza imperfecțiunii legii, cât mai \nmult din cauza abuzului prin care cei care vremelnic au fost sau sunt \nputere în stat au înțeles să aplice normele constituționale. \nSă nu uităm, am adoptat prea multe acte normative care nu \nrespectă rigoarea constituțională. \nPe  de  altă  parte,  deciziile  pe  care  le-a  pronunțat  Curtea \nConstituțională a României sunt contradictorii deseori. Contradictorii \nîntr-o  perioadă  relativ  scurtă  de  timp.  Ceea  ce  înseamnă  că \nfuncționează  imperfect  Curtea  Constituțională  a  României,  garantul \nsupremației Constituției. \n                                                                                             58                                                                                          \n     \nExpresia  „este  constituțional  dacă...”,  care  se  regăsește  în \nprea  multe  decizii  ale  Curții  Constituționale,  a  transformat  uneori \nCurtea Constituțională a României într-un legiuitor ad-hoc. \nConstituția este imperfectă, imperfecte sunt legile pe care noi \nle adoptăm, este un fapt. \nMorbul perimării există cuprins în fiecare lege pe care noi am \nadoptat-o. De fiecare dată trebuie să adaptăm legile, modificându-le, \nașa cum și Constituția se impune probabil să o modificăm. Pentru că \nsituația economică, socială, politică, atât internă, cât și internațională, \nse modifică în timp ce noi vorbim. \nConstituția este fundament al întregului sistem de drept. Este \ncheie de boltă a organizării și funcționării statului nostru. \nConstituția este legea scrisă cu majuscule. Lege care are drept \nscop  ultim  apărarea  demnității  omului,  apărarea  drepturilor, \nlibertăților  fundamentale  și,  atenție,  stabilirea  obligațiilor  esențiale. \nToate acestea împreună ne definesc pe noi ca oameni. \nConstituția este mijloc, și nu scop în sine. \nCeea ce trebuie cu adevărat să ne  preocupe este ca  pentru \nviitor Constituția să fie fundamentul dezvoltării națiunii noastre. Să fie \nfundamentul mai binelui viitor al fiecăruia dintre noi. \nSă  ne  dea  Dumnezeu  înțelepciunea  să  identificăm  valorile \nfundamentale! Acele valori care ne permit nu doar să supraviețuim ca \noameni,  ca  cetățeni  ai  României,  ci  care  ne  ajută  să  trăim  demn.  \nCele care ne ajută să ne găsim fericirea. Să le protejăm și să construim \nfolosindu-ne de ele Legea fundamentală. \n                                                                                             59                                                                                          \n     \nConstituția este o lucrare pentru prezent, dar în mod special \nConstituția  este  o  lucrare  pentru  viitor.  Constituția  trebuie  să  fie  o \nprivire aruncată în viitor. În viitorul națiunii noastre. \nDar pentru ca toate acestea să devină realitate trebuie să luăm \naminte că nu avem nevoie de nimic altceva decât de un proiect de țară. \nNu  avem  nevoie  de  o  abstracțiune,  nu  avem  nevoie  de  o  operă \nformală, avem nevoie de Constituția noastră. \nȘi dați-mi voie, la sfârșit, să citez dintr-un înțelept care acum \nmai bine de 200 de ani înțelegea acest lucru și încerca să ne învețe și \npe noi. \nJoseph de Maistre ne spunea - „O constituție care este făcută \npentru  toate  națiunile  nu  este  făcută  pentru  niciuna,  e  o  pură \nabstracțiune, e o operă școlărească făcută pentru a exersa spiritul (...)”. \nLa mulți ani, România! \nO zi bună, români! \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nVă mulțumesc, stimați colegi, pentru participare. \nPermiteți  să  declar  închisă  ședința  solemnă  comună  a \nSenatului și Camerei Deputaților. \nVă mulțumesc. \n \nȘedința s-a încheiat la ora 14.46. \n \n "
    },
    "12": {
        "start_text": "Domnul  Valer  Dorneanu",
        "start_index": -1,
        "end_text": ":",
        "end_index": -1,
        "text": "                                                                    1                                                                                          \n     \n06 decembrie 2021 – ședință comună \n \n \nS U M A R \n \n1.  Alocuțiuni dedicate aniversării a 30 de ani de  2. \nla adoptarea Constituției în vigoare de către Adunarea \nConstituantă. \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n                        S T E N O G R A M A \nședinței solemne comune a Camerei Deputaților și Senatului  \ndin data de 6 decembrie 2021 \n \n \nȘedința a început la ora 13.03. \nLucrările ședinței au fost conduse de domnul senator Florin-\nVasile Cîțu, președintele Senatului, asistat de domnul senator Sorin \nLavric,  secretar  al  Senatului,  și  de  doamna  deputat  Alexandra \nPresură, secretar al Camerei Deputaților.  \nDin  prezidiu  a  făcut  parte  și  domnul  deputat  Ion-Marcel \nCiolacu, președintele Camerei Deputaților. \nDomnul Florin-Vasile Cîțu: \nBună ziua! \nStimați colegi,  \nHaideți să începem ședința! \nAstăzi avem ședința solemnă a... \nSe așază oamenii...? \nStimați colegi,  \nVă rog să vă așezați, să începem ședința! \nAstăzi avem ședința solemnă comună a Senatului și Camerei \nDeputaților  dedicată  aniversării  a  30  de  ani  de  la  adoptarea \nConstituției în vigoare de către Adunarea Constituantă. \n                                                                                             3                                                                                          \n     \nDomnule președinte al Camerei Deputaților,  \nDomnule prim-ministru, \nDomnilor foști președinți ai României,  \nDoamnelor și domnilor miniștri, \nDomnule președinte al Curții Constituționale,  \nStimați membri ai Corpului diplomatic, \nPreafericirea Voastră,  \nÎnaltpreasfinția Voastră, \nDoamnelor și domnilor deputați, \nStimați invitați,  \nOnorată asistență, \nVă  rog  să-mi  permiteți  să  declar  deschisă  ședința  solemnă \ncomună dedicată aniversării a 30 de ani de la adoptarea Constituției în \nvigoare de către Adunarea Constituantă.  \nVă invit să ascultăm Imnul național al României. \n(Se intonează Imnul național „Deșteaptă-te, române!”.) \nDomnul Ion-Marcel Ciolacu:  \nInvit la tribună pe domnul Florin Cîțu, președintele Senatului \nRomâniei. \nDomnul Florin-Vasile Cîțu: \nBună ziua! \nDoamnelor și domnilor parlamentari, \nStimați invitați,  \nDistinsă asistență, \n                                                                                             4                                                                                          \n     \nSe împlinesc trei decenii de la intrarea în vigoare, în urma \naprobării  prin  referendumul  național  din  decembrie  1991,  a \nConstituției României. Atunci, din punct de vedere constituțional, ne-\nam despărțit de o epocă sumbră a istoriei țării noastre, în care regimul \ncomunist totalitar a încălcat sistematic cele mai elementare drepturi \nale  românilor.  Reacția  poporului  nostru  a  fost  reprezentată  de \nevenimentele care s-au desfășurat în perioada 16-22 decembrie 1989, \ncare au început la Timișoara, și pe care eu vreau să le amintesc în mod \nspecial,  pentru  că  am  această  datorie.  A  fost  deschisă  calea  către \ndemocratizarea României și către statul de drept. Am înaintat greu, dar \npe o traiectorie ireversibilă, pe care românii au dovedit că sunt gata să \no apere prin vot, dar și prin proteste democratice. \nStimați colegi, \nPentru mine este o mare onoare să reprezint astăzi Partidul \nNațional  Liberal  la  o  dezbatere  care  nu  poate  ocoli  tradiția \ndemocratică a acestei țări. Ideea unei guvernări democratice face parte \ndin gena PNL. Constituția din 1866 a purtat amprenta gândirii politice \nliberale,  apoi,  după  fondarea  PNL,  reforme  democratice  esențiale, \nprecum lărgirea dreptului de vot, au fost inițiate de partidul nostru. \nÎn  perioada  interbelică  Constituția  din  1923,  promovată  de \nPNL, a dus mai departe tradiția constituțională românească. Revenit \npe scena politică, după ce a fost înregistrat ca partid politic, în ianuarie \n1990,  PNL  a  avut  permanent  pe  agenda  sa  instaurarea  unui  regim \ndemocratic  autentic  în  România,  și  nu  a  unui  model  ipotetic  de \ndemocrație originală. \n                                                                                             5                                                                                          \n     \nProbabil că în acești 30 de ani nici PNL nu s-a comportat fără \ngreșeală,  dar  am  fost  mereu  partidul  dedicat  sută  la  sută  integrării \neuropene și euroatlantice a României, protejării valorilor statului de \ndrept și dezvoltării unei societăți democratice. \nDoamnelor și domnilor,  \nAcesta nu este un moment de sărbătoare, ci unul de bilanț \npentru Constituție și pentru tot ce înseamnă organizarea instituțională \na  statului  român.  Reformele  sunt  inevitabile,  pentru  că  asta  doresc \ncetățenii.  În  timp,  cu  profesionalism,  fără  patimă  politică  și  interes \nascuns, va trebui să modernizăm structurile sale,  modul în care ele \nfuncționează și cum  îl servesc pe  cetățean. Normele  constituționale \nvor trebui ajustate la realitatea pe care o trăim. \nSalut  faptul  că  în  Programul  de  guvernare  al  actualului \nGuvern  este  avută  în  vedere  eventualitatea  ca,  în  cazul  în  care  va \napărea  un  moment  constituțional  autentic,  Executivul  să  susțină  o \nreformă,  în  sensul  apropierii  între  stat  și  cetățean  și  al  creșterii \ngradului  de  protecție  al  drepturilor  și  libertăților,  în  acord  cu \njurisprudența CEDO. \nDe  asemenea,  Coaliția  de  guvernare  susține  ca  inițiativa \ncetățenească de revizuire a Constituției, înregistrată la Parlament în \nmai 2019 și aflată în prezent la vot final la Senat, să-și găsească cea \nmai bună formă de transparență la nivel normativ, atunci când situația \npandemică va permite acest lucru.  \nÎn același timp, trebuie să fim foarte atenți la marile opțiuni \npe care cetățenii români le-au exprimat și continuă să le exprime în \n                                                                                             6                                                                                          \n     \nultimele trei decenii. PNL are o agendă liberală de măsuri necesar a fi \navute în vedere la o eventuală revizuire a Constituției. De 30 de ani \nexistă  un  aspect  care  a  rămas  netranșat  așa  cum  ar  fi  trebuit  - \nproprietatea  privată.  O  măsura  pe  care  trebuie  să  o  abordăm  este \nreducerea la 16 ani a vârstei la care se va putea vota, așa cum este \ntendința în multe țări europene. Multe alte subiecte trebuie abordate cu \nmaturitate. \nReforma administrativă este un subiect care trebuie să stea în \natenția  Parlamentului.  Ultimii  ani  au  adus  pe  tapet  și  numeroase \nconflicte juridice de natură constituțională, iar normele constituționale \npot  fi  clarificate.  Problema  traseismului  politic  al  parlamentarilor  a \nrămas  deschisă  de  atât  de  mulți  ani,  deși  în  fiecare  legislatură  ea \ninfluențează aritmetica parlamentară. Și nu trebuie să uităm că există o \nrestanță în ceea ce privește implementarea în Constituție a rezultatelor \nreferendumului din 2019 pe tema justiției.  \nNu cred că numai Parlamentul sau numai partidele pot aborda \nun proces de reflecție cu privire la o eventuală revizuire a Constituției. \nRolul societății civile va fi fundamental.  \nReferitor acum la modul cum va arăta revizuirea viitoare vă \npot spune de pe acum un lucru: îmi doresc să fie cel puțin la fel de \nliberală cum au fost constituțiile din 1866 și 1923, ba chiar să aibă o \ndoză și mai mare de liberalism. \nLa mulți ani, români! \nLa mulți ani, România! \nMulțumesc. (Aplauze.) \n                                                                                             7                                                                                          \n     \n(Revine la prezidiu.) \nInvit  la  tribună  pe  Excelența  Sa,  domnul  Marcel  Ciolacu, \npreședintele Camerei Deputaților. (Aplauze.) \nDomnul Ion-Marcel Ciolacu: \nCred că nu este nici prima oară și nu va fi nici ultima oară \ncând am să spun că eu nu susțin vaccinarea obligatorie (Aplauze.), dar \nam dreptul în primul rând la viață. Fiecare decide dacă e bine să se \nvaccineze sau nu. \nVă rog frumos, doamnă colegă, să purtați mască sau să mă \nprotejați, să nu mă îmbolnăviți. (Aplauze.)  \nDreptul  meu  la  viața  și  dreptul  oricărui  român  nu  se \nnegociază, doamnă! \nDoamna Rodica Boancă (din sală): \nUnde scrie că masca te apără, te protejează?! \nDomnul Ion-Marcel Ciolacu:  \nDomnule președinte al Senatului,  \nDomnule prim-ministru,  \nDomnule președinte Constantinescu,  \nDomnule președinte al Curții Constituționale a României, \nDoamnelor și domnilor deputați și senatori, \nDoamnelor și domnilor miniștri, \nStimați  membri  ai  Comisiei  pentru  redactarea  proiectului \nConstituției României, \nStimați membri ai Corpului diplomatic, \n                                                                                             8                                                                                          \n     \nConstituția  e  cartea  de  vizită  a  unei  democrații.  Așa  cum \nfacem  o  ecografie  pentru  a  vedea  corpul  uman,  la  fel,  Legea \nfundamentală trebuie să fie expresia unei societăți. \nÎn  pofida  transformărilor  profunde  din  ultimii  32  de  ani, \nRomânia încă are o tradiție democratică fragilă. Mai avem mult de \nmuncă până să ajungem la practici democratice stabile și să ne găsim \nacea vocație democratică autentică, în sensul culturilor occidentale. \nDin  această  perspectivă,  efortul  făcut  acum  30  de  ani  de \npărinții fondatori ai Constituției din 1991 a fost imens. Textul noii \nConstituții trebuia să producă, în primul rând, o schimbare radicală de \nmentalitate la nivelul societății, prin despărțirea definitivă de trecutul \ncomunist. \nTextul lor trebuia să găsească soluțiile potrivite și echilibrate \npentru o societate care avea nevoie de un nou set de valori comune, \ndar în care să se regăsească și care să creeze solidaritate. \nAș dori ca astăzi, în mod special, să le mulțumesc celor care \nacum 30 de ani au pus umărul la reclădirea României pe baze noi, \nsănătoase și democratice. (Aplauze.) Câțiva dintre cei de atunci sunt \nastăzi alături de noi. Lor vreau să le transmitem atât recunoștința mea, \ncât și a colegilor mei din Parlament, pentru tot ce au făcut cu bună-\ncredință, competență și dragoste pentru România! \nDoamnelor și domnilor, \nAstăzi este un  moment aniversar. Dar e cel mai bun prilej \npentru a spune că avem nevoie de o Constituție care să reflecte un \nmodel de stat conform cu nevoile societății actuale. \n                                                                                             9                                                                                          \n     \nTrebuie să avem curajul să vorbim deschis despre necesitatea \nunei reforme constituționale, care să facă din Legea fundamentală un \ninstrument de modernizare a țării. \nTrebuie  să  vorbim  despre  acest  lucru,  fără  teamă  și  fără \ncomplexe. Toate sistemele democratice, cu excepția Statelor Unite, au \nfăcut-o  atunci  când  a  fost  nevoie.  Unele  state  au  apelat  chiar  la \nrevizuirea totală, așa cum a făcut Finlanda în anul 2000 sau Elveția în \nanul 1999. Altele, au apelat la o modificare parțială. Belgia chiar de 20 \nde ori în ultimii 20 de ani. \nEste adevărat, și în România s-a încercat de mai multe ori \nacest lucru. Cu excepția anului 2003, toate încercările de modificare a \nConstituției au eșuat. Acest lucru s-a întâmplat pentru că cei care le-au \ninițiat nu au înțeles că o revizuire a Constituției trebuie să satisfacă \nnevoile  cetățenilor,  și  nu  poftele  politicienilor,  fie  că  sunt \nparlamentari, premieri sau șefi de stat. \nReforma  constituțională  nu  mai  trebuie  să  fie  un  proiect \npersonal  al  politicienilor.  Această  dezbatere  trebuie  mutată  în \nsocietate, pentru că cetățenii trebuie să fie implicați efectiv în acest \nproces. Toate modificările trebuie înțelese și acceptate de români. \nDe aceea, consider absolut necesar un acord larg la nivelul \nîntregii clase politice, dar și la nivelul mediului academic, al corpului \nde  experți  și  al  societății  civile.  Contribuția  tuturor  este  esențială \npentru reușita unui demers atât de complex! \nStimați colegi, \n                                                                                             10                                                                                          \n     \nAu  trecut  18  ani  de  la  ultima  revizuire  a  Constituției \nRomâniei. În această perioadă am văzut cum Legea fundamentală a \nfost folosită fie ca bâtă, fie ca scut de către unii politicieni, în funcție \nde interesele politice de moment. \nDe  multe  ori,  diferiți  actori  politici  și-au  forțat  atribuțiile \nconstituționale. S-a ajuns în momente de criză politică, în care actuala \nConstituție nu a putut oferi soluții destul de clare pentru depășirea lor. \nDe  aceea,  trebuie  să  ne  punem  întrebarea:  cum  dorim  să \nreformăm Constituția? Care sunt acele direcții și principii care să aibă \nun caracter eficient în plan normativ? \nLa  nivel  general,  cred  că  Legea  fundamentală  trebuie  să \nîntărească instituțiile, astfel încât să avem un stat capabil să garanteze \ndrepturile  și  libertățile  cetățenilor.  Oamenii  trebuie  să  se  simtă \nprotejați cu adevărat de către stat. \nÎn al doilea rând, consider că un sistem de guvernare eficient \neste acela care generează un control reciproc între puterile statului și \nnu  permite  niciunui  actor  instituțional  să  concentreze  puterea  în \nmâinile sale. \nDin  păcate,  acest  principiu  fundamental  nu  și-a  găsit \nîntotdeauna și aplicarea în practică. În România, am asistat de multe \nori la un proces de personalizare a puterii. Cei care au ajuns să ocupe \ndiverse funcții în stat au modelat instituția, conform propriilor dorințe \nși interese. În final, această forțare a dus la o perturbare a echilibrului \nîntre puterile statului și la conflict. \n                                                                                             11                                                                                          \n     \nDin  această  perspectivă,  o  clarificare  a  atribuțiilor \npreședintelui  cred  că  se  impune.  Trebuie  să  ne  gândim  dacă  e \nmomentul să depășim angoasa dictaturii comuniste în ceea ce privește \nstatutul și rolul președintelui. \nAcum trei decenii a fost stabilit un sistem echilibrat prin care \ncetățenii  să  își  aleagă  direct  președintele,  însă  puterile  sale  au  fost \nlimitate ca să nu devină un dictator. \nTrebuie  ca  cei  care  vor  lucra  la  reforma  Constituției  să  se \npronunțe dacă acest sistem, în care președintele este o struțo-cămilă, \nîntre un președinte francez, de exemplu, și un monarh spaniol, mai \npoate funcționa în România. \nRolul președintelui a fost gândit ca un producător de consens. \nDin păcate, a sfârșit de multe ori în a fi un producător de tensiune în \nsocietate.  Nu  de  puține  ori  am  văzut  cum  președintele  și-a  depășit \nrolul  de  mediator  și  a  intervenit  brutal  peste  celelalte  puteri \nconstituționale. \nDe altfel, relațiile dintre președinte și premier au balansat în \nultimii 30 de ani între conflict și obediență. Am văzut că atunci când \nmajoritatea parlamentară a fost favorabilă președintelui, acesta a ajuns \nșeful  de  facto  al  Guvernului.  Premierul  a  devenit  o  marionetă.  În \ncealaltă extremă, a coabitării, președintele a fost mai degrabă izolat de \ncătre prim-ministru, care a preluat toată puterea executivă. Aceasta nu \neste normalitatea! \nApoi, în plan parlamentar, mi-aș dori, de exemplu, să existe \nun  anumit  interes  pentru  reglementarea  moțiunii  constructive  de \n                                                                                             12                                                                                          \n     \ncenzură,  pe  model  german.  În  România,  partidele  politice  au \ntransformat  moțiunile  de  cenzură  într-un  instrument  de  imagine  și \nprilej de atacuri politice la adresa adversarilor. \nDe aceea, eu cred că moțiunea de cenzură trebuie să fie clară \nși nu numai pentru retragerea încrederii, ci și pentru acordarea ei unei \nalte persoane, care să-și asume de la bun început acest rol. \nDemiterea  premierului  trebuie  să  conducă  automat  la \ndesemnarea unui alt prim-ministru. Nu am fi stat acum două luni fără \nGuvern, dacă am fi avut acest instrument în Constituție. \nÎn plan guvernamental, cred că viitoarea Constituție trebuie \nsă găsească mecanisme mult mai clare de limitare a practicii excesive \na ordonanțelor de urgență. Parlamentul nu este o anexă a Guvernului \nRomâniei, ci un partener instituțional. S-a folosit prea mult pretextul \nurgenței,  astfel  încât  practica  ordonanțelor  a  devenit  o  modalitate \ncurentă de legiferare. Lucrurile nu mai pot continua așa! \nÎn general, este nevoie de o clarificare a atribuțiilor fiecărei \nputeri  în  parte.  Și  sunt  convins  că  experții  vor  găsi  cele  mai  bune \nsoluții  astfel  încât  să  nu  devenim  victimele  unui  experiment \nconstituțional! \nDoamnelor și domnilor, \nTrebuie să ne gândim serios dacă ne aflăm în acel „moment \nconstituțional”.  Am  ratat  acest  moment  după  integrarea  în  Uniunea \nEuropeană și în NATO. Am ratat în 2011, am ratat și în 2013, când \nam avut o largă majoritate parlamentară. \n                                                                                             13                                                                                          \n     \nNu avem scuze dacă vom rata din nou! După 30 de ani, nu \nmai putem să punem doar niște proptele. Ele nu rezolvă nimic! Nu \naduc dezvoltare, continuitate și stabilitate! \nSocietatea  așteaptă  o  Constituție  modernă,  care  să  reflecte \nrealitatea,  dar  care  să  conducă  la  dezvoltare  și  să  ofere  soluții \ninovative la provocările viitorului. \nTrebuie să facem o reformă constituțională serioasă. Și avem \nnevoie de fiecare român pentru a reuși acest lucru!  \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule președinte. \nInvit acum la tribună pe Excelența Sa, domnul Nicolae-Ionel \nCiucă, prim-ministrul României. \nDomnul Nicolae-Ionel Ciucă (prim-ministrul României): \nDomnule președinte al Senatului, \nDomnule președinte al Camerei Deputaților, \nStimate domnule președinte al Curții Constituționale, \nDomnule președinte Constantinescu, \nStimate doamne și stimați domni parlamentari, \nStimați colegi miniștri,  \nDoamnelor și domnilor ambasadori,  \nBună ziua! \nSunt deosebit de onorat să particip astăzi la această ședință \nsolemnă,  prin  care  marcăm  30  de  ani  de  la  adoptarea  Constituției \n                                                                                             14                                                                                          \n     \nRomâniei,  act  juridic  și  politic  fundamental  al  statului,  garant  al \nlibertăților democratice ale cetățeanului. \nLa  referendumul  național  desfășurat  pe  8  decembrie  1991, \nromânii s-au pronunțat pentru democrație, libertate și stat de drept, \npentru o societate în care demnitatea omului, drepturile și libertățile \ncetățenilor, dreptatea și pluralismul politic, supremația legii și statul \nde drept să fie valori supreme, garantate de stat. \nPrima  și  singura  Constituție  adoptată  după  căderea \ncomunismului,  actuala  Constituție  a  României,  reprezintă  piatra  de \ntemelie a societății noastre democratice, fiind inspirată și legitimată de \nidealurile Revoluției din Decembrie 1989, de sacrificiul și jertfa celor \ncare  și-au  pierdut  viața  sau  au  fost  răniți  în  acele  zile.  Această \nConstituție  este  cea  de-a  doua  cea  mai  longevivă  Constituție  a \nRomâniei, după cea din 1866. \nAcum,  la  trei  decenii  de  la  adoptare  și  după  revizuirea \nnecesară aderării la Uniunea Europeană, în anul 2003, consider că este \nnecesară în continuare reformarea statului și a administrației publice \npentru  a  pune  în  centrul  preocupărilor  cetățeanul,  pentru  a  crește \neficiența  și  calitatea  serviciilor  publice  oferite  contribuabililor  și \npentru a crește responsabilitatea deținătorilor funcțiilor publice. \nPandemia COVID-19 a arătat încă o dată cât de importantă \neste asigurarea echilibrului dintre libertățile democratice și dreptul la \nviață, pe care statul trebuie să-l asigure tuturor, inclusiv prin servicii \nmedicale de care toți cetățenii români trebuie să beneficieze în mod \negal. Starea de alertă este, alături de limitările legale și legitime ale \n                                                                                             15                                                                                          \n     \nlibertăților cetățenilor pe o perioadă restrânsă, la fel de importantă ca \nși  nevoia  de  prezervare  a  drepturilor  și  libertăților  care  dau  esența \nstatului  democratic.  Nevoia  acestui  echilibru  este  evidentă,  astăzi, \ncând traversăm o perioadă de criză sanitară în care sunt necesare unele \nreglementări pentru combaterea COVID-19. Trebuie să traversăm cu \nbine,  împreună,  această  perioadă  și  voi  lua  toate  măsurile  necesare \npentru  a  trece  țara  prin  această  criză,  cu  sprijinul  experților  și  al \npersonalului de specialitate, al instituțiilor statului, în colaborare cu \npartenerii europeni și internaționali, dar mai ales cu sprijinul tuturor \ncetățenilor României. \nExcelențele Voastre, \nDistinși invitați, \nAșa  cum  am  subliniat  de  la  această  tribună  și  cu  prilejul \nacordării votului de învestitură, în centrul preocupărilor Guvernului se \naflă cetățeanul  român și binele comun. Alături de toți  miniștrii din \nacest Guvern ne angajăm să facem tot ce depinde de noi pentru ca \nsituația  economică,  socială  și  sanitară  a  românilor  să  se \nîmbunătățească. \nOamenii au așteptări legitime de la noi: să cultivăm respectul \nfață  de  lege,  să  apărăm  adevărul,  dreptatea,  unitatea  socială  și \nsolidaritatea. Lucrăm pentru cetățeni, luând la timp, cu bună-credință \nși  nepărtinitor,  decizii  care  să  ducă  la  o  viață  în  siguranță,  la \ndezvoltare, la respectarea demnității fiecăruia și la o viață mai bună. \nObiectivul nostru este ca prin măsurile pe care le vom implementa să \nasigurăm dezvoltarea și prosperitatea țării noastre. \n                                                                                             16                                                                                          \n     \nValorile și libertățile constituționale există în fiecare dintre \nnoi, ne unesc, ne fac mai puternici ca națiune, iar idealurile comune \nreprezintă liantul între cetățeni și instituțiile statului. \nDe aceea, vă cer sprijinul, atât dumneavoastră, dar și tuturor \ncetățenilor,  pentru  a  construi  o  țară  mai  puternică  și  prosperă, \naducându-i  pe  oameni  împreună  în  jurul  unui  obiectiv  comun: \ndezvoltarea și bunăstarea României și a românilor. \nÎn calitate de cetățean român și de prim-ministru al României, \nvoi  milita  întotdeauna  pentru  respectarea  literei  și  spiritului \nConstituției și pentru domnia legii. \nVă mulțumesc. (Aplauze.) \n                                                                                             17                                                                                          \n     \nDomnul Florin-Vasile Cîțu: \nMulțumim, domnule prim-ministru. \nInvit  la  tribună  pe  Excelența  Sa,  domnul  Valer  Dorneanu, \npreședintele Curții Constituționale. \nDomnule președinte! \nDomnul  Valer  Dorneanu  (președintele  Curții \nConstituționale): \nStimate domnule președinte al Senatului Florin Cîțu,  \nStimate  domnule  președinte  al  Adunării  Naționale,  al \nCamerei  Deputaților  -  zicem  Adunare  Națională,  pentru  că  așa  îi \nspunea pe vremuri, \nDistinse domnule prim-ministru Nicolae Ciucă, \nLa mulți ani și pentru ziua dumneavoastră de astăzi! \nDistinși miniștri,  \nDomnule președinte Emil Constantinescu, \nStimați parlamentari, \nDați-mi voie să mă răsfăț și să vă spun dragi colegi, \nÎnaltpreasfinția Voastră, \nOnorată asistență, \nMulțumesc  în  primul  rând  Parlamentului  pentru  onoranta \ninvitație  de  a  mă  adresa,  în  calitate  de  președinte  al  Curții \nConstituționale,  acestei  distinse  adunări  care  cinstește  Constituția \nRomâniei. \nÎn calitate de garant al supremației Constituției, pentru noi, \nCurtea Constituțională, este o mare onoare acest lucru și în această \n                                                                                             18                                                                                          \n     \ncalitate îmi permit să vă amintesc faptul că actul fundamental al țării \neste o adevărată Biblie și nu întâmplător fiecare dintre noi începem \nactivitatea depunând jurământul de credință cu mâna pe Constituția \nRomâniei și pe Biblie.  \nSărbătorim, astăzi, 30 de ani de la „momentul zero”, de la \nborna de stat a democrației românești, 30 de ani de la debutul unei \nperioade istorice pentru neamul românesc, unei epoci dorită a fi de \nlibertate și speranță, de încredere și entuziasm, care să succeadă anilor \nlungi,  apăsători  și  tenebroși  ai  comunismului,  30  de  ani  de  la \nadoptarea Constituției României.  \nLa acest moment aniversar, să ne amintim faptul că nu a fost \ndeloc  ușor  să  se  elaboreze  o  nouă  Lege  fundamentală,  care  să \nreușească mai întâi de toate să smulgă societatea din automatismele \ncomportamentale  și  atitudinile  formate,  fără  voia  sa,  sub  povara \nvremurilor,  pe  parcursul  jumătății  de  secol  petrecute  în  regimul \ncomunist, mai apoi să imprime un suflu nou, democratic, în acord cu \nspiritul  european,  care  să  rezoneze  cu  aspirațiile  și  idealurile \nRevoluției din Decembrie 1989 și să ofere, în același timp, mecanisme \njuridice concrete și eficiente, care să răspundă așteptărilor poporului. \nAdunarea  Constituantă,  instituită  în  acest  scop,  a  avut  la \ndispoziție pentru acest copleșitor demers creator un termen de 18 luni \nde la înființare. Lucrările Adunării Constituante s-au desfășurat astfel \nîncât  să  asigure  Adunării  Constituante  timpul  necesar  pentru  o \nelaborare ca atare. \n                                                                                             19                                                                                          \n     \nS-au conceput două lecturi, în acest scop, prima lectură având \nca  obiect  inițierea  membrilor  Adunării  Constituante  cu  modul  de \nredactare a unei constituții, precum și informarea acestora cu privire la \nconținutul constituțiilor din statele democratice. \nProcesul  de  elaborare  a  Constituției  a  beneficiat  de  o \nsubstanțială  asistență  internațională,  fiind  valorificată  experiența \nstatelor cu tradiție democratică. \nComisia  a  avut  întâlniri  inclusiv  cu  reprezentanți  ai  unor \nautorități  internaționale,  mai  ales  organisme  ale  ONU  și  ale \nConsiliului Europei, iar lucrările comisiei au fost analizate în cadrul \nComisiei de la Veneția. Un rol important l-au avut avizele comunicate \nde  diferite  organizații,  precum  Comitetul  Helsinki  pentru  drepturile \nomului,  dar  și  discuțiile  purtate  cu  diferiți  specialiști  în  drept \nconstituțional din numeroase țări, și chiar participarea nemijlocită a \nunor  specialiști  francezi,  în  frunte  cu  reputatul  profesor  Robert \nBadinter; la dezbaterile acestea care au însoțit elaborarea Constituției \ns-au valorificat și tradițiile constituționalismului românesc, preluat din \nprincipiile revoluției franceze. \nPrecizez aceste detalii pentru a evidenția dorința membrilor \nAdunării  Constituante  de  a  elabora  o  lege  fundamentală  a  statului \nromân  care  să  fie  în  concordanță  cu  standardele  internaționale  în \nmaterie  constituțională,  care  să  înglobeze  patrimoniul  democratic \neuropean  și  care  să  înalțe  viața  juridică,  politică  și  economică  a \nsocietății  românești  la  un  nivel  similar  celor  al  statelor  cu  sisteme \ndemocratice consolidate printr-o îndelungată tradiție. Să apreciem și \n                                                                                             20                                                                                          \n     \nsă respectăm acest efort uriaș, realizat cu toată convingerea și cu bună-\ncredință! \nDesigur  că,  fiind  o  creație  umană,  Constituția  noastră  nu \nputea  fi  perfectă,  ireproșabilă,  dar  conținutul  ei  reușește  să  ofere \nsuficiente repere pentru construirea pe baza sa a unui sistem care să \npermită  buna  funcționare  a  instituțiilor  publice  și  a  vieții  politice, \neconomice, în ansamblul său. În timp, pe măsura evoluției sociale, a \ndezvoltării complexului de relații interumane și interinstituționale, a \nremodelării peisajului socio-politic, unele aspecte nu au mai corespuns \nnoilor realități, diferite de cele avute în vedere în puterea constituantă \noriginală.  Tocmai  pentru  acest  motiv,  a  fost  înscrisă  în  Constituție \nposibilitatea revizuirii sale, iar anul 2003 a fost momentul în care s-a \nrealizat  o  astfel  de  primenire  a  legii  noastre  supreme,  corijându-se \nimperfecțiunile, adaptându-i-se prevederile la schimbările survenite și \nîmbunătățindu-i-se soluțiile propuse inițial. \nDe asemenea, revizuirea din 2003 a avut un scop mai mult \ndecât atât, reconfigurându-se cadrul constituțional național, astfel încât \nsă permită aderarea României la Organizația Atlanticului de Nord și \nintegrarea în Uniunea Europeană. \nAșadar, deși este Legea fundamentală a statului, Constituția \nnu  putea  rămâne  încremenită  în  timp,  ci  poate  fi  modificată  atunci \ncând această necesitate apare ca stringentă. Dar revizuirea Constituției \ntrebuie făcută cu responsabilitate, cu înțelepciune, cu simțul datoriei \nfață de popor, cu intenția sinceră de a aduce un beneficiu acestuia, și \nnu dintr-o dorință, chiar inspirată, unilaterală. Din păcate, însă, ideea \n                                                                                             21                                                                                          \n     \nrevizuirii  Constituției  a  fost  utilizată  nu  de  puține  ori  ca  miză \nelectorală, lipsită de o serioasă acoperire sub aspectul motivației și al \njustificării  raționale,  fiind  transformată  într-un  instrument  de \nmanipulare  în  vederea  obținerii  de  capital  electoral  din  promisiuni \nirealizabile. O astfel de atitudine distructivă nu face altceva decât să \nsemene  îndoială,  să  inducă  o  stare  de  incertitudine  cu  privire  la \nordinea  constituțională,  fragilizând  însăși  construcția  democratică  a \nstatului.  Din  fericire,  probabil  anticipând  asemenea  inițiative \noportuniste, legiuitorul constituant a instituit o procedură complexă de \nrevizuire, compusă dintr-o succesiune de etape și prevederi obligatorii, \nstabilind în final și limitele revizuirii, care fac obiectul așa-zisei părți \nrigide a Constituției. \nAr trebui ca în lupta politică să se renunțe la ideea de a se da \ntot  timpul  vina  pe  pretinsele  imperfecțiuni  ale  Constituției  pentru \nnerealizările, pentru insuccesele clasei politice. Mecanismul statal va \nputea funcționa perfect în baza actualei reglementări constituționale \ndacă prevederile Legii fundamentale vor fi respectate atât în litera, cât \nși  în  spiritul  lor.  Domnia  legii,  care  este  o  exigență  esențială  a \nprincipiului statului de drept, ar trebui să fie un adevărat far călăuzitor \npentru toți participanții la viața publică. Nu puțini sunt cei care invocă \nacest concept al statului de drept, dar uită care este semnificația sa, \nuită că acesta implică subordonarea statului în toate componentele sale \nfață de drept și în primul rând față de Constituție și că are ca scop \ntocmai  ponderarea  eventualelor  tendințe  abuzive  discreționare  ale \nstructurilor  etatice.  Or,  se  știe  că  puterea  exemplului  este  o  armă \n                                                                                             22                                                                                          \n     \nredutabilă. Cum putem pretinde cetățenilor să respecte și să cinstească \nLegea fundamentală a țării dacă unii dintre cei care dețin și exercită \nputerea politică în numele lor o pun la îndoială sau o bagatelizează? \nCum putem aștepta din partea poporului să fie mândru de Constituția \nsa, când unii dintre reprezentanții acestuia o contestă? \nÎn  calitate  de  garant  al  supremației  Constituției,  Curtea \nConstituțională vă invită să prețuim împreună importanța cărții noastre \nfundamentale,  să-i  recunoaștem  obligativitatea  și  să  o  respectăm  în \nlitera și spiritul ei. \nLa mulți ani Constituției României! \nȘi v-aș ruga să-mi permiteți o scurtă informare.  \nÎn foaierul din fața sălii de ședințe sunt mai multe panouri \norganizate cu sprijinul generos al Arhivelor Naționale, al Monitorului \nOficial și al AGERPRES-ului, care redau constituțiile în original, cu \nsemnăturile respective, Constituția din 1866, invocată și aici ca model, \nConstituția din 1923 și Constituția din 1991. \nVă mulțumesc foarte mult pentru atenție. (Aplauze.) \nDomnul Florin-Vasile Cîțu: \nMulțumim, domnule președinte. \nDoamnelor și domnilor senatori și deputați, \nPotrivit celor convenite, în această ședință solemnă vor avea \nintervenții reprezentanți ai grupurilor parlamentare reunite, în limita a \n7 minute pentru fiecare grup parlamentar, iar deputaților și senatorilor \nneafiliați  li  se  alocă  3  minute,  cu  o  singură  intervenție,  printr-un \nreprezentant comun. \n                                                                                             23                                                                                          \n     \nAvem lista. Doar Grupul parlamentar AUR nu a ... \nDomnul George-Nicolae Simion (din sală): \nStați că vă dau acum! \nDomnul Florin-Vasile Cîțu: \nVă rog! \nDin partea Grupurilor parlamentare ale PSD, domnul senator \nRobert Cazanciuc. \nDomnul Robert-Marius Cazanciuc: \nDomnule președinte al Senatului, \nDomnule președinte al Camerei Deputaților,  \nDomnule prim-ministru, \nStimați membri ai Guvernului, \nDoamnă ministru, \nDomnule președinte Emil Constantinescu,  \nDomnule președinte Dorneanu, \nÎnaltpreasfinția Voastră, \nDragi colegi, \nÎn misiunea noastră, ca membri ai Parlamentului, de a face \ncunoscută legea, facem deseori referire la litera și spiritul ei. \nDacă  vorbim  de  Legea  fundamentală,  avem  aici  spiritul \nConstituției,  care  s-a  transformat  într-o  esență  tare  -  Constituția \nRomâniei. \nAm  luat  de  la  bibliotecă  această  geneză  și  dați-mi  voie  să \ncitez câteva rânduri din această carte: „Emoția mea este firească în \n                                                                                             24                                                                                          \n     \nacest moment solemn, când pentru a treia oară, în decurs de 150 de \nani, România are prilejul ca, prin reprezentanții săi aleși, să dezbată și \nsă voteze o constituție adevărată”. \nAstăzi, la 30 de ani de la acest discurs, rostit de Dan Amedeo \nLăzărescu în 1991, avem aceleași preocupări de a cârmui țara spre un \nviitor european, numai că de această dată viitorul european este legat \nși  de  utilizarea  adecvată  a  uriașelor  resurse  puse  la  dispoziția  țării \nnoastre pentru a reduce decalajele față de alte state europene care timp \nde 50 de ani au avut un destin mai bun decât am avut noi la frontiera \nEuropei. \nSpunea, la vremea respectivă, profesorul Iorgovan, că speră \nca această Constituție să aibă rolul unui adevărat pact social. \nDincolo  de  reașezarea  statului  român  pe  principii  real \ndemocratice, Constituția din 1991, pe care o sărbătorim astăzi, a fost și \nun rezultat al transpunerii în lege a entuziasmului celor care își doreau \nlibertatea, despre  care auziseră de la părinți, bunici sau din filmele \namericane, dar și a entuziasmului celor care plătiseră cu ani grei de \ntemniță comunistă pentru vina de a lupta pentru libertate.  \nAstăzi, noi, parlamentarii, avem o dublă datorie față de acești \noameni și față de urmașii noștri. Avem datoria de a înțelege dacă în \ncei 30 de ani care au trecut de la adoptarea Constituției aceasta a reușit \nsă  se  facă  cunoscută  și  înțeleasă  de  poporul  ei,  dacă  spiritul  Legii \nfundamentale a fost deslușit de cei chemați să o aplice și să o apere. \nLa  începutul  anilor  '90,  Constituția  a  fost  percepută  mai \ndegrabă ca un reper academic, departe de viața obișnuită. \n                                                                                             25                                                                                          \n     \nO cercetare sociologică realizată recent ne-a arătat că pentru \nromâni Constituția reprezintă astăzi nu doar un set de principii, ci un \ntext viu, aflat în vârful ierarhiei legilor, care poate influența în mod \ndirect viața fiecăruia dintre noi. \n63% dintre români consideră că o modificare a Constituției \nle-ar face o viață mai bună. \nNe-am întrebat la începutul anului dacă ar fi o idee bună ca \nstatul  să  distribuie  fiecărui  cetățean  câte  o  Constituție.  90%  dintre \nromâni au spus că da, ar fi o idee foarte bună. Românii vor să aibă un \nreper, vor să știe că pot apela la cineva fundamental atunci când ceva \nnu merge bine. \nGardianul  Constituției  este,  de  29  de  ani,  Curtea \nConstituțională, care prin 22.000 de decizii pronunțate până în prezent \nne-a arătat cum trebuie interpretate textele Constituției, dar și limitele \nunora dintre ele, care au rămas tributare contextului social economic \nîn care au fost adoptate. \nGardian al Constituției sau făuritor de legi? \nSunt  convins  că  membrii  Curții  Constituționale  își  pun \naceastă întrebare la fiecare decizie  pe care o pronunță, iar numărul \nmare al acestora arată, de asemenea, nevoia cetățeanului de a respecta \nConstituția,  de  către  fiecare  dintre  noi,  dar  și  de  către  instituțiile \nstatului. \nTitulatura  marginală  a  primului  articol  din  Constituție  este \n„Statul român”. Poate era mai potrivit dacă primul articol se numea \npur și simplu România, pentru a arăta preeminența poporului român. \n                                                                                             26                                                                                          \n     \nLegea  fundamentală  trebuie  să  aibă  în  centrul  ei  omul,  cu \ndrepturile și libertățile lui fundamentale, cu un stat capabil în mod real \nsă  asigure  protejarea  lor,  printr-o  arhitectură  constituțională  care  să \nstatueze principiul supremației și respectării Constituției și a legilor, \nprecum și cooperarea loială dintre puteri, toate acestea în beneficiul \ncetățeanului. \nDacă această constituție îndeplinește astăzi acest rost vă invit \nsă reflectăm și să lucrăm împreună. \nPentru  un  dialog  eficient  despre  Constituție  și  pentru  a \ncunoaște modele ce pot contribui la conturarea propriilor convingeri \naveți la dispoziție o carte în format electronic. \nÎn 2015, cu ajutorul a patru profesori universitari, am tradus \nîn  limba  română  toate  constituțiile  Uniunii  Europene.  O  să  primiți \nfiecare dintre dumneavoastră, printr-un mesaj, din partea liderilor de \ngrup, această carte în format electronic. \nDupă 30 de ani îi evocăm astăzi aici pe membrii Adunării \nConstituante care ne-au lăsat moștenire o constituție care a reașezat \nțara după comunism. \nCare va fi moștenirea noastră, a celor de aici? Ce vom lăsa \nnoi?  O  împărțire  a  românilor  în  mai  multe  categorii:  bugetari  și \ncorporatiști, locuitori în țară sau în diaspora, pro sau contra Uniunii \nEuropene, pro sau contra justiției. \nDupă  câteva  luni  de  dezbateri  în  cadrul  Partidului  Social \nDemocrat ne-am pus întrebarea dacă această Constituție poate fi un \nliant al națiunii. \n                                                                                             27                                                                                          \n     \nPentru  a  căuta  răspuns  la  această  întrebare,  Asociația  „Pro \nDemocrația”  și  Institutul  Social-Democrat  „Ovidiu  Șincai”  au \norganizat  pe  1  iulie  o  dezbatere  consacrată  analizei  de  ansamblu  a \nevoluției societății românești guvernată de actuala Constituție. \nAți  primit  fiecare  dintre  dumneavoastră  această  carte.  Cei \ncare n-ați primit-o încă, o veți primi cu siguranță. Este un volum care \nreunește lucrările a 12 profesori universitari și 2 membri ai Adunării \nConstituante.  Au  fost  invitați  să-și  exprime  opiniile  cu  privire  la  o \nConstituție a viitorului și asupra măsurii în care Legea fundamentală \npoate fi îmbunătățită, astfel încât să răspundă marilor provocări ale \nRomâniei de astăzi, obiectivelor comune europene și ale omenirii, în \ngeneral.  \nVorbind de viața acestei Constituții și de obiectivele comune \neuropene,  fostul  ministru  al  integrării,  profesorul  Vasile  Pușcaș, \nspunea că revizuirea din 2003 a tratat aderarea la Uniunea Europeană \nca  un  simplu  act  de  politică  externă,  și  nu  ca  un  proces  intern  de \ntransformare a statului și a societății. \nRevizuirea din 2003 a reprezentat actul juridic care a făcut \nposibilă aderarea la Uniunea Europeană și NATO. \nÎncercările de revizuire din 2011-2013 au fost arme în bătălia \npolitică internă, din păcate, dar, în același timp, au arătat nevoia de \nclarificare a unor  texte scrise poate cu prea  mult entuziasm în anii \n1990-1991 și nevoia de a consfinți statutul nostru real de membri ai \nUniunii Europene și ai NATO. \n                                                                                             28                                                                                          \n     \nModificările actualei Constituții ar putea fi abordate din cel \npuțin trei perspective, dacă doriți. Aș spune una tehnică – și vă dau un \nexemplu – art. 29 vorbește de telegrame. Am întrebat Poșta Română \ncând a fost trimisă ultima telegramă. Acum mai bine de 10 ani. \nDomnul Florin-Vasile Cîțu: \nDomnule senator, vă rog să încercați să finalizați! \nDomnul Robert-Marius Cazanciuc: \nImediat, domnule președinte! E un moment solemn. \nDe  opțiune  politică,  regionalizarea  și  formarea  Guvernului. \nPoate președintele să încredințeze formarea Guvernului partidului care \na  câștigat  alegerile?  Și  inovativă.  Reglementarea  constituțională  a \nrolului opoziției parlamentare, protejarea drepturilor fundamentale în \nfața  provocărilor  generate  de  evoluția  inteligenței  artificiale  sau \nprotejarea  statului  în  fața  regimurilor  comerciale  și  economice \ntransfrontaliere. \nCred că astăzi, în Parlament, avem obligația față de poporul \nnostru să lansăm dezbateri publice față de principalele teme ale vieții \nsociale,  economice  și  politice,  asupra  modului  în  care  drepturile \nfundamentale  sunt  respectate  în  mod  real,  asupra  modului  în  care \nputerile statului au funcționat în slujba poporului și care în final să \nconducă,  de  ce  nu,  la  un  acord  politic  național  pentru  o  eventuală \nrevizuire a Constituției. Un asemenea proiect ar putea reprezenta un \nliant al națiunii care să contribuie la uniunea spirituală a poporului \nromân. \n                                                                                             29                                                                                          \n     \nVa fi posibil doar în măsura în care acest proces va fi unul \nautentic  și  oamenii  vor  vedea  că  este  unul  autentic,  nu  ca  un  alt \ninstrument într-o bătălie politică. \nDezbaterea  națională  în  jurul  temei  revizuirii  Constituției \npoate fi un instrument de atingere a obiectivului de refacere a legăturii \nțării cu fiecare român. \nAstăzi suntem datori să le lăsăm celor care vin după noi o \nRomânie în bună stare. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule senator. \nDin partea Grupurilor parlamentare ale PNL....  \n(Domnul  senator  Robert-Marius  Cazanciuc  revine  la \ntribună.) \nMai aveți? \nDomnul Robert-Marius Cazanciuc: \nAți primit, de asemenea, stimați colegi, o coliță nouă, timbre \nrealizate în 2019 de către Romfilatelia, în care pentru prima dată pe \ntimbre  au  fost  puse  drepturile  fundamentale.  Sunt  nouă  drepturi \nfundamentale, tipărite în milioane de exemplare, care au încercat să \nfacă cunoscută românilor Legea fundamentală. \nMulțumesc. (Aplauze.) \nDomnul Florin-Vasile Cîțu: \nMulțumim, domnule senator. \n                                                                                             30                                                                                          \n     \nO inițiativă foarte bună. \nDin partea Grupurilor parlamentare ale PNL, doamna senator \nLaura-Iuliana Scântei. \nDoamna Laura-Iuliana Scântei: \nVă mulțumesc, domnule președinte. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule președinte Emil Constantinescu, \nÎnaltpreasfinția Voastră, \nDomnule președinte al Curții Constituționale, \nDistinși membri ai Corpului diplomatic, \nDragi invitați, \nDoamnelor și domnilor senatori și deputați, \nSărbătorim într-adevăr 30 de ani de la intrarea în vigoare a \nConstituției din 1991. \nTimp  de  30  de  ani,  Constituția  a  garantat  stabilitatea \nregimului  politic,  a  oferit  termenul  de  referință  pentru  drepturile  și \nlibertățile fundamentale ale cetățenilor și a fost temelia pe care s-au \nconstruit instituțiile vitale ale statului. \nTotuși trebuie să fim sinceri, 30 de ani nu înseamnă mulți ani \nconstituționali.  Prin  comparație,  Constituția  de  la  1866  a  fost  în \nvigoare vreme de 57 de ani. Avem deci o Constituție tânără și, pe cale \nde consecință, o democrație la fel de tânără. \nDeși e tânără, Constituția prevede un obiectiv de țară istoric, \n                                                                                             31                                                                                          \n     \nîmpărtășit în egală  măsură de toate forțele politice responsabile, de \nautoritățile statului și de majoritatea românilor, și anume, România - \nstat democratic. Acel stat cu o democrație consolidată, axată pe cele 3 \nmari valori fondatoare ale liberalismului politic, și anume: protejarea \nvieții, promovarea libertății și garantarea proprietății. Adică un stat de \ndrept, un stat de tip occidental, care își respectă îndatoririle rezultate \ndin  angajamentele  internaționale,  inclusiv  cele  care  decurg  din \ncalitatea de stat membru UE și NATO. \nDoamnelor și domnilor, \nAți auzit și până acum, de la antevorbitorii mei, veți auzi în \ncontinuare, azi, la ceas aniversar, multe cuvinte frumoase, dar și critici \nla adresa Constituției în vigoare. Toate oferă răspunsuri cu privire la \nîntrebarea: Ce reprezintă Constituția României, după 30 de ani, pentru \ncetățeni,  pentru  politicieni  și  pentru  țară?  Că  înglobează  cele  mai \nînalte valori și idealuri ale unei societăți democratice, că este o pavăză \npentru  asigurarea  statului  de  drept  și  a  independenței  justiției,  o \ngaranție că nicio autoritate nu va abuza de puterea sa și va acționa în \nlimitele constituționale, că, într-adevăr, cuprinde catalogul de drepturi \nși libertăți fundamentale și că e un scut împotriva abuzului de putere al \nautorităților statului împotriva cetățenilor. \nÎn ce mă privește, am dorit astăzi să vă spun despre ce nu este \no Constituție. \nÎn primul rând, o Constituție nu este doar un document politic \nsau doar o lege care se poate modifica oricum și oricând, după bunul \nplac al unei majorități politice sau al unui partid care, de exemplu, s-ar \n                                                                                             32                                                                                          \n     \nteme că nu ar da nici după 20 de ani, în anul 2024, un candidat ales la \nfuncția de președinte al României. \nÎn  al  doilea  rând,  o  Constituție  nu  reprezintă  nimic  fără \nconstituționalism. Legea fundamentală a unui stat capătă valoare dacă \neste respectată în timp și dacă, prin respectarea continuă, la nivelul \nsocietății  se  creează  un  sentiment  puternic  de  apartenență  la \nConstituție și la valorile sale. \nÎn al treilea rând, o Constituție nu este în realitate opera unei \nmajorități  politice  conjuncturale,  deși  unii  așa  cred.  O  Constituție \ndurabilă este rezultatul unui autentic moment constituțional. Un astfel \nde moment constituțional a fost în anii 1990, 1991, atunci când s-a \nrealizat  trecerea  de  la  vechiul  regim  politic  totalitar  la  noul  regim \npolitic democratic. Constituția României a eliminat atunci posibilitatea \nconcentrării  puterii  în  mâinile  unei  persoane,  ale  unui  grup  de \npersoane  sau  ale  unei  instituții  și  așa  sperăm  să  rămână  pentru \ntotdeauna. \nMai târziu, în 2003, la momentul revizuirii, s-a avut în vedere \nnevoia fundamentală a României de a adera la structurile euroatlantice \nși de a se defini un destin european pentru societatea românească. \nFără  îndoială,  doamnelor  și  domnilor,  Constituția  nu  este \nperfectă,  iar  numeroasele  decizii  ale  Curții  Constituționale  i-au \nevidențiat vreme de 30 de ani și limitele și lipsurile. Cu toate acestea, \nmomentele  constituționale  autentice  pentru  revizuirea  Legii \nfundamentale trebuie să fie rezultatul unei nevoi sociale reale și să \nexprime  o  viziune  asupra  arhitecturii  statului,  construită  în  timp  și \n                                                                                             33                                                                                          \n     \nîmpărtășită de majoritatea cetățenilor. \nÎnchei spunându-vă că Partidul Național Liberal nu se teme \nde o revizuire a Constituției. PNL reafirmă angajamentul politic de a \ncontinua  construcția  statală  asumată  încă  de  la  înființarea  sa,  dar \natunci când va revizui Constituția nu va renunța la viziunea sa liberală \nasupra statului și asupra economiei. Liberalismul constituțional va fi \npromovat în continuare ca principiu de modernizare a statului român \nîn  era  digitalizării,  pentru  a  oferi  cetățenilor  cu  adevărat  un  stat \nfuncțional, bazat pe o economie liberă, pe domnia legii și pe respectul \ndrepturilor fundamentale. \nAșadar,  azi,  la  ceas  aniversar,  urăm  Constituției  noastre \nlongevitate  și  respect  din  partea  tuturor  –  cetățeni  și  întreaga  clasă \npolitică! \nVă mulțumesc. (Aplauze.) \nDomnul Florin-Vasile Cîțu: \nMulțumesc, doamnă senator. \nDin partea Grupurilor parlamentare ale USR, domnul senator \nRadu-Mihai Mihail. \nDomnul Radu-Mihai Mihail: \nMulțumesc, domnule președinte. \nDoamnelor și domnilor, \nSuntem  un  stat  care  derapează  spre  eșec  și  Constituția  din \n1991  nu  este  străină  de  ceea  ce  se  întâmplă.  Constituția  României \nmoderne, libere și prospere ar fi trebuit să înceapă cu punctul 8 de la \n                                                                                             34                                                                                          \n     \nTimișoara. Cu despărțirea conștientă și asumată de trecutul totalitar și \nde aceia care i-au făcut posibilă existența timp de o jumătate de veac. \nConstituția de la 1991 a venit după „Duminica orbului” din \n1990  și  a  consfințit  restaurația  foștilor  comuniști  și  securiști  din \nRomânia.  A  fost  scrisă  după  chipul  și  asemănarea  destinatarului  și \nautorului  –  Ion  Iliescu,  zis  și  comunist  cu  față  umană,  și  Antonie \nIorgovan, zis și comunist cu studii juridice. \nConstituția României validată la referendumul din decembrie \n'91 a fost scrisă de un președinte al Asociației Studenților Comuniști \ndin  Universitatea  București,  pentru  președintele  Uniunii  Tineretului \nComunist. \nAcum  30  de  ani  eram  reporter  la  Radio  Delta  și  eram  pe \nstradă și îi întrebam pe oamenii care mergeau foarte mândri să voteze \nConstituția, dacă au citit textul și de ce îl votează? Și răspunsul era \ncam același de la toți: „Păi, ne-a spus Ion Iliescu că e de bine”. \nUSR a apărut pentru că românii s-au săturat să le spună un \ntătuc și gașca lui ce să facă. (Aplauze. Vociferări.) \nAcum  oamenii  sistemului  tot  vorbesc  despre  schimbarea \nConstituției, astfel încât președintele să nu mai fie ales de români, ci \nde ei. (Vociferări.) \nOamenii fără chip vor ca funcția de președinte al românilor să \npoată fi scoasă la mezat și tranzacționată între grupurile parlamentare, \nmonedă de schimb în trocurile politice, departe de ochii lumii și de \nochii cetățeanului. \nUSR  a  apărat,  apără  și  va  apăra  statul  de  drept  și  valorile \n                                                                                             35                                                                                          \n     \ndemocrației liberale de toate încercările de a pune instituțiile statului, \noricare  ar  fi  ele...  (Vociferări.)  ...la  dispoziția  infractorilor,  a \nevazioniștilor, a hoților din bugetul de stat și a combinatorilor politici \ncare îi cauționează. (Vociferări.) \nȘi închei cu o ultimă remarcă. Antonie Iorgovan, părintele \nConstituției din '91, a fost, ca tot românul imparțial, expert în cadrul \nComisiei juridice constituționale și pentru drepturile omului din cadrul \nCFSN  și  independent,  dar  afiliat,  în  legislatura  '90-'92,  la  Grupul \nparlamentar al PNL, pentru ca apoi să treacă la PSD, demonstrând \nastfel multilateralismul FSN-ismului, așa cum îl vedem și astăzi. \nNu-i așa că de acolo de sus, de unde se află, Caragiale râde cu \ngura până la urechi? (Vociferări. Aplauze.) \nDomnul Florin-Vasile Cîțu: \nMulțumesc, domnule senator. \nDin  partea  Grupurilor  parlamentare  AUR,  domnul  George \nSimion. \nDomnul George-Nicolae Simion: \nMulțumesc frumos. \nA fost un referendum pentru modificarea Constituției, să fie \nspecificat  faptul  că  în  România  căsătoria  este  între  un  bărbat  și  o \nfemeie. Sper că nu vreți să modificați Constituția în sensul în care să îl \nluați pe domnul Cîțu legal de soție, da? (Vociferări.) \nNoi nu suntem de acord cu faptul că trebuie să se producă o \nfederalizare  sau  o  regionalizare  sau  cum  dorește  unul  sau  altul  din \n                                                                                             36                                                                                          \n     \npartidele și organizațiile non-guvernamentale care sunt în Parlament \nastăzi. Nici pentru punerea în acord cu anumite prevederi europene. \nNoi  credem  că  a  noastră  Constituție  este  foarte  bună.  Și  unele \nîncercări de încălcare a Constituției, cum a fost înlăturarea Avocatului \nPoporului, neconstituțională, au fost stopate. \nȘi dacă tot ne-ați dat niște timbre aici, în care sunt prevăzute \narticolele  fundamentale,  vedeți  că  pierdem  o  generație,  pentru  că \ndreptul la învățătură este asigurat. Din păcate, nu a fost asigurat de \nstatul  român,  prin  hotărâri  de  Guvern  care  sunt  aduse  aici,  în \nParlament  și  noi  doar  trebuie  să  le  ascultăm,  nici  măcar  nu  putem \ninterveni asupra stării de alertă. \nÎncetați  să  călcați  în  picioare  drepturile  fundamentale  ale \nromânilor și începeți să respectați Constituția! \nNu prin ședințe solemne faceți asta, ci respectând Constituția \nși eliminând orice formă de obligativitate asupra românilor! \nConstituția este bună. Trebuie susținută și trebuie apărată de \nuzurpatori, atât de aici, de la București, cât și de la Bruxelles! \nVă mulțumesc. (Aplauze.) \nDomnul Florin-Vasile Cîțu: \nMulțumesc. \nDomnul Tanasă. \nDomnul Dan Tanasă: \nDa. \nÎnaltpreasfinția Voastră, \n                                                                                             37                                                                                          \n     \nDomnule președinte al Camerei Deputaților, \nOnorați membri ai Guvernului, \nDoamnelor și domnilor senatori și deputați, \nArt.  3  al  Constituției  României  vorbește  despre  teritoriul \nRomâniei, care este inalienabil. \nDin  păcate,  în  ultimii  30  de  ani,  atât  PSD,  cât  și  PNL  și \nUDMR au permis vânzarea pământului României către străini, la un \nnivel demențial. \nDin  păcate,  suntem  poate  unici  în  lume,  ne-am  înstrăinat \npământul și am vândut, ne-am trezit într-o situație în care am permis, \nculmea, încălcarea art. 3 al Constituției României. \nArt. 12 vorbește de simbolurile naționale ale României. \nArt. 13 vorbește de limba națională, de limba română. \nEu  am  câștigat  câteva  zeci  de  procese  în  instanțele  din \nRomânia, prin care am încercat să impun respectarea limbii oficiale de \nstat. Și, din păcate, atât PSD, cât și PNL, ați tolerat timp de 30 de ani \natitudinile absolut inacceptabile ale UDMR atunci când vine vorba de \nsimboluri naționale și de limba oficială de stat în România. \nAți permis... ați permis – că plecați, domnule Kelemen Hunor \n–  ați  permis,  domnilor,  ca  în  Transilvania,  practic,  în  multe  zone, \nlimba maghiară să devină, practic, de facto limbă oficială de stat. Și \npermiteți în continuare, dragi colegi de la PSD și de la PNL! \nLimba oficială de stat nu este negociabilă cu nimeni! Și nici \nsimbolurile naționale! Acestea le puteți spune colegilor de la UDMR. \nȘi închei. \n                                                                                             38                                                                                          \n     \nArt. 47 vorbește despre faptul că: „Statul este obligat să ia \nmăsuri de dezvoltare economică și de protecție socială, de natură să \nasigure cetățenilor un nivel de trai decent”. \nÎn ultimii 30 de ani, modul în care PSD și PNL au înțeles să \nfacă  politică  în  România  ne  situează  pe  ultimele  locuri  la  ceea  ce \nînseamnă nivel de trai. Ultimele locuri în Europa. \nȘi, mai mult decât atât, modul în care PSD și PNL au făcut \npolitică în ultimii 30 de ani a dus la situația absolut inacceptabilă în \ncare peste 3,5 milioane de români au fugit de aici, de pe acest pământ. \nI-ați fugărit voi. Și, din păcate, în ultimii 4 ani, nici USR nu s-a lăsat \nmai prejos. \nMulțumesc. (Aplauze.) \nDomnul Florin-Vasile Cîțu: \nMulțumim. \nDomnul deputat Ciubuc. \nDomnul Ciprian Ciubuc: \nDomnule președinte al Senatului, \nDomnule președinte al Camerei Deputaților, \nDomnule președinte Constantinescu, \nStimați colegi, \nStimați invitați, \nEu am să vorbesc scurt. \nȘi am să vorbesc de art. 16 - cetățenii români sunt egali în \nfața legii. \n                                                                                             39                                                                                          \n     \nStimați colegi, \nNu  suntem  astăzi  în  măsură  să  respectăm  art.  16.  De  ce? \nPentru  că  pe  baza  ordonanțelor  de  urgență  și  a  stării  de  alertă, \ndrepturile  românilor  nu  sunt  respectate.  Avem  6  articole  din \nConstituție – domnule președinte al Curții Constituționale, puteți să \nconfirmați sau infirmați – care sunt călcate în picioare pentru că avem \no stare de alertă neconstituțională și măsuri restrictive aberante. \nVin de la întâlnirea care a avut loc săptămâna trecută, de la \nDelegația Adunării Parlamentare a Francofoniei, unde – vreau să vă \nspun un lucru foarte important și vă rog să fiți atenți cu toții – am fost \nadunați mai mulți parlamentari din Parlamentul României, care facem \nparte din Delegație, inclusivi parlamentari din toate țările francofone, \nni s-au ținut lecții de modificare a Constituției, sub motiv de COVID \nși sub motiv de pandemie. Din Parlamentul belgian ni s-a transmis, \ntrebuie  să  modificăm  Constituția  după  modelul  Luxemburg,  să \nomogenizăm  Constituția.  Inclusiv  toate  țările  care  fac  parte  din \nUniunea Europeană. \nDe asemenea, ni s-a vorbit despre suspendarea Parlamentelor \nnaționale. (Vociferări.) \nNi s-a vorbit de suspendarea Parlamentelor naționale. \nMă  bucur  că  colegii  de  la...  antevorbitorii  mei  au  vorbit \ndespre modificarea Constituției. \nStimați colegi, \n Nu putem să modificăm Constituția, să o omogenizăm dacă \nnu ne întoarcem la popor. \n                                                                                             40                                                                                          \n     \nAm  susținut  și  în  Parlamentul  din  Albania,  la  Adunarea \nParlamentară a Francofoniei, susțin și de aici – cum vă veți uita în \nochii  copiilor  dumneavoastră  sau  în  ochii  românilor  dacă  vom \nmodifica Constituția și vom omogeniza Constituția după Constituția \ndin Luxemburg... (Vociferări.) ...sub motiv de COVID și sub motiv de \npandemie? \nAm  numărat,  de  19  ori  s-a  vorbit  de  cuvântul  „control”. \nControlul  pandemiei,  nemijlocit,  controlul  oamenilor.  Nu  putem \ncontrola  pandemia  dacă  nu  putem  controla  mișcarea  oamenilor  în \nEuropa și în statul național. \nOameni buni, \nStimați colegi, \nMă adresez și românilor și dumneavoastră. \nSă vă ferească Dumnezeu de o revoltă populară! \nCum  le-am  spus  și  francezilor  din  Parlamentul  din  Albania, \nromânii nu sunt ca francezii, să iasă o lună, două, trei, o lună, 10 luni la \nproteste. Românii au ieșit 9 zile și Ceaușescu a dispărut. \nNoi avem o istorie de comunism. Știm că aceste restricții care ni \nse  impun  în  Parlamentul  național  vin  doar  să  îngrădească  drepturi  și \nlibertăți și nu măsuri ca să controlăm pandemia! \nNu putem să suspendăm drepturile noastre fundamentale conform \nConstituției și să modificăm Constituția fără să ne întoarcem la popor! \nDe  aceea,  vă  rog  pe  toți  să  conștientizați  că  pentru  orice \nmodificare a Constituției trebuie să fie direct întrebat și poporul român, și \noamenii care ne-au ales. \nVă mulțumesc. \n                                                                                             41                                                                                          \n     \nȘi sunt încrezător că dumneavoastră veți reflecta la ce am vorbit \nastăzi aici. \nPuteți să-i întrebați și pe colegii dumneavoastră care au fost în \nParlamentul din Albania, să vă confirme acest lucru. \nMulțumesc. (Aplauze.) \nDomnul Florin-Vasile Cîțu: \nMulțumim. \nVă  garantăm  că  orice  modificare  se  va  face  doar  prin \nreferendum, deci mergem la popor. \nGrupul parlamentar al UDMR, domnul Csoma Botond. \nDomnul Csoma Botond: \nOnorați invitați, \nDoamnelor și domnilor deputați, \nRomânia  a avut o experiență totalitară cruntă sub regimul \ncomunist, mai ales în „Epoca de Aur”, sub Ceaușescu. Iar dacă luăm \nîn considerare acest lucru cred că adoptarea Constituției în anul 1991 a \nfost  un  pas  foarte  important  pe  drumul  făuririi  unei  societăți \ndemocratice, după decenii lungi de totalitarism. \nSigur, acea Constituție, Constituția de la 1991, a reflectat atât \nmomentul  politic,  cât  și  majoritatea  parlamentară  existentă  sau \nmajoritatea din Adunarea Constituantă, dar a reflectat și acea euforie, \npentru că oamenii în sfârșit erau liberi și puteau să-și spună opinia \nliber în această țară și nu sosea  mașina neagră dimineața să-i ducă \nundeva. \nȘi cred că a fost un moment foarte important, din acest punct \n                                                                                             42                                                                                          \n     \nde vedere. \nS-a  mers  pe  ideea  unei  –  cred  eu  –  unei  republici \nsemiprezidențiale, care nu e similară nici cu Franța, nici cu Statele \nUnite. Sunt niște deosebiri importante.  \nÎn Statele Unite nu există premier.  \nÎn Franța, premierul este subordonat președintelui.  \nLa  noi,  premierul  nu  este  subordonat,  dar  președintele \ndesemnează candidatul la funcția de premier. \nȘi dacă ne uităm, în ultimii 15 ani a existat un conflict major \nîn sânul puterii executive, mai ales când vorbim politic de coabitare \nîntre președinte și premier. \nȘi cred că acest conflict permanent care a existat în puterea \nexecutivă nu a făcut cinste României. \nȘi,  din  acest  punct  de  vedere,  cred  că  avem  nevoie  de  o \nmodificare a Constituției. Să lămurim anumite chestiuni, nu numai în \nsânul puterii executive, putem vorbi și de Parlament. \nNoi  propunem  să  menținem  sistemul  bicameral,  dar  cu \natribuții  separate,  pentru  Senat  și  Camera  Deputaților,  și  ne  putem \ngândi  și  la  un  sistem  distinct  de  alegere  a  Senatului  și  a  Camerei \nDeputaților. \nSigur că prin Constituția de la 1991 s-a instituit și un sistem \nde checks and balances, acest mecanism de protecție și echilibru care \nîn  multe  cazuri  a  funcționat,  în  multe  cazuri  nu  a  funcționat.  De \nexemplu, când președintele României, în foarte multe cazuri, cred eu \nși  credem  noi,  de  la  UDMR,  indiferent  cine  a  fost  președintele \n                                                                                             43                                                                                          \n     \nRomâniei, și-a depășit atribuțiile constituționale, neavând o activitate \nde  mediere,  ci  având  o  activitate  eminamente  politică,  în  anumite \nmomente, în această țară. \nSigur, trebuie să aducem în discuție și statutul minorităților, \nstatutul minorităților din România. \nPoate ați citit și dumneavoastră că în anumite documente pe \ncare  România  le-a  adoptat,  atât  în  CSAT  sau  în  alte  instituții, \nminoritățile  naționale  de  multe  ori  reprezintă  un  factor  de  risc  la \nadresa securității naționale. \nCred că după 30 de ani a venit timpul ca să existe o relație de \nîncredere între statul român și  minoritățile naționale care trăiesc pe \nteritoriul statului român. Și, în această privință, s-ar impune, stimați \ncolegi,  ca  minoritățile  naționale  să  devină  factori  constitutivi  ai \nstatului român. Cred că după 30 de ani și în România se poate realiza \nacest lucru. \nDacă vorbim de modificarea Constituției, cred că o reașezare \nîn  sânul  puterii  executive  am  putea  realiza  și  prin  trecerea  la  o \nrepublică parlamentară. \nNu aș dori să intru în detaliu acum, ce înseamnă o republică \nparlamentară,  dar  vreau  să  vă  supun  atenției  următorul  aspect  -  în  \nUniunea  Europeană,  în  majoritatea  țărilor  membre,  există  republică \nparlamentară. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule deputat. \n                                                                                             44                                                                                          \n     \nDin  partea  Grupului  parlamentar  al  minorităților  naționale, \ndomnul deputat Cătălin-Zamfir Manea. \nDomnul Cătălin-Zamfir Manea: \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nStimate domnule președinte Constantinescu, \nDomnule președinte al Curții Constituționale, \nStimați reprezentanți ai Corpului diplomatic, \nDoamnelor și domnilor senatori și deputați, \nAstăzi România aniversează Ziua Constituției și împlinirea a \n30 de ani de la referendumul din 8 decembrie 1991, prin care a fost \naprobată Legea fundamentală, moment care a marcat opțiunea fermă a \nnațiunii române pentru un regim de guvernare democratic. \nPrin adoptarea Constituției României s-au pus bazele statului \nde drept și ale democrației constituționale. \nÎn anul 2003, Constituția a fost revizuită, construcția sa fiind \nconsolidată și adaptată la evoluțiile statului de drept, ale societății și la \nnoul context euroatlantic. Atunci, în anul 2003, noi, cei din Grupul \nparlamentar  al  minorităților  naționale,  am  fost  primii,  de  aici,  din \nParlament,  care  am  propus  o  serie  de  modificări  majore  ale \nConstituției,  precum:  regim  parlamentar;  Legea-cadru  pentru \nminorități, care, de altfel, este prevăzută în Constituția României la \ncategoria de legi organice și care, din păcate, nu a fost încă adoptată; \nlimitarea  ordonanțelor  de  urgență;  regândirea  organizării \n                                                                                             45                                                                                          \n     \nadministrativ-teritoriale;  organizarea  Senatului  ca  și  Cameră  a \nRegiunilor; echilibrarea puterilor în stat. \nDin  păcate,  propunerile  noastre  făcute  în  acel  an  au  fost \nrespinse de parlamentarii dumneavoastră de atunci. Menționez, au fost \nrespinse. \nDe  subliniat  este  faptul  că  în  prezent,  la  nivelul  Uniunii \nEuropene, din cele 27 de state, 17 dintre ele au regim parlamentar. \nAșadar,  marea  majoritate  a  statelor  membre  din  Uniunea \nEuropeană funcționează ca republici parlamentare. \nParlamentul  României  trebuie  să  aibă  mai  multă  putere \npentru că, stimați colegi, potrivit art. 61 din Constituție, Parlamentul \neste  organul  reprezentativ  suprem  al  națiunii  române  și  unica \nautoritate legiuitoare a țării. \nStimați colegi, \nConstituția României este consfințită prin voința suverană a \npoporului și reprezintă un set de principii și norme fundamentale care \nse adresează în egală măsură autorităților statului și cetățenilor săi. \nFuncționarea  instituțiilor  statului,  garantarea  drepturilor  și \nlibertăților individuale și derularea în ansamblu a întregii vieți a unei \nnațiuni își au originea în textele înscrise în Constituție. \nDe  aceea,  Constituția  României  poate  fi  cartea  sacră  a \nexistenței  noastre,  iar  aniversarea  ei  astăzi  constituie  o  adevărată \nsărbătoare. \nConstituția țării trebuie respectată, nu doar în litera, ci și în \nspiritul  ei,  destinatarii  săi  având  obligația,  nu  doar  morală,  ci  și \n                                                                                             46                                                                                          \n     \nconstituțională,  de  loialitate  constituțională  și  de  interpretare  a \nnormelor sale cu bună-credință. \nAplicarea principiului controlului constituționalității legilor a \ncondus  la  înființarea  Curții  Constituționale,  care,  așa  cum  s-a  mai \nprecizat de la această tribună, în cursul ședinței solemne, reprezintă \ngarantul supremației Constituției. \nSensul  existenței  Constituției  României  constă  în  apărarea \nvalorilor fundamentale înscrise în Legea fundamentală. \nDacă  nu  este  în  mod  activ  și  efectiv  apărată,  Constituția \nRomâniei riscă să fie redusă la un set de principii și norme de drept \nfrumoase,  nobile,  dar  invalide,  lipsite  de  orice  valoare  și  forță,  iar \natunci  când  Constituția  nu  este  respectată  sunt  puse  sub  semnul \nincertitudinii construcția democratică a statului și întreaga sa ordine de \ndrept. \nOrice popor, pentru a fi puternic, trebuie să-și iubească și să-\nși apere Constituția pentru că aceasta îi aparține și îl reprezintă. \nConstituția României conferă un sens comunității politice. \nNu  în  ultimul  rând,  Constituția  consfințește  garanția \ndezvoltării  normale  a  societății  noastre  împotriva  oricărei  forme  de \ntotalitarism, intoleranță, discriminare și populism. \nGrupul parlamentar al minorităților naționale se va implica în \nprocesul de revizuire a Constituției și, ca de fiecare dată, va propune și \nva susține măsuri care să consolideze democrația și care să contribuie \nla  apărarea  drepturilor  și  libertăților  fundamentale  ale  tuturor \ncetățenilor săi. \n                                                                                             47                                                                                          \n     \nSă nu uităm, stimați colegi, că minoritățile naționale au avut \nun rol extrem de important în construcția statului român. \nÎn încheiere, aș vrea să vă reamintesc că potrivit art. 4, care \nprevede, și nu „vorbește”, așa cum am mai auzit de la această tribună, \nRomânia este patria comună și indivizibilă a tuturor cetățenilor săi, \nfără deosebire de rasă, de naționalitate sau de apartenență etnică. \nLa mulți ani Constituției României! \nLa mulți ani, România! \nLa mulți ani tuturor cetățenilor acestei țări! \nMulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  deputaților  și  senatorilor  neafiliați,  doamna \nsenator Diana Iovanovici-Șoșoacă. \n                                                                                             48                                                                                          \n     \nDoamna Diana Iovanovici-Șoșoacă: \nMulțumesc. \nAm asistat aici, am  înțeles, la o ședință solemnă prin care \naniversăm Constituția României. \nN-am  auzit  pe  niciunul  dintre  noi spunând  la  mulți  ani  de \nSfântul Nicolae tuturor sărbătoriților de astăzi! La  mulți ani, popor \nromân, pentru Sfântul Nicolae! (Aplauze.) \nCei care nu aplaudați – probabil că vă trebuie o nuia pentru \nSfântul  Nicolae!  Pentru  că  suntem  aici  creștini  din  toate  timpurile! \nPentru că respectăm drepturile tuturor! \nAsistăm  astăzi  la  o  așa-zisă  aniversare  a  Constituției \nRomâniei,  că  nu  am  auzit  aici  decât  denigrări  ale  Constituției \nRomâniei și solicitări de schimbare. \nCum poți să aniversezi? E ca și când aniversezi 30 de ani de \ncăsătorie și anunți divorțul. \nAsta  ați  făcut  astăzi,  ați  pângărit  Constituția  României,  pe \ncare ar trebui să o cunoașteți cu toții! \nA existat un jurnalist în foaier, care, în urmă cu câteva luni – \nRafaelo Varga –, v-a întrebat pe cei mai mulți dintre dumneavoastră, \ndacă ați citit Constituția României? Cei mai mulți ați spus nu, nu am \navut timp. \nÎn schimb, vă aflați aici, în fabrica de legi a României, unde \nConstituția este Biblia românului. Mai presus de Constituție nu este \ndecât Dumnezeu și Biblia. Atât! \nDe 30 de ani încălcați pas cu pas Constituția României! \n                                                                                             49                                                                                          \n     \nÎn ultimii 2 ani, ați omorât-o! Ați adoptat Legea nr. 136/2020 \nși  Legea  nr.  55/2020,  care  încalcă  prevederile  art.  53  alin.  (2)  din \nConstituția României întrucât anulează efectiv existența drepturilor și \nlibertăților fundamentale. \nAstăzi, de Sfântul Nicolae și ziua acestei ședințe solemne, în \ncare văd că cea mai mare parte a Guvernului a plecat, mulți invitați au \nplecat,  domnul  președinte  nu  participă  pentru  că  nu  îi  place  să \nparticipe  la  astfel  de  evenimente,  cinste  domnului  Constantinescu, \nfostul  președinte,  că  a  venit!  Vine  tot  timpul.  Felicitări,  domnule \npreședinte! (Aplauze.) \nAșa se respectă poporul și Parlamentul! \nCinste tuturor care ați venit! \nCelorlalți, o nuia de la Sfântul Nicolae! \nTot  pe…  vă  spun  că  de  25  de  ani  lucrez  cu  Constituția \nRomâniei. \nPână și cel mai tânăr avocat, procuror, judecător, jurist știe \nConstituția României! \nAvând în vedere că nu o cunoașteți și o pângăriți chiar de \nziua ei, nu mă mai miră faptul că v-ați bătut joc de ea, mai ales în \nultimii 2 ani. \nAtâta  timp  cât  mai  există  câțiva  avocați,  și  juriști,  și \njudecători și procurori care își fac treaba în această țară, peste voința \ndumneavoastră, Constituția României mai are o șansă! \nDe 30 de ani - spuneți că o respectați? - n-ați respectat nimic! \n                                                                                             50                                                                                          \n     \nArt. 47 - traiul decent. Sunt peste 30% din români care trăiesc \nsub pragul sărăciei! 70% din români trăiesc în sărăcie! \nUnde,  cine  a  plătit  vreodată  pentru  încălcarea  Constituției \nRomâniei? \nConstituția  României,  stimați  domni  care  râdeți  și  vorbiți, \naici, în primele bănci! \nV-am urmărit pe toți! N-ați avut bunul-simț să vă ascultați \nniciodată în tăcere unii pe alții! Este chestiune de educație! Eu am stat \nși  v-am  ascultat,  indiferent  că  am  fost  sau  nu  de  acord  cu \ndumneavoastră, sunt cei 7 ani de acasă! \nNu  puteți,  în  ditai  Parlamentul  României,  Legislativul \nRomâniei, să vă comportați în felul acesta și să nu vă ascultați, să vă \nacordați măcar șansa de drept la liberă exprimare și la opinie! \nDar  nici  nu  putem  să  acceptăm  să  venim  la  aniversarea \nConstituției în care toți cereți schimbarea Constituției! Pentru că pe \naceastă Constituție ați jurat în acest mandat, nu să o schimbați, ci să o \nrespectați! \nNu este posibil ca această Constituție care v-a adus aici cu \ntoate drepturile pe care le aveți și obligațiile adiacente să fie încălcată \nde voi, să cereți să fie schimbată! De ce? În condițiile în care nici \nmăcar pe aceasta nu o respectați! \nDomnul Florin-Vasile Cîțu: \nMulțumim, doamnă senator. \nDoamna Diana Iovanovici-Șoșoacă: \n                                                                                             51                                                                                          \n     \nImediat, mai am… conchid acum. \nI-am  cerut  Sfântului  Nicolae  să-mi  dea  un  cadou  pentru \naniversarea Constituției României. Asta mi-a lăsat! Este o botniță prin \ncare… (Aplauze.) …Constituția, drepturile și libertățile fundamentale \nau fost anulate de către Parlament, de către Președinte și Guvern! \nȘi rog aici reprezentantul Curții Constituționale să aibă mai \nmult curaj, așa cum a avut în Decizia nr. 457/2020, pct. 68, în care au \nmenționat  că  starea  de  alertă  încalcă  statul  de  drept,  este  creată \nartificial  și  nu  există  fundament  constituțional  pentru  existența \nacesteia! \nTrăiască România liberă! \nTrăiască dreptul la liberă exprimare! \nJos botnița! (Aplauze.) \nDomnul Florin-Vasile Cîțu: \nMulțumim. \nDin  partea  Grupului  parlamentar  al  USR,  domnul  deputat \nMihai-Alexandru Badea. \nDomnul Mihai-Alexandru Badea: \nStimați membri ai Parlamentului, \nDistinși invitați, \nOnorată asistență, \nConstituția din 1991 este cea de-a șaptea lege fundamentală \npropriu-zisă a României, într-o istorie de 155 de ani, care a început în \n1866, sub domnitorul Carol I. \n                                                                                             52                                                                                          \n     \nÎn pofida criticilor care i-au fost aduse, unele bine întemeiate, \nactuala  Constituție  a  reprezentat  o  realizare  importantă,  având  în \nvedere contextul intern și internațional în care a fost adoptată. Într-o \nperioadă  în  care  alte  state  din  regiune  alegeau  să-și  revizuiască \nconstituțiile comuniste, statul român își elabora o lege fundamentală \ncu  totul  nouă,  dând  astfel  mesajul  a  ceea  ce  ar  fi  trebuit  să  fie \ndespărțirea completă de vechiul regim. \nÎn cei 30 de ani de existență s-au consumat nu mai puțin de 7 \ninițiative de revizuire, dintre care doar cea din 2003 a avut succes și \nne-a permis aderarea la NATO și Uniunea Europeană. \nCea de-a opta, cunoscută sub denumirea de „Fără penali în \nfuncții publice”, se află încă în desfășurare, după ce a primit votul \nunanim al Camerei Deputaților, anul trecut. \nChiar  dacă  n-a  existat  suficientă  voință  politică  pentru \norganizarea referendumului, odată cu alegerile parlamentare, continuu \nsă sper că Senatul va adopta acest proiect și că va alege un moment \nfavorabil care să permită întrunirea cvorumului necesar. Ar fi pentru \nprima dată când o constituție a României este revizuită la inițiativa \ncetățenilor români. \nSă nu ratăm șansa de a scrie această pagină de istorie! \nVă mulțumesc. (Aplauze.) \nDomnul Florin-Vasile Cîțu: \nMulțumim. \nTot din partea Grupului parlamentar al USR, domnul deputat \nAndrei-Răzvan Lupu. \n                                                                                             53                                                                                          \n     \nDomnul Andrei-Răzvan Lupu: \nDomnule președinte al Senatului, \nDomnule președinte al Camerei Deputaților, \nDomnule președinte al Curții Constituționale a României, \nStimați membri ai Corpului diplomatic, \nStimați reprezentanți ai cultelor religioase, \nDoamnelor și domnilor parlamentari, \nSuntem  aici  pentru  a  marca  un  moment  special  din  istoria \nnoastră, adoptarea Constituției în 1991, și îmi pare rău că unii dintre \ncolegii noștri au uitat acest lucru. \nPentru  mine,  a  vorbi  despre  Constituția  României  are  o \nsemnificație specială pentru că, pe de o parte, acest act vital pentru \ndemocrația noastră are o vârstă care o depășește pe a mea. \nPe de altă parte, ca absolvent de drept și cadru didactic în \ndomeniul  dreptului  constituțional,  este  o  onoare  să  pot  discuta, \ndezbate  și  construi  o  carieră  aici,  alături  de  dumneavoastră,  în \nParlamentul  României,  care  Parlament  își  trage  seva  și  relevanța \ninstituțională din chiar Constituția României. \nSunt deputat al USR și spun asta pentru că probabil această \netichetă înseamnă astăzi că ne găsim în dezacord politic cu majoritatea \nparlamentară. E un dezacord generațional și un dezacord de viziune \npolitică asupra viitorului nostru comun. \nDar  în  ciuda  acestor  disonanțe  și  în  ciuda  acestor  viziuni \ncontradictorii, precum și ca persoană care a susținut nevoia de a aduce \n                                                                                             54                                                                                          \n     \nschimbări  majore  actualei  Constituții,  aș  vrea  să  punctez  partea \nmeritorie a actualei Legi fundamentale. \nSe vede foarte clar din textul Constituției actuale teama de \ndictatură a celor care au redactat-o. Și este de înțeles că la începutul \nanilor '90 cei care au redactat-o erau încă plini de amintirile perioadei \ncomuniste. Cred că această teamă a reușit să creeze mai mult echilibru \nîntre puterile statului, care ne-a salvat de dorința unor oameni politici \nde a câștiga mai multă putere decât ar fi trebuit. \nPrecauțiile  părinților  actualei  Constituții  au  favorizat  poate \nunele blocaje instituționale, dar, slavă Domnului, ne-au salvat astăzi \nde a fi alături de unele state iliberale, cum sunt cazuri în estul Europei. \nDar  cum  timpul  lucrează  neîndurător,  trebuie  să  vedem  și \nnevoia de schimbare. \nExistă puncte importante în care trebuie să clarificăm starea \nactuală. Și aș enumera doar câteva: \n- Reforma Curții Constituționale; \n- Reducerea numărului de parlamentari și a modului în care \nlucrează Parlamentul; \n-  Clarificarea  raportului  dintre  legislația  europeană  și  cea \nnațională, inclusiv Constituția; \n-  Și,  bineînțeles,  introducerea  Proiectului  „Fără  penali  în \nfuncții publice” în corpul Constituției. \nMai  sunt  și  altele,  desigur,  dar  cred  în  înțelepciunea  celor \ncare  vor  face  parte  din  structura  parlamentară  ce  se  va  ocupa  de \nrevizuirea Constituției. \n                                                                                             55                                                                                          \n     \nNoi, Grupul USR, suntem pregătiți pentru această provocare \npe care orice om politic ar trebui să o trateze cu maximă preocupare. \nEste  un  moment  important  din  istoria  statului  român,  a \ninstituțiilor sale și, mai presus de orice, a cetățenilor țării. \nSper că dincolo de ceea ce ne separă generațional sau politic, \nsă putem lucra împreună pentru un scop care transcende partidele și \ngenerațiile din care facem parte. \nAvem nevoie, după 30 de ani de la adoptare și după 18 ani de \nla singura sa revizuire, de o constituție reformată. \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nȘi, din partea Grupului parlamentar al PNL, domnul deputat \nIoan Cupșa. \nDomnul Ioan Cupșa: \nDomnilor președinți ai Camerelor Parlamentului, \nOnorați invitați, \nDomnule președinte Emil Constantinescu, \nDoamnelor și domnilor, \nSe  împlinesc  în  aceste  zile  30  de  ani  de  la  adoptarea \nConstituției din anul 1991, un act politic de o importanță covârșitoare \npentru  noi.  Un  act  care  a  însemnat  ruperea  definitivă  de  regimul \npolitic stabilit în anul 1945 în România. Ruperea de organizarea de \n                                                                                             56                                                                                          \n     \nstat care, prin relațiile sociale impuse, ne-a chinuit, ne-a nefericit pe \nnoi, românii. \nÎnainte de a continua însă, dați-mi voie să citez din spusele \nmarelui filosof idealist, Hegel – „Fiecare țară are Constituția care i se \npotrivește”. \nConstituția din anul 1991 este opera Comisiei constituționale, \nprecum  și  a  unui  Parlament  transformat  în  Adunare  Constituantă. \nParlamentari sprijiniți de experți în drept constituțional au reușit să \nadopte  Legea  fundamentală.  Merită  respectul  nostru  pentru  acest \nlucru. \nDemersul lor este unul criticabil, este imperfect, dar să nu \nuităm că această constituție, Constituția din anul 1991, ne-a fost nouă \nutilă. \nA  devenit  o  obișnuință  să  identificăm  Constituția  folosind \nexpresia  „lege  fundamentală  a  unui  stat”.  Statul  și  Constituția  se \ncondiționează reciproc. \nDin punct de vedere istoric, în statul român, să nu uităm, în \nmai puțin de 70 de ani am avut parte de 6 constituții – 1923, 1938, \n1948, 1952, 1965, 1991 -, precum și o revizuire, ulterior, în anul 2003. \nO fi bine? \nPermiteți-mi, în ceea ce privește aprecierea constituțiilor pe \ncare noi în epoca modernă a statului le-am avut, să citez din cel care \neste de neuitat, Petre Țuțea, care, cu stilul său inconfundabil, afirma: \n„Constituția liberală din 1923 nu e o operă, e o capodoperă. Un rege \n                                                                                             57                                                                                          \n     \nputernic, înfășurat într-un stat al normelor liberale: separația puterilor \nși libertăți câte dorește nea Niță (...)”. \nSuntem datori să respectăm Constituția în spiritul ei. De ce în \nspiritul ei? Pentru că deseori – și aici aveți cu toții această experiență – \nnormele pe care le punem noi în pagină sunt departe de perfecțiunea \nlimbajului juridic de care ar trebui să dea dovadă. \nSpiritul Constituției - principii, idei, elemente de bază care \nsunt necesare, pe care întreaga noastră viață socială se construiește, \nașadar, aceste principii trebuie înțelese și trebuie însușite. \nSunt dator să spun astăzi – interpretarea și aplicarea normelor \nconstituționale  de  către  reprezentanții  puterilor  în  stat,  de  către \nreprezentanții instituțiilor de rang constituțional au avut suficient de \nmulte sincope în ultimii ani. \nPe  de  o  parte,  au  existat  prea  multe  conflicte  juridice  de \nnatură constituțională. Poate nu din cauza imperfecțiunii legii, cât mai \nmult din cauza abuzului prin care cei care vremelnic au fost sau sunt \nputere în stat au înțeles să aplice normele constituționale. \nSă nu uităm, am adoptat prea multe acte normative care nu \nrespectă rigoarea constituțională. \nPe  de  altă  parte,  deciziile  pe  care  le-a  pronunțat  Curtea \nConstituțională a României sunt contradictorii deseori. Contradictorii \nîntr-o  perioadă  relativ  scurtă  de  timp.  Ceea  ce  înseamnă  că \nfuncționează  imperfect  Curtea  Constituțională  a  României,  garantul \nsupremației Constituției. \n                                                                                             58                                                                                          \n     \nExpresia  „este  constituțional  dacă...”,  care  se  regăsește  în \nprea  multe  decizii  ale  Curții  Constituționale,  a  transformat  uneori \nCurtea Constituțională a României într-un legiuitor ad-hoc. \nConstituția este imperfectă, imperfecte sunt legile pe care noi \nle adoptăm, este un fapt. \nMorbul perimării există cuprins în fiecare lege pe care noi am \nadoptat-o. De fiecare dată trebuie să adaptăm legile, modificându-le, \nașa cum și Constituția se impune probabil să o modificăm. Pentru că \nsituația economică, socială, politică, atât internă, cât și internațională, \nse modifică în timp ce noi vorbim. \nConstituția este fundament al întregului sistem de drept. Este \ncheie de boltă a organizării și funcționării statului nostru. \nConstituția este legea scrisă cu majuscule. Lege care are drept \nscop  ultim  apărarea  demnității  omului,  apărarea  drepturilor, \nlibertăților  fundamentale  și,  atenție,  stabilirea  obligațiilor  esențiale. \nToate acestea împreună ne definesc pe noi ca oameni. \nConstituția este mijloc, și nu scop în sine. \nCeea ce trebuie cu adevărat să ne  preocupe este ca  pentru \nviitor Constituția să fie fundamentul dezvoltării națiunii noastre. Să fie \nfundamentul mai binelui viitor al fiecăruia dintre noi. \nSă  ne  dea  Dumnezeu  înțelepciunea  să  identificăm  valorile \nfundamentale! Acele valori care ne permit nu doar să supraviețuim ca \noameni,  ca  cetățeni  ai  României,  ci  care  ne  ajută  să  trăim  demn.  \nCele care ne ajută să ne găsim fericirea. Să le protejăm și să construim \nfolosindu-ne de ele Legea fundamentală. \n                                                                                             59                                                                                          \n     \nConstituția este o lucrare pentru prezent, dar în mod special \nConstituția  este  o  lucrare  pentru  viitor.  Constituția  trebuie  să  fie  o \nprivire aruncată în viitor. În viitorul națiunii noastre. \nDar pentru ca toate acestea să devină realitate trebuie să luăm \naminte că nu avem nevoie de nimic altceva decât de un proiect de țară. \nNu  avem  nevoie  de  o  abstracțiune,  nu  avem  nevoie  de  o  operă \nformală, avem nevoie de Constituția noastră. \nȘi dați-mi voie, la sfârșit, să citez dintr-un înțelept care acum \nmai bine de 200 de ani înțelegea acest lucru și încerca să ne învețe și \npe noi. \nJoseph de Maistre ne spunea - „O constituție care este făcută \npentru  toate  națiunile  nu  este  făcută  pentru  niciuna,  e  o  pură \nabstracțiune, e o operă școlărească făcută pentru a exersa spiritul (...)”. \nLa mulți ani, România! \nO zi bună, români! \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nVă mulțumesc, stimați colegi, pentru participare. \nPermiteți  să  declar  închisă  ședința  solemnă  comună  a \nSenatului și Camerei Deputaților. \nVă mulțumesc. \n \nȘedința s-a încheiat la ora 14.46. \n \n "
    },
    "13": {
        "start_text": ":",
        "start_index": -1,
        "end_text": "Domnul Florin-Vasile Cîțu:",
        "end_index": -1,
        "text": "                                                                                          1                                                                                          \n     \n06 decembrie 2021 – ședință comună \n \n \nS U M A R \n \n1.  Alocuțiuni dedicate aniversării a 30 de ani de  2. \nla adoptarea Constituției în vigoare de către Adunarea \nConstituantă. \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n                        S T E N O G R A M A \nședinței solemne comune a Camerei Deputaților și Senatului  \ndin data de 6 decembrie 2021 \n \n \nȘedința a început la ora 13.03. \nLucrările ședinței au fost conduse de domnul senator Florin-\nVasile Cîțu, președintele Senatului, asistat de domnul senator Sorin \nLavric,  secretar  al  Senatului,  și  de  doamna  deputat  Alexandra \nPresură, secretar al Camerei Deputaților.  \nDin  prezidiu  a  făcut  parte  și  domnul  deputat  Ion-Marcel \nCiolacu, președintele Camerei Deputaților. \nDomnul Florin-Vasile Cîțu: \nBună ziua! \nStimați colegi,  \nHaideți să începem ședința! \nAstăzi avem ședința solemnă a... \nSe așază oamenii...? \nStimați colegi,  \nVă rog să vă așezați, să începem ședința! \nAstăzi avem ședința solemnă comună a Senatului și Camerei \nDeputaților  dedicată  aniversării  a  30  de  ani  de  la  adoptarea \nConstituției în vigoare de către Adunarea Constituantă. \n                                                                                             3                                                                                          \n     \nDomnule președinte al Camerei Deputaților,  \nDomnule prim-ministru, \nDomnilor foști președinți ai României,  \nDoamnelor și domnilor miniștri, \nDomnule președinte al Curții Constituționale,  \nStimați membri ai Corpului diplomatic, \nPreafericirea Voastră,  \nÎnaltpreasfinția Voastră, \nDoamnelor și domnilor deputați, \nStimați invitați,  \nOnorată asistență, \nVă  rog  să-mi  permiteți  să  declar  deschisă  ședința  solemnă \ncomună dedicată aniversării a 30 de ani de la adoptarea Constituției în \nvigoare de către Adunarea Constituantă.  \nVă invit să ascultăm Imnul național al României. \n(Se intonează Imnul național „Deșteaptă-te, române!”.) \nDomnul Ion-Marcel Ciolacu:  \nInvit la tribună pe domnul Florin Cîțu, președintele Senatului \nRomâniei. \nDomnul Florin-Vasile Cîțu: \nBună ziua! \nDoamnelor și domnilor parlamentari, \nStimați invitați,  \nDistinsă asistență, \n                                                                                             4                                                                                          \n     \nSe împlinesc trei decenii de la intrarea în vigoare, în urma \naprobării  prin  referendumul  național  din  decembrie  1991,  a \nConstituției României. Atunci, din punct de vedere constituțional, ne-\nam despărțit de o epocă sumbră a istoriei țării noastre, în care regimul \ncomunist totalitar a încălcat sistematic cele mai elementare drepturi \nale  românilor.  Reacția  poporului  nostru  a  fost  reprezentată  de \nevenimentele care s-au desfășurat în perioada 16-22 decembrie 1989, \ncare au început la Timișoara, și pe care eu vreau să le amintesc în mod \nspecial,  pentru  că  am  această  datorie.  A  fost  deschisă  calea  către \ndemocratizarea României și către statul de drept. Am înaintat greu, dar \npe o traiectorie ireversibilă, pe care românii au dovedit că sunt gata să \no apere prin vot, dar și prin proteste democratice. \nStimați colegi, \nPentru mine este o mare onoare să reprezint astăzi Partidul \nNațional  Liberal  la  o  dezbatere  care  nu  poate  ocoli  tradiția \ndemocratică a acestei țări. Ideea unei guvernări democratice face parte \ndin gena PNL. Constituția din 1866 a purtat amprenta gândirii politice \nliberale,  apoi,  după  fondarea  PNL,  reforme  democratice  esențiale, \nprecum lărgirea dreptului de vot, au fost inițiate de partidul nostru. \nÎn  perioada  interbelică  Constituția  din  1923,  promovată  de \nPNL, a dus mai departe tradiția constituțională românească. Revenit \npe scena politică, după ce a fost înregistrat ca partid politic, în ianuarie \n1990,  PNL  a  avut  permanent  pe  agenda  sa  instaurarea  unui  regim \ndemocratic  autentic  în  România,  și  nu  a  unui  model  ipotetic  de \ndemocrație originală. \n                                                                                             5                                                                                          \n     \nProbabil că în acești 30 de ani nici PNL nu s-a comportat fără \ngreșeală,  dar  am  fost  mereu  partidul  dedicat  sută  la  sută  integrării \neuropene și euroatlantice a României, protejării valorilor statului de \ndrept și dezvoltării unei societăți democratice. \nDoamnelor și domnilor,  \nAcesta nu este un moment de sărbătoare, ci unul de bilanț \npentru Constituție și pentru tot ce înseamnă organizarea instituțională \na  statului  român.  Reformele  sunt  inevitabile,  pentru  că  asta  doresc \ncetățenii.  În  timp,  cu  profesionalism,  fără  patimă  politică  și  interes \nascuns, va trebui să modernizăm structurile sale,  modul în care ele \nfuncționează și cum  îl servesc pe  cetățean. Normele  constituționale \nvor trebui ajustate la realitatea pe care o trăim. \nSalut  faptul  că  în  Programul  de  guvernare  al  actualului \nGuvern  este  avută  în  vedere  eventualitatea  ca,  în  cazul  în  care  va \napărea  un  moment  constituțional  autentic,  Executivul  să  susțină  o \nreformă,  în  sensul  apropierii  între  stat  și  cetățean  și  al  creșterii \ngradului  de  protecție  al  drepturilor  și  libertăților,  în  acord  cu \njurisprudența CEDO. \nDe  asemenea,  Coaliția  de  guvernare  susține  ca  inițiativa \ncetățenească de revizuire a Constituției, înregistrată la Parlament în \nmai 2019 și aflată în prezent la vot final la Senat, să-și găsească cea \nmai bună formă de transparență la nivel normativ, atunci când situația \npandemică va permite acest lucru.  \nÎn același timp, trebuie să fim foarte atenți la marile opțiuni \npe care cetățenii români le-au exprimat și continuă să le exprime în \n                                                                                             6                                                                                          \n     \nultimele trei decenii. PNL are o agendă liberală de măsuri necesar a fi \navute în vedere la o eventuală revizuire a Constituției. De 30 de ani \nexistă  un  aspect  care  a  rămas  netranșat  așa  cum  ar  fi  trebuit  - \nproprietatea  privată.  O  măsura  pe  care  trebuie  să  o  abordăm  este \nreducerea la 16 ani a vârstei la care se va putea vota, așa cum este \ntendința în multe țări europene. Multe alte subiecte trebuie abordate cu \nmaturitate. \nReforma administrativă este un subiect care trebuie să stea în \natenția  Parlamentului.  Ultimii  ani  au  adus  pe  tapet  și  numeroase \nconflicte juridice de natură constituțională, iar normele constituționale \npot  fi  clarificate.  Problema  traseismului  politic  al  parlamentarilor  a \nrămas  deschisă  de  atât  de  mulți  ani,  deși  în  fiecare  legislatură  ea \ninfluențează aritmetica parlamentară. Și nu trebuie să uităm că există o \nrestanță în ceea ce privește implementarea în Constituție a rezultatelor \nreferendumului din 2019 pe tema justiției.  \nNu cred că numai Parlamentul sau numai partidele pot aborda \nun proces de reflecție cu privire la o eventuală revizuire a Constituției. \nRolul societății civile va fi fundamental.  \nReferitor acum la modul cum va arăta revizuirea viitoare vă \npot spune de pe acum un lucru: îmi doresc să fie cel puțin la fel de \nliberală cum au fost constituțiile din 1866 și 1923, ba chiar să aibă o \ndoză și mai mare de liberalism. \nLa mulți ani, români! \nLa mulți ani, România! \nMulțumesc. (Aplauze.) \n                                                                                             7                                                                                          \n     \n(Revine la prezidiu.) \nInvit  la  tribună  pe  Excelența  Sa,  domnul  Marcel  Ciolacu, \npreședintele Camerei Deputaților. (Aplauze.) \nDomnul Ion-Marcel Ciolacu: \nCred că nu este nici prima oară și nu va fi nici ultima oară \ncând am să spun că eu nu susțin vaccinarea obligatorie (Aplauze.), dar \nam dreptul în primul rând la viață. Fiecare decide dacă e bine să se \nvaccineze sau nu. \nVă rog frumos, doamnă colegă, să purtați mască sau să mă \nprotejați, să nu mă îmbolnăviți. (Aplauze.)  \nDreptul  meu  la  viața  și  dreptul  oricărui  român  nu  se \nnegociază, doamnă! \nDoamna Rodica Boancă (din sală): \nUnde scrie că masca te apără, te protejează?! \nDomnul Ion-Marcel Ciolacu:  \nDomnule președinte al Senatului,  \nDomnule prim-ministru,  \nDomnule președinte Constantinescu,  \nDomnule președinte al Curții Constituționale a României, \nDoamnelor și domnilor deputați și senatori, \nDoamnelor și domnilor miniștri, \nStimați  membri  ai  Comisiei  pentru  redactarea  proiectului \nConstituției României, \nStimați membri ai Corpului diplomatic, \n                                                                                             8                                                                                          \n     \nConstituția  e  cartea  de  vizită  a  unei  democrații.  Așa  cum \nfacem  o  ecografie  pentru  a  vedea  corpul  uman,  la  fel,  Legea \nfundamentală trebuie să fie expresia unei societăți. \nÎn  pofida  transformărilor  profunde  din  ultimii  32  de  ani, \nRomânia încă are o tradiție democratică fragilă. Mai avem mult de \nmuncă până să ajungem la practici democratice stabile și să ne găsim \nacea vocație democratică autentică, în sensul culturilor occidentale. \nDin  această  perspectivă,  efortul  făcut  acum  30  de  ani  de \npărinții fondatori ai Constituției din 1991 a fost imens. Textul noii \nConstituții trebuia să producă, în primul rând, o schimbare radicală de \nmentalitate la nivelul societății, prin despărțirea definitivă de trecutul \ncomunist. \nTextul lor trebuia să găsească soluțiile potrivite și echilibrate \npentru o societate care avea nevoie de un nou set de valori comune, \ndar în care să se regăsească și care să creeze solidaritate. \nAș dori ca astăzi, în mod special, să le mulțumesc celor care \nacum 30 de ani au pus umărul la reclădirea României pe baze noi, \nsănătoase și democratice. (Aplauze.) Câțiva dintre cei de atunci sunt \nastăzi alături de noi. Lor vreau să le transmitem atât recunoștința mea, \ncât și a colegilor mei din Parlament, pentru tot ce au făcut cu bună-\ncredință, competență și dragoste pentru România! \nDoamnelor și domnilor, \nAstăzi este un  moment aniversar. Dar e cel mai bun prilej \npentru a spune că avem nevoie de o Constituție care să reflecte un \nmodel de stat conform cu nevoile societății actuale. \n                                                                                             9                                                                                          \n     \nTrebuie să avem curajul să vorbim deschis despre necesitatea \nunei reforme constituționale, care să facă din Legea fundamentală un \ninstrument de modernizare a țării. \nTrebuie  să  vorbim  despre  acest  lucru,  fără  teamă  și  fără \ncomplexe. Toate sistemele democratice, cu excepția Statelor Unite, au \nfăcut-o  atunci  când  a  fost  nevoie.  Unele  state  au  apelat  chiar  la \nrevizuirea totală, așa cum a făcut Finlanda în anul 2000 sau Elveția în \nanul 1999. Altele, au apelat la o modificare parțială. Belgia chiar de 20 \nde ori în ultimii 20 de ani. \nEste adevărat, și în România s-a încercat de mai multe ori \nacest lucru. Cu excepția anului 2003, toate încercările de modificare a \nConstituției au eșuat. Acest lucru s-a întâmplat pentru că cei care le-au \ninițiat nu au înțeles că o revizuire a Constituției trebuie să satisfacă \nnevoile  cetățenilor,  și  nu  poftele  politicienilor,  fie  că  sunt \nparlamentari, premieri sau șefi de stat. \nReforma  constituțională  nu  mai  trebuie  să  fie  un  proiect \npersonal  al  politicienilor.  Această  dezbatere  trebuie  mutată  în \nsocietate, pentru că cetățenii trebuie să fie implicați efectiv în acest \nproces. Toate modificările trebuie înțelese și acceptate de români. \nDe aceea, consider absolut necesar un acord larg la nivelul \nîntregii clase politice, dar și la nivelul mediului academic, al corpului \nde  experți  și  al  societății  civile.  Contribuția  tuturor  este  esențială \npentru reușita unui demers atât de complex! \nStimați colegi, \n                                                                                             10                                                                                          \n     \nAu  trecut  18  ani  de  la  ultima  revizuire  a  Constituției \nRomâniei. În această perioadă am văzut cum Legea fundamentală a \nfost folosită fie ca bâtă, fie ca scut de către unii politicieni, în funcție \nde interesele politice de moment. \nDe  multe  ori,  diferiți  actori  politici  și-au  forțat  atribuțiile \nconstituționale. S-a ajuns în momente de criză politică, în care actuala \nConstituție nu a putut oferi soluții destul de clare pentru depășirea lor. \nDe  aceea,  trebuie  să  ne  punem  întrebarea:  cum  dorim  să \nreformăm Constituția? Care sunt acele direcții și principii care să aibă \nun caracter eficient în plan normativ? \nLa  nivel  general,  cred  că  Legea  fundamentală  trebuie  să \nîntărească instituțiile, astfel încât să avem un stat capabil să garanteze \ndrepturile  și  libertățile  cetățenilor.  Oamenii  trebuie  să  se  simtă \nprotejați cu adevărat de către stat. \nÎn al doilea rând, consider că un sistem de guvernare eficient \neste acela care generează un control reciproc între puterile statului și \nnu  permite  niciunui  actor  instituțional  să  concentreze  puterea  în \nmâinile sale. \nDin  păcate,  acest  principiu  fundamental  nu  și-a  găsit \nîntotdeauna și aplicarea în practică. În România, am asistat de multe \nori la un proces de personalizare a puterii. Cei care au ajuns să ocupe \ndiverse funcții în stat au modelat instituția, conform propriilor dorințe \nși interese. În final, această forțare a dus la o perturbare a echilibrului \nîntre puterile statului și la conflict. \n                                                                                             11                                                                                          \n     \nDin  această  perspectivă,  o  clarificare  a  atribuțiilor \npreședintelui  cred  că  se  impune.  Trebuie  să  ne  gândim  dacă  e \nmomentul să depășim angoasa dictaturii comuniste în ceea ce privește \nstatutul și rolul președintelui. \nAcum trei decenii a fost stabilit un sistem echilibrat prin care \ncetățenii  să  își  aleagă  direct  președintele,  însă  puterile  sale  au  fost \nlimitate ca să nu devină un dictator. \nTrebuie  ca  cei  care  vor  lucra  la  reforma  Constituției  să  se \npronunțe dacă acest sistem, în care președintele este o struțo-cămilă, \nîntre un președinte francez, de exemplu, și un monarh spaniol, mai \npoate funcționa în România. \nRolul președintelui a fost gândit ca un producător de consens. \nDin păcate, a sfârșit de multe ori în a fi un producător de tensiune în \nsocietate.  Nu  de  puține  ori  am  văzut  cum  președintele  și-a  depășit \nrolul  de  mediator  și  a  intervenit  brutal  peste  celelalte  puteri \nconstituționale. \nDe altfel, relațiile dintre președinte și premier au balansat în \nultimii 30 de ani între conflict și obediență. Am văzut că atunci când \nmajoritatea parlamentară a fost favorabilă președintelui, acesta a ajuns \nșeful  de  facto  al  Guvernului.  Premierul  a  devenit  o  marionetă.  În \ncealaltă extremă, a coabitării, președintele a fost mai degrabă izolat de \ncătre prim-ministru, care a preluat toată puterea executivă. Aceasta nu \neste normalitatea! \nApoi, în plan parlamentar, mi-aș dori, de exemplu, să existe \nun  anumit  interes  pentru  reglementarea  moțiunii  constructive  de \n                                                                                             12                                                                                          \n     \ncenzură,  pe  model  german.  În  România,  partidele  politice  au \ntransformat  moțiunile  de  cenzură  într-un  instrument  de  imagine  și \nprilej de atacuri politice la adresa adversarilor. \nDe aceea, eu cred că moțiunea de cenzură trebuie să fie clară \nși nu numai pentru retragerea încrederii, ci și pentru acordarea ei unei \nalte persoane, care să-și asume de la bun început acest rol. \nDemiterea  premierului  trebuie  să  conducă  automat  la \ndesemnarea unui alt prim-ministru. Nu am fi stat acum două luni fără \nGuvern, dacă am fi avut acest instrument în Constituție. \nÎn plan guvernamental, cred că viitoarea Constituție trebuie \nsă găsească mecanisme mult mai clare de limitare a practicii excesive \na ordonanțelor de urgență. Parlamentul nu este o anexă a Guvernului \nRomâniei, ci un partener instituțional. S-a folosit prea mult pretextul \nurgenței,  astfel  încât  practica  ordonanțelor  a  devenit  o  modalitate \ncurentă de legiferare. Lucrurile nu mai pot continua așa! \nÎn general, este nevoie de o clarificare a atribuțiilor fiecărei \nputeri  în  parte.  Și  sunt  convins  că  experții  vor  găsi  cele  mai  bune \nsoluții  astfel  încât  să  nu  devenim  victimele  unui  experiment \nconstituțional! \nDoamnelor și domnilor, \nTrebuie să ne gândim serios dacă ne aflăm în acel „moment \nconstituțional”.  Am  ratat  acest  moment  după  integrarea  în  Uniunea \nEuropeană și în NATO. Am ratat în 2011, am ratat și în 2013, când \nam avut o largă majoritate parlamentară. \n                                                                                             13                                                                                          \n     \nNu avem scuze dacă vom rata din nou! După 30 de ani, nu \nmai putem să punem doar niște proptele. Ele nu rezolvă nimic! Nu \naduc dezvoltare, continuitate și stabilitate! \nSocietatea  așteaptă  o  Constituție  modernă,  care  să  reflecte \nrealitatea,  dar  care  să  conducă  la  dezvoltare  și  să  ofere  soluții \ninovative la provocările viitorului. \nTrebuie să facem o reformă constituțională serioasă. Și avem \nnevoie de fiecare român pentru a reuși acest lucru!  \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule președinte. \nInvit acum la tribună pe Excelența Sa, domnul Nicolae-Ionel \nCiucă, prim-ministrul României. \nDomnul Nicolae-Ionel Ciucă (prim-ministrul României): \nDomnule președinte al Senatului, \nDomnule președinte al Camerei Deputaților, \nStimate domnule președinte al Curții Constituționale, \nDomnule președinte Constantinescu, \nStimate doamne și stimați domni parlamentari, \nStimați colegi miniștri,  \nDoamnelor și domnilor ambasadori,  \nBună ziua! \nSunt deosebit de onorat să particip astăzi la această ședință \nsolemnă,  prin  care  marcăm  30  de  ani  de  la  adoptarea  Constituției \n                                                                                             14                                                                                          \n     \nRomâniei,  act  juridic  și  politic  fundamental  al  statului,  garant  al \nlibertăților democratice ale cetățeanului. \nLa  referendumul  național  desfășurat  pe  8  decembrie  1991, \nromânii s-au pronunțat pentru democrație, libertate și stat de drept, \npentru o societate în care demnitatea omului, drepturile și libertățile \ncetățenilor, dreptatea și pluralismul politic, supremația legii și statul \nde drept să fie valori supreme, garantate de stat. \nPrima  și  singura  Constituție  adoptată  după  căderea \ncomunismului,  actuala  Constituție  a  României,  reprezintă  piatra  de \ntemelie a societății noastre democratice, fiind inspirată și legitimată de \nidealurile Revoluției din Decembrie 1989, de sacrificiul și jertfa celor \ncare  și-au  pierdut  viața  sau  au  fost  răniți  în  acele  zile.  Această \nConstituție  este  cea  de-a  doua  cea  mai  longevivă  Constituție  a \nRomâniei, după cea din 1866. \nAcum,  la  trei  decenii  de  la  adoptare  și  după  revizuirea \nnecesară aderării la Uniunea Europeană, în anul 2003, consider că este \nnecesară în continuare reformarea statului și a administrației publice \npentru  a  pune  în  centrul  preocupărilor  cetățeanul,  pentru  a  crește \neficiența  și  calitatea  serviciilor  publice  oferite  contribuabililor  și \npentru a crește responsabilitatea deținătorilor funcțiilor publice. \nPandemia COVID-19 a arătat încă o dată cât de importantă \neste asigurarea echilibrului dintre libertățile democratice și dreptul la \nviață, pe care statul trebuie să-l asigure tuturor, inclusiv prin servicii \nmedicale de care toți cetățenii români trebuie să beneficieze în mod \negal. Starea de alertă este, alături de limitările legale și legitime ale \n                                                                                             15                                                                                          \n     \nlibertăților cetățenilor pe o perioadă restrânsă, la fel de importantă ca \nși  nevoia  de  prezervare  a  drepturilor  și  libertăților  care  dau  esența \nstatului  democratic.  Nevoia  acestui  echilibru  este  evidentă,  astăzi, \ncând traversăm o perioadă de criză sanitară în care sunt necesare unele \nreglementări pentru combaterea COVID-19. Trebuie să traversăm cu \nbine,  împreună,  această  perioadă  și  voi  lua  toate  măsurile  necesare \npentru  a  trece  țara  prin  această  criză,  cu  sprijinul  experților  și  al \npersonalului de specialitate, al instituțiilor statului, în colaborare cu \npartenerii europeni și internaționali, dar mai ales cu sprijinul tuturor \ncetățenilor României. \nExcelențele Voastre, \nDistinși invitați, \nAșa  cum  am  subliniat  de  la  această  tribună  și  cu  prilejul \nacordării votului de învestitură, în centrul preocupărilor Guvernului se \naflă cetățeanul  român și binele comun. Alături de toți  miniștrii din \nacest Guvern ne angajăm să facem tot ce depinde de noi pentru ca \nsituația  economică,  socială  și  sanitară  a  românilor  să  se \nîmbunătățească. \nOamenii au așteptări legitime de la noi: să cultivăm respectul \nfață  de  lege,  să  apărăm  adevărul,  dreptatea,  unitatea  socială  și \nsolidaritatea. Lucrăm pentru cetățeni, luând la timp, cu bună-credință \nși  nepărtinitor,  decizii  care  să  ducă  la  o  viață  în  siguranță,  la \ndezvoltare, la respectarea demnității fiecăruia și la o viață mai bună. \nObiectivul nostru este ca prin măsurile pe care le vom implementa să \nasigurăm dezvoltarea și prosperitatea țării noastre. \n                                                                                             16                                                                                          \n     \nValorile și libertățile constituționale există în fiecare dintre \nnoi, ne unesc, ne fac mai puternici ca națiune, iar idealurile comune \nreprezintă liantul între cetățeni și instituțiile statului. \nDe aceea, vă cer sprijinul, atât dumneavoastră, dar și tuturor \ncetățenilor,  pentru  a  construi  o  țară  mai  puternică  și  prosperă, \naducându-i  pe  oameni  împreună  în  jurul  unui  obiectiv  comun: \ndezvoltarea și bunăstarea României și a românilor. \nÎn calitate de cetățean român și de prim-ministru al României, \nvoi  milita  întotdeauna  pentru  respectarea  literei  și  spiritului \nConstituției și pentru domnia legii. \nVă mulțumesc. (Aplauze.) \n                                                                                             17                                                                                          \n     \nDomnul Florin-Vasile Cîțu: \nMulțumim, domnule prim-ministru. \nInvit  la  tribună  pe  Excelența  Sa,  domnul  Valer  Dorneanu, \npreședintele Curții Constituționale. \nDomnule președinte! \nDomnul  Valer  Dorneanu  (președintele  Curții \nConstituționale): \nStimate domnule președinte al Senatului Florin Cîțu,  \nStimate  domnule  președinte  al  Adunării  Naționale,  al \nCamerei  Deputaților  -  zicem  Adunare  Națională,  pentru  că  așa  îi \nspunea pe vremuri, \nDistinse domnule prim-ministru Nicolae Ciucă, \nLa mulți ani și pentru ziua dumneavoastră de astăzi! \nDistinși miniștri,  \nDomnule președinte Emil Constantinescu, \nStimați parlamentari, \nDați-mi voie să mă răsfăț și să vă spun dragi colegi, \nÎnaltpreasfinția Voastră, \nOnorată asistență, \nMulțumesc  în  primul  rând  Parlamentului  pentru  onoranta \ninvitație  de  a  mă  adresa,  în  calitate  de  președinte  al  Curții \nConstituționale,  acestei  distinse  adunări  care  cinstește  Constituția \nRomâniei. \nÎn calitate de garant al supremației Constituției, pentru noi, \nCurtea Constituțională, este o mare onoare acest lucru și în această \n                                                                                             18                                                                                          \n     \ncalitate îmi permit să vă amintesc faptul că actul fundamental al țării \neste o adevărată Biblie și nu întâmplător fiecare dintre noi începem \nactivitatea depunând jurământul de credință cu mâna pe Constituția \nRomâniei și pe Biblie.  \nSărbătorim, astăzi, 30 de ani de la „momentul zero”, de la \nborna de stat a democrației românești, 30 de ani de la debutul unei \nperioade istorice pentru neamul românesc, unei epoci dorită a fi de \nlibertate și speranță, de încredere și entuziasm, care să succeadă anilor \nlungi,  apăsători  și  tenebroși  ai  comunismului,  30  de  ani  de  la \nadoptarea Constituției României.  \nLa acest moment aniversar, să ne amintim faptul că nu a fost \ndeloc  ușor  să  se  elaboreze  o  nouă  Lege  fundamentală,  care  să \nreușească mai întâi de toate să smulgă societatea din automatismele \ncomportamentale  și  atitudinile  formate,  fără  voia  sa,  sub  povara \nvremurilor,  pe  parcursul  jumătății  de  secol  petrecute  în  regimul \ncomunist, mai apoi să imprime un suflu nou, democratic, în acord cu \nspiritul  european,  care  să  rezoneze  cu  aspirațiile  și  idealurile \nRevoluției din Decembrie 1989 și să ofere, în același timp, mecanisme \njuridice concrete și eficiente, care să răspundă așteptărilor poporului. \nAdunarea  Constituantă,  instituită  în  acest  scop,  a  avut  la \ndispoziție pentru acest copleșitor demers creator un termen de 18 luni \nde la înființare. Lucrările Adunării Constituante s-au desfășurat astfel \nîncât  să  asigure  Adunării  Constituante  timpul  necesar  pentru  o \nelaborare ca atare. \n                                                                                             19                                                                                          \n     \nS-au conceput două lecturi, în acest scop, prima lectură având \nca  obiect  inițierea  membrilor  Adunării  Constituante  cu  modul  de \nredactare a unei constituții, precum și informarea acestora cu privire la \nconținutul constituțiilor din statele democratice. \nProcesul  de  elaborare  a  Constituției  a  beneficiat  de  o \nsubstanțială  asistență  internațională,  fiind  valorificată  experiența \nstatelor cu tradiție democratică. \nComisia  a  avut  întâlniri  inclusiv  cu  reprezentanți  ai  unor \nautorități  internaționale,  mai  ales  organisme  ale  ONU  și  ale \nConsiliului Europei, iar lucrările comisiei au fost analizate în cadrul \nComisiei de la Veneția. Un rol important l-au avut avizele comunicate \nde  diferite  organizații,  precum  Comitetul  Helsinki  pentru  drepturile \nomului,  dar  și  discuțiile  purtate  cu  diferiți  specialiști  în  drept \nconstituțional din numeroase țări, și chiar participarea nemijlocită a \nunor  specialiști  francezi,  în  frunte  cu  reputatul  profesor  Robert \nBadinter; la dezbaterile acestea care au însoțit elaborarea Constituției \ns-au valorificat și tradițiile constituționalismului românesc, preluat din \nprincipiile revoluției franceze. \nPrecizez aceste detalii pentru a evidenția dorința membrilor \nAdunării  Constituante  de  a  elabora  o  lege  fundamentală  a  statului \nromân  care  să  fie  în  concordanță  cu  standardele  internaționale  în \nmaterie  constituțională,  care  să  înglobeze  patrimoniul  democratic \neuropean  și  care  să  înalțe  viața  juridică,  politică  și  economică  a \nsocietății  românești  la  un  nivel  similar  celor  al  statelor  cu  sisteme \ndemocratice consolidate printr-o îndelungată tradiție. Să apreciem și \n                                                                                             20                                                                                          \n     \nsă respectăm acest efort uriaș, realizat cu toată convingerea și cu bună-\ncredință! \nDesigur  că,  fiind  o  creație  umană,  Constituția  noastră  nu \nputea  fi  perfectă,  ireproșabilă,  dar  conținutul  ei  reușește  să  ofere \nsuficiente repere pentru construirea pe baza sa a unui sistem care să \npermită  buna  funcționare  a  instituțiilor  publice  și  a  vieții  politice, \neconomice, în ansamblul său. În timp, pe măsura evoluției sociale, a \ndezvoltării complexului de relații interumane și interinstituționale, a \nremodelării peisajului socio-politic, unele aspecte nu au mai corespuns \nnoilor realități, diferite de cele avute în vedere în puterea constituantă \noriginală.  Tocmai  pentru  acest  motiv,  a  fost  înscrisă  în  Constituție \nposibilitatea revizuirii sale, iar anul 2003 a fost momentul în care s-a \nrealizat  o  astfel  de  primenire  a  legii  noastre  supreme,  corijându-se \nimperfecțiunile, adaptându-i-se prevederile la schimbările survenite și \nîmbunătățindu-i-se soluțiile propuse inițial. \nDe asemenea, revizuirea din 2003 a avut un scop mai mult \ndecât atât, reconfigurându-se cadrul constituțional național, astfel încât \nsă permită aderarea României la Organizația Atlanticului de Nord și \nintegrarea în Uniunea Europeană. \nAșadar, deși este Legea fundamentală a statului, Constituția \nnu  putea  rămâne  încremenită  în  timp,  ci  poate  fi  modificată  atunci \ncând această necesitate apare ca stringentă. Dar revizuirea Constituției \ntrebuie făcută cu responsabilitate, cu înțelepciune, cu simțul datoriei \nfață de popor, cu intenția sinceră de a aduce un beneficiu acestuia, și \nnu dintr-o dorință, chiar inspirată, unilaterală. Din păcate, însă, ideea \n                                                                                             21                                                                                          \n     \nrevizuirii  Constituției  a  fost  utilizată  nu  de  puține  ori  ca  miză \nelectorală, lipsită de o serioasă acoperire sub aspectul motivației și al \njustificării  raționale,  fiind  transformată  într-un  instrument  de \nmanipulare  în  vederea  obținerii  de  capital  electoral  din  promisiuni \nirealizabile. O astfel de atitudine distructivă nu face altceva decât să \nsemene  îndoială,  să  inducă  o  stare  de  incertitudine  cu  privire  la \nordinea  constituțională,  fragilizând  însăși  construcția  democratică  a \nstatului.  Din  fericire,  probabil  anticipând  asemenea  inițiative \noportuniste, legiuitorul constituant a instituit o procedură complexă de \nrevizuire, compusă dintr-o succesiune de etape și prevederi obligatorii, \nstabilind în final și limitele revizuirii, care fac obiectul așa-zisei părți \nrigide a Constituției. \nAr trebui ca în lupta politică să se renunțe la ideea de a se da \ntot  timpul  vina  pe  pretinsele  imperfecțiuni  ale  Constituției  pentru \nnerealizările, pentru insuccesele clasei politice. Mecanismul statal va \nputea funcționa perfect în baza actualei reglementări constituționale \ndacă prevederile Legii fundamentale vor fi respectate atât în litera, cât \nși  în  spiritul  lor.  Domnia  legii,  care  este  o  exigență  esențială  a \nprincipiului statului de drept, ar trebui să fie un adevărat far călăuzitor \npentru toți participanții la viața publică. Nu puțini sunt cei care invocă \nacest concept al statului de drept, dar uită care este semnificația sa, \nuită că acesta implică subordonarea statului în toate componentele sale \nfață de drept și în primul rând față de Constituție și că are ca scop \ntocmai  ponderarea  eventualelor  tendințe  abuzive  discreționare  ale \nstructurilor  etatice.  Or,  se  știe  că  puterea  exemplului  este  o  armă \n                                                                                             22                                                                                          \n     \nredutabilă. Cum putem pretinde cetățenilor să respecte și să cinstească \nLegea fundamentală a țării dacă unii dintre cei care dețin și exercită \nputerea politică în numele lor o pun la îndoială sau o bagatelizează? \nCum putem aștepta din partea poporului să fie mândru de Constituția \nsa, când unii dintre reprezentanții acestuia o contestă? \nÎn  calitate  de  garant  al  supremației  Constituției,  Curtea \nConstituțională vă invită să prețuim împreună importanța cărții noastre \nfundamentale,  să-i  recunoaștem  obligativitatea  și  să  o  respectăm  în \nlitera și spiritul ei. \nLa mulți ani Constituției României! \nȘi v-aș ruga să-mi permiteți o scurtă informare.  \nÎn foaierul din fața sălii de ședințe sunt mai multe panouri \norganizate cu sprijinul generos al Arhivelor Naționale, al Monitorului \nOficial și al AGERPRES-ului, care redau constituțiile în original, cu \nsemnăturile respective, Constituția din 1866, invocată și aici ca model, \nConstituția din 1923 și Constituția din 1991. \nVă mulțumesc foarte mult pentru atenție. (Aplauze.) \nDomnul Florin-Vasile Cîțu: \nMulțumim, domnule președinte. \nDoamnelor și domnilor senatori și deputați, \nPotrivit celor convenite, în această ședință solemnă vor avea \nintervenții reprezentanți ai grupurilor parlamentare reunite, în limita a \n7 minute pentru fiecare grup parlamentar, iar deputaților și senatorilor \nneafiliați  li  se  alocă  3  minute,  cu  o  singură  intervenție,  printr-un \nreprezentant comun. \n                                                                                             23                                                                                          \n     \nAvem lista. Doar Grupul parlamentar AUR nu a ... \nDomnul George-Nicolae Simion (din sală): \nStați că vă dau acum! \nDomnul Florin-Vasile Cîțu: \nVă rog! \nDin partea Grupurilor parlamentare ale PSD, domnul senator \nRobert Cazanciuc. \nDomnul Robert-Marius Cazanciuc: \nDomnule președinte al Senatului, \nDomnule președinte al Camerei Deputaților,  \nDomnule prim-ministru, \nStimați membri ai Guvernului, \nDoamnă ministru, \nDomnule președinte Emil Constantinescu,  \nDomnule președinte Dorneanu, \nÎnaltpreasfinția Voastră, \nDragi colegi, \nÎn misiunea noastră, ca membri ai Parlamentului, de a face \ncunoscută legea, facem deseori referire la litera și spiritul ei. \nDacă  vorbim  de  Legea  fundamentală,  avem  aici  spiritul \nConstituției,  care  s-a  transformat  într-o  esență  tare  -  Constituția \nRomâniei. \nAm  luat  de  la  bibliotecă  această  geneză  și  dați-mi  voie  să \ncitez câteva rânduri din această carte: „Emoția mea este firească în \n                                                                                             24                                                                                          \n     \nacest moment solemn, când pentru a treia oară, în decurs de 150 de \nani, România are prilejul ca, prin reprezentanții săi aleși, să dezbată și \nsă voteze o constituție adevărată”. \nAstăzi, la 30 de ani de la acest discurs, rostit de Dan Amedeo \nLăzărescu în 1991, avem aceleași preocupări de a cârmui țara spre un \nviitor european, numai că de această dată viitorul european este legat \nși  de  utilizarea  adecvată  a  uriașelor  resurse  puse  la  dispoziția  țării \nnoastre pentru a reduce decalajele față de alte state europene care timp \nde 50 de ani au avut un destin mai bun decât am avut noi la frontiera \nEuropei. \nSpunea, la vremea respectivă, profesorul Iorgovan, că speră \nca această Constituție să aibă rolul unui adevărat pact social. \nDincolo  de  reașezarea  statului  român  pe  principii  real \ndemocratice, Constituția din 1991, pe care o sărbătorim astăzi, a fost și \nun rezultat al transpunerii în lege a entuziasmului celor care își doreau \nlibertatea, despre  care auziseră de la părinți, bunici sau din filmele \namericane, dar și a entuziasmului celor care plătiseră cu ani grei de \ntemniță comunistă pentru vina de a lupta pentru libertate.  \nAstăzi, noi, parlamentarii, avem o dublă datorie față de acești \noameni și față de urmașii noștri. Avem datoria de a înțelege dacă în \ncei 30 de ani care au trecut de la adoptarea Constituției aceasta a reușit \nsă  se  facă  cunoscută  și  înțeleasă  de  poporul  ei,  dacă  spiritul  Legii \nfundamentale a fost deslușit de cei chemați să o aplice și să o apere. \nLa  începutul  anilor  '90,  Constituția  a  fost  percepută  mai \ndegrabă ca un reper academic, departe de viața obișnuită. \n                                                                                             25                                                                                          \n     \nO cercetare sociologică realizată recent ne-a arătat că pentru \nromâni Constituția reprezintă astăzi nu doar un set de principii, ci un \ntext viu, aflat în vârful ierarhiei legilor, care poate influența în mod \ndirect viața fiecăruia dintre noi. \n63% dintre români consideră că o modificare a Constituției \nle-ar face o viață mai bună. \nNe-am întrebat la începutul anului dacă ar fi o idee bună ca \nstatul  să  distribuie  fiecărui  cetățean  câte  o  Constituție.  90%  dintre \nromâni au spus că da, ar fi o idee foarte bună. Românii vor să aibă un \nreper, vor să știe că pot apela la cineva fundamental atunci când ceva \nnu merge bine. \nGardianul  Constituției  este,  de  29  de  ani,  Curtea \nConstituțională, care prin 22.000 de decizii pronunțate până în prezent \nne-a arătat cum trebuie interpretate textele Constituției, dar și limitele \nunora dintre ele, care au rămas tributare contextului social economic \nîn care au fost adoptate. \nGardian al Constituției sau făuritor de legi? \nSunt  convins  că  membrii  Curții  Constituționale  își  pun \naceastă întrebare la fiecare decizie  pe care o pronunță, iar numărul \nmare al acestora arată, de asemenea, nevoia cetățeanului de a respecta \nConstituția,  de  către  fiecare  dintre  noi,  dar  și  de  către  instituțiile \nstatului. \nTitulatura  marginală  a  primului  articol  din  Constituție  este \n„Statul român”. Poate era mai potrivit dacă primul articol se numea \npur și simplu România, pentru a arăta preeminența poporului român. \n                                                                                             26                                                                                          \n     \nLegea  fundamentală  trebuie  să  aibă  în  centrul  ei  omul,  cu \ndrepturile și libertățile lui fundamentale, cu un stat capabil în mod real \nsă  asigure  protejarea  lor,  printr-o  arhitectură  constituțională  care  să \nstatueze principiul supremației și respectării Constituției și a legilor, \nprecum și cooperarea loială dintre puteri, toate acestea în beneficiul \ncetățeanului. \nDacă această constituție îndeplinește astăzi acest rost vă invit \nsă reflectăm și să lucrăm împreună. \nPentru  un  dialog  eficient  despre  Constituție  și  pentru  a \ncunoaște modele ce pot contribui la conturarea propriilor convingeri \naveți la dispoziție o carte în format electronic. \nÎn 2015, cu ajutorul a patru profesori universitari, am tradus \nîn  limba  română  toate  constituțiile  Uniunii  Europene.  O  să  primiți \nfiecare dintre dumneavoastră, printr-un mesaj, din partea liderilor de \ngrup, această carte în format electronic. \nDupă 30 de ani îi evocăm astăzi aici pe membrii Adunării \nConstituante care ne-au lăsat moștenire o constituție care a reașezat \nțara după comunism. \nCare va fi moștenirea noastră, a celor de aici? Ce vom lăsa \nnoi?  O  împărțire  a  românilor  în  mai  multe  categorii:  bugetari  și \ncorporatiști, locuitori în țară sau în diaspora, pro sau contra Uniunii \nEuropene, pro sau contra justiției. \nDupă  câteva  luni  de  dezbateri  în  cadrul  Partidului  Social \nDemocrat ne-am pus întrebarea dacă această Constituție poate fi un \nliant al națiunii. \n                                                                                             27                                                                                          \n     \nPentru  a  căuta  răspuns  la  această  întrebare,  Asociația  „Pro \nDemocrația”  și  Institutul  Social-Democrat  „Ovidiu  Șincai”  au \norganizat  pe  1  iulie  o  dezbatere  consacrată  analizei  de  ansamblu  a \nevoluției societății românești guvernată de actuala Constituție. \nAți  primit  fiecare  dintre  dumneavoastră  această  carte.  Cei \ncare n-ați primit-o încă, o veți primi cu siguranță. Este un volum care \nreunește lucrările a 12 profesori universitari și 2 membri ai Adunării \nConstituante.  Au  fost  invitați  să-și  exprime  opiniile  cu  privire  la  o \nConstituție a viitorului și asupra măsurii în care Legea fundamentală \npoate fi îmbunătățită, astfel încât să răspundă marilor provocări ale \nRomâniei de astăzi, obiectivelor comune europene și ale omenirii, în \ngeneral.  \nVorbind de viața acestei Constituții și de obiectivele comune \neuropene,  fostul  ministru  al  integrării,  profesorul  Vasile  Pușcaș, \nspunea că revizuirea din 2003 a tratat aderarea la Uniunea Europeană \nca  un  simplu  act  de  politică  externă,  și  nu  ca  un  proces  intern  de \ntransformare a statului și a societății. \nRevizuirea din 2003 a reprezentat actul juridic care a făcut \nposibilă aderarea la Uniunea Europeană și NATO. \nÎncercările de revizuire din 2011-2013 au fost arme în bătălia \npolitică internă, din păcate, dar, în același timp, au arătat nevoia de \nclarificare a unor  texte scrise poate cu prea  mult entuziasm în anii \n1990-1991 și nevoia de a consfinți statutul nostru real de membri ai \nUniunii Europene și ai NATO. \n                                                                                             28                                                                                          \n     \nModificările actualei Constituții ar putea fi abordate din cel \npuțin trei perspective, dacă doriți. Aș spune una tehnică – și vă dau un \nexemplu – art. 29 vorbește de telegrame. Am întrebat Poșta Română \ncând a fost trimisă ultima telegramă. Acum mai bine de 10 ani. \nDomnul Florin-Vasile Cîțu: \nDomnule senator, vă rog să încercați să finalizați! \nDomnul Robert-Marius Cazanciuc: \nImediat, domnule președinte! E un moment solemn. \nDe  opțiune  politică,  regionalizarea  și  formarea  Guvernului. \nPoate președintele să încredințeze formarea Guvernului partidului care \na  câștigat  alegerile?  Și  inovativă.  Reglementarea  constituțională  a \nrolului opoziției parlamentare, protejarea drepturilor fundamentale în \nfața  provocărilor  generate  de  evoluția  inteligenței  artificiale  sau \nprotejarea  statului  în  fața  regimurilor  comerciale  și  economice \ntransfrontaliere. \nCred că astăzi, în Parlament, avem obligația față de poporul \nnostru să lansăm dezbateri publice față de principalele teme ale vieții \nsociale,  economice  și  politice,  asupra  modului  în  care  drepturile \nfundamentale  sunt  respectate  în  mod  real,  asupra  modului  în  care \nputerile statului au funcționat în slujba poporului și care în final să \nconducă,  de  ce  nu,  la  un  acord  politic  național  pentru  o  eventuală \nrevizuire a Constituției. Un asemenea proiect ar putea reprezenta un \nliant al națiunii care să contribuie la uniunea spirituală a poporului \nromân. \n                                                                                             29                                                                                          \n     \nVa fi posibil doar în măsura în care acest proces va fi unul \nautentic  și  oamenii  vor  vedea  că  este  unul  autentic,  nu  ca  un  alt \ninstrument într-o bătălie politică. \nDezbaterea  națională  în  jurul  temei  revizuirii  Constituției \npoate fi un instrument de atingere a obiectivului de refacere a legăturii \nțării cu fiecare român. \nAstăzi suntem datori să le lăsăm celor care vin după noi o \nRomânie în bună stare. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule senator. \nDin partea Grupurilor parlamentare ale PNL....  \n(Domnul  senator  Robert-Marius  Cazanciuc  revine  la \ntribună.) \nMai aveți? \nDomnul Robert-Marius Cazanciuc: \nAți primit, de asemenea, stimați colegi, o coliță nouă, timbre \nrealizate în 2019 de către Romfilatelia, în care pentru prima dată pe \ntimbre  au  fost  puse  drepturile  fundamentale.  Sunt  nouă  drepturi \nfundamentale, tipărite în milioane de exemplare, care au încercat să \nfacă cunoscută românilor Legea fundamentală. \nMulțumesc. (Aplauze.) \nDomnul Florin-Vasile Cîțu: \nMulțumim, domnule senator. \n                                                                                             30                                                                                          \n     \nO inițiativă foarte bună. \nDin partea Grupurilor parlamentare ale PNL, doamna senator \nLaura-Iuliana Scântei. \nDoamna Laura-Iuliana Scântei: \nVă mulțumesc, domnule președinte. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule președinte Emil Constantinescu, \nÎnaltpreasfinția Voastră, \nDomnule președinte al Curții Constituționale, \nDistinși membri ai Corpului diplomatic, \nDragi invitați, \nDoamnelor și domnilor senatori și deputați, \nSărbătorim într-adevăr 30 de ani de la intrarea în vigoare a \nConstituției din 1991. \nTimp  de  30  de  ani,  Constituția  a  garantat  stabilitatea \nregimului  politic,  a  oferit  termenul  de  referință  pentru  drepturile  și \nlibertățile fundamentale ale cetățenilor și a fost temelia pe care s-au \nconstruit instituțiile vitale ale statului. \nTotuși trebuie să fim sinceri, 30 de ani nu înseamnă mulți ani \nconstituționali.  Prin  comparație,  Constituția  de  la  1866  a  fost  în \nvigoare vreme de 57 de ani. Avem deci o Constituție tânără și, pe cale \nde consecință, o democrație la fel de tânără. \nDeși e tânără, Constituția prevede un obiectiv de țară istoric, \n                                                                                             31                                                                                          \n     \nîmpărtășit în egală  măsură de toate forțele politice responsabile, de \nautoritățile statului și de majoritatea românilor, și anume, România - \nstat democratic. Acel stat cu o democrație consolidată, axată pe cele 3 \nmari valori fondatoare ale liberalismului politic, și anume: protejarea \nvieții, promovarea libertății și garantarea proprietății. Adică un stat de \ndrept, un stat de tip occidental, care își respectă îndatoririle rezultate \ndin  angajamentele  internaționale,  inclusiv  cele  care  decurg  din \ncalitatea de stat membru UE și NATO. \nDoamnelor și domnilor, \nAți auzit și până acum, de la antevorbitorii mei, veți auzi în \ncontinuare, azi, la ceas aniversar, multe cuvinte frumoase, dar și critici \nla adresa Constituției în vigoare. Toate oferă răspunsuri cu privire la \nîntrebarea: Ce reprezintă Constituția României, după 30 de ani, pentru \ncetățeni,  pentru  politicieni  și  pentru  țară?  Că  înglobează  cele  mai \nînalte valori și idealuri ale unei societăți democratice, că este o pavăză \npentru  asigurarea  statului  de  drept  și  a  independenței  justiției,  o \ngaranție că nicio autoritate nu va abuza de puterea sa și va acționa în \nlimitele constituționale, că, într-adevăr, cuprinde catalogul de drepturi \nși libertăți fundamentale și că e un scut împotriva abuzului de putere al \nautorităților statului împotriva cetățenilor. \nÎn ce mă privește, am dorit astăzi să vă spun despre ce nu este \no Constituție. \nÎn primul rând, o Constituție nu este doar un document politic \nsau doar o lege care se poate modifica oricum și oricând, după bunul \nplac al unei majorități politice sau al unui partid care, de exemplu, s-ar \n                                                                                             32                                                                                          \n     \nteme că nu ar da nici după 20 de ani, în anul 2024, un candidat ales la \nfuncția de președinte al României. \nÎn  al  doilea  rând,  o  Constituție  nu  reprezintă  nimic  fără \nconstituționalism. Legea fundamentală a unui stat capătă valoare dacă \neste respectată în timp și dacă, prin respectarea continuă, la nivelul \nsocietății  se  creează  un  sentiment  puternic  de  apartenență  la \nConstituție și la valorile sale. \nÎn al treilea rând, o Constituție nu este în realitate opera unei \nmajorități  politice  conjuncturale,  deși  unii  așa  cred.  O  Constituție \ndurabilă este rezultatul unui autentic moment constituțional. Un astfel \nde moment constituțional a fost în anii 1990, 1991, atunci când s-a \nrealizat  trecerea  de  la  vechiul  regim  politic  totalitar  la  noul  regim \npolitic democratic. Constituția României a eliminat atunci posibilitatea \nconcentrării  puterii  în  mâinile  unei  persoane,  ale  unui  grup  de \npersoane  sau  ale  unei  instituții  și  așa  sperăm  să  rămână  pentru \ntotdeauna. \nMai târziu, în 2003, la momentul revizuirii, s-a avut în vedere \nnevoia fundamentală a României de a adera la structurile euroatlantice \nși de a se defini un destin european pentru societatea românească. \nFără  îndoială,  doamnelor  și  domnilor,  Constituția  nu  este \nperfectă,  iar  numeroasele  decizii  ale  Curții  Constituționale  i-au \nevidențiat vreme de 30 de ani și limitele și lipsurile. Cu toate acestea, \nmomentele  constituționale  autentice  pentru  revizuirea  Legii \nfundamentale trebuie să fie rezultatul unei nevoi sociale reale și să \nexprime  o  viziune  asupra  arhitecturii  statului,  construită  în  timp  și \n                                                                                             33                                                                                          \n     \nîmpărtășită de majoritatea cetățenilor. \nÎnchei spunându-vă că Partidul Național Liberal nu se teme \nde o revizuire a Constituției. PNL reafirmă angajamentul politic de a \ncontinua  construcția  statală  asumată  încă  de  la  înființarea  sa,  dar \natunci când va revizui Constituția nu va renunța la viziunea sa liberală \nasupra statului și asupra economiei. Liberalismul constituțional va fi \npromovat în continuare ca principiu de modernizare a statului român \nîn  era  digitalizării,  pentru  a  oferi  cetățenilor  cu  adevărat  un  stat \nfuncțional, bazat pe o economie liberă, pe domnia legii și pe respectul \ndrepturilor fundamentale. \nAșadar,  azi,  la  ceas  aniversar,  urăm  Constituției  noastre \nlongevitate  și  respect  din  partea  tuturor  –  cetățeni  și  întreaga  clasă \npolitică! \nVă mulțumesc. (Aplauze.) \nDomnul Florin-Vasile Cîțu: \nMulțumesc, doamnă senator. \nDin partea Grupurilor parlamentare ale USR, domnul senator \nRadu-Mihai Mihail. \nDomnul Radu-Mihai Mihail: \nMulțumesc, domnule președinte. \nDoamnelor și domnilor, \nSuntem  un  stat  care  derapează  spre  eșec  și  Constituția  din \n1991  nu  este  străină  de  ceea  ce  se  întâmplă.  Constituția  României \nmoderne, libere și prospere ar fi trebuit să înceapă cu punctul 8 de la \n                                                                                             34                                                                                          \n     \nTimișoara. Cu despărțirea conștientă și asumată de trecutul totalitar și \nde aceia care i-au făcut posibilă existența timp de o jumătate de veac. \nConstituția de la 1991 a venit după „Duminica orbului” din \n1990  și  a  consfințit  restaurația  foștilor  comuniști  și  securiști  din \nRomânia.  A  fost  scrisă  după  chipul  și  asemănarea  destinatarului  și \nautorului  –  Ion  Iliescu,  zis  și  comunist  cu  față  umană,  și  Antonie \nIorgovan, zis și comunist cu studii juridice. \nConstituția României validată la referendumul din decembrie \n'91 a fost scrisă de un președinte al Asociației Studenților Comuniști \ndin  Universitatea  București,  pentru  președintele  Uniunii  Tineretului \nComunist. \nAcum  30  de  ani  eram  reporter  la  Radio  Delta  și  eram  pe \nstradă și îi întrebam pe oamenii care mergeau foarte mândri să voteze \nConstituția, dacă au citit textul și de ce îl votează? Și răspunsul era \ncam același de la toți: „Păi, ne-a spus Ion Iliescu că e de bine”. \nUSR a apărut pentru că românii s-au săturat să le spună un \ntătuc și gașca lui ce să facă. (Aplauze. Vociferări.) \nAcum  oamenii  sistemului  tot  vorbesc  despre  schimbarea \nConstituției, astfel încât președintele să nu mai fie ales de români, ci \nde ei. (Vociferări.) \nOamenii fără chip vor ca funcția de președinte al românilor să \npoată fi scoasă la mezat și tranzacționată între grupurile parlamentare, \nmonedă de schimb în trocurile politice, departe de ochii lumii și de \nochii cetățeanului. \nUSR  a  apărat,  apără  și  va  apăra  statul  de  drept  și  valorile \n                                                                                             35                                                                                          \n     \ndemocrației liberale de toate încercările de a pune instituțiile statului, \noricare  ar  fi  ele...  (Vociferări.)  ...la  dispoziția  infractorilor,  a \nevazioniștilor, a hoților din bugetul de stat și a combinatorilor politici \ncare îi cauționează. (Vociferări.) \nȘi închei cu o ultimă remarcă. Antonie Iorgovan, părintele \nConstituției din '91, a fost, ca tot românul imparțial, expert în cadrul \nComisiei juridice constituționale și pentru drepturile omului din cadrul \nCFSN  și  independent,  dar  afiliat,  în  legislatura  '90-'92,  la  Grupul \nparlamentar al PNL, pentru ca apoi să treacă la PSD, demonstrând \nastfel multilateralismul FSN-ismului, așa cum îl vedem și astăzi. \nNu-i așa că de acolo de sus, de unde se află, Caragiale râde cu \ngura până la urechi? (Vociferări. Aplauze.) \nDomnul Florin-Vasile Cîțu: \nMulțumesc, domnule senator. \nDin  partea  Grupurilor  parlamentare  AUR,  domnul  George \nSimion. \nDomnul George-Nicolae Simion: \nMulțumesc frumos. \nA fost un referendum pentru modificarea Constituției, să fie \nspecificat  faptul  că  în  România  căsătoria  este  între  un  bărbat  și  o \nfemeie. Sper că nu vreți să modificați Constituția în sensul în care să îl \nluați pe domnul Cîțu legal de soție, da? (Vociferări.) \nNoi nu suntem de acord cu faptul că trebuie să se producă o \nfederalizare  sau  o  regionalizare  sau  cum  dorește  unul  sau  altul  din \n                                                                                             36                                                                                          \n     \npartidele și organizațiile non-guvernamentale care sunt în Parlament \nastăzi. Nici pentru punerea în acord cu anumite prevederi europene. \nNoi  credem  că  a  noastră  Constituție  este  foarte  bună.  Și  unele \nîncercări de încălcare a Constituției, cum a fost înlăturarea Avocatului \nPoporului, neconstituțională, au fost stopate. \nȘi dacă tot ne-ați dat niște timbre aici, în care sunt prevăzute \narticolele  fundamentale,  vedeți  că  pierdem  o  generație,  pentru  că \ndreptul la învățătură este asigurat. Din păcate, nu a fost asigurat de \nstatul  român,  prin  hotărâri  de  Guvern  care  sunt  aduse  aici,  în \nParlament  și  noi  doar  trebuie  să  le  ascultăm,  nici  măcar  nu  putem \ninterveni asupra stării de alertă. \nÎncetați  să  călcați  în  picioare  drepturile  fundamentale  ale \nromânilor și începeți să respectați Constituția! \nNu prin ședințe solemne faceți asta, ci respectând Constituția \nși eliminând orice formă de obligativitate asupra românilor! \nConstituția este bună. Trebuie susținută și trebuie apărată de \nuzurpatori, atât de aici, de la București, cât și de la Bruxelles! \nVă mulțumesc. (Aplauze.) \nDomnul Florin-Vasile Cîțu: \nMulțumesc. \nDomnul Tanasă. \nDomnul Dan Tanasă: \nDa. \nÎnaltpreasfinția Voastră, \n                                                                                             37                                                                                          \n     \nDomnule președinte al Camerei Deputaților, \nOnorați membri ai Guvernului, \nDoamnelor și domnilor senatori și deputați, \nArt.  3  al  Constituției  României  vorbește  despre  teritoriul \nRomâniei, care este inalienabil. \nDin  păcate,  în  ultimii  30  de  ani,  atât  PSD,  cât  și  PNL  și \nUDMR au permis vânzarea pământului României către străini, la un \nnivel demențial. \nDin  păcate,  suntem  poate  unici  în  lume,  ne-am  înstrăinat \npământul și am vândut, ne-am trezit într-o situație în care am permis, \nculmea, încălcarea art. 3 al Constituției României. \nArt. 12 vorbește de simbolurile naționale ale României. \nArt. 13 vorbește de limba națională, de limba română. \nEu  am  câștigat  câteva  zeci  de  procese  în  instanțele  din \nRomânia, prin care am încercat să impun respectarea limbii oficiale de \nstat. Și, din păcate, atât PSD, cât și PNL, ați tolerat timp de 30 de ani \natitudinile absolut inacceptabile ale UDMR atunci când vine vorba de \nsimboluri naționale și de limba oficială de stat în România. \nAți permis... ați permis – că plecați, domnule Kelemen Hunor \n–  ați  permis,  domnilor,  ca  în  Transilvania,  practic,  în  multe  zone, \nlimba maghiară să devină, practic, de facto limbă oficială de stat. Și \npermiteți în continuare, dragi colegi de la PSD și de la PNL! \nLimba oficială de stat nu este negociabilă cu nimeni! Și nici \nsimbolurile naționale! Acestea le puteți spune colegilor de la UDMR. \nȘi închei. \n                                                                                             38                                                                                          \n     \nArt. 47 vorbește despre faptul că: „Statul este obligat să ia \nmăsuri de dezvoltare economică și de protecție socială, de natură să \nasigure cetățenilor un nivel de trai decent”. \nÎn ultimii 30 de ani, modul în care PSD și PNL au înțeles să \nfacă  politică  în  România  ne  situează  pe  ultimele  locuri  la  ceea  ce \nînseamnă nivel de trai. Ultimele locuri în Europa. \nȘi, mai mult decât atât, modul în care PSD și PNL au făcut \npolitică în ultimii 30 de ani a dus la situația absolut inacceptabilă în \ncare peste 3,5 milioane de români au fugit de aici, de pe acest pământ. \nI-ați fugărit voi. Și, din păcate, în ultimii 4 ani, nici USR nu s-a lăsat \nmai prejos. \nMulțumesc. (Aplauze.) \nDomnul Florin-Vasile Cîțu: \nMulțumim. \nDomnul deputat Ciubuc. \nDomnul Ciprian Ciubuc: \nDomnule președinte al Senatului, \nDomnule președinte al Camerei Deputaților, \nDomnule președinte Constantinescu, \nStimați colegi, \nStimați invitați, \nEu am să vorbesc scurt. \nȘi am să vorbesc de art. 16 - cetățenii români sunt egali în \nfața legii. \n                                                                                             39                                                                                          \n     \nStimați colegi, \nNu  suntem  astăzi  în  măsură  să  respectăm  art.  16.  De  ce? \nPentru  că  pe  baza  ordonanțelor  de  urgență  și  a  stării  de  alertă, \ndrepturile  românilor  nu  sunt  respectate.  Avem  6  articole  din \nConstituție – domnule președinte al Curții Constituționale, puteți să \nconfirmați sau infirmați – care sunt călcate în picioare pentru că avem \no stare de alertă neconstituțională și măsuri restrictive aberante. \nVin de la întâlnirea care a avut loc săptămâna trecută, de la \nDelegația Adunării Parlamentare a Francofoniei, unde – vreau să vă \nspun un lucru foarte important și vă rog să fiți atenți cu toții – am fost \nadunați mai mulți parlamentari din Parlamentul României, care facem \nparte din Delegație, inclusivi parlamentari din toate țările francofone, \nni s-au ținut lecții de modificare a Constituției, sub motiv de COVID \nși sub motiv de pandemie. Din Parlamentul belgian ni s-a transmis, \ntrebuie  să  modificăm  Constituția  după  modelul  Luxemburg,  să \nomogenizăm  Constituția.  Inclusiv  toate  țările  care  fac  parte  din \nUniunea Europeană. \nDe asemenea, ni s-a vorbit despre suspendarea Parlamentelor \nnaționale. (Vociferări.) \nNi s-a vorbit de suspendarea Parlamentelor naționale. \nMă  bucur  că  colegii  de  la...  antevorbitorii  mei  au  vorbit \ndespre modificarea Constituției. \nStimați colegi, \n Nu putem să modificăm Constituția, să o omogenizăm dacă \nnu ne întoarcem la popor. \n                                                                                             40                                                                                          \n     \nAm  susținut  și  în  Parlamentul  din  Albania,  la  Adunarea \nParlamentară a Francofoniei, susțin și de aici – cum vă veți uita în \nochii  copiilor  dumneavoastră  sau  în  ochii  românilor  dacă  vom \nmodifica Constituția și vom omogeniza Constituția după Constituția \ndin Luxemburg... (Vociferări.) ...sub motiv de COVID și sub motiv de \npandemie? \nAm  numărat,  de  19  ori  s-a  vorbit  de  cuvântul  „control”. \nControlul  pandemiei,  nemijlocit,  controlul  oamenilor.  Nu  putem \ncontrola  pandemia  dacă  nu  putem  controla  mișcarea  oamenilor  în \nEuropa și în statul național. \nOameni buni, \nStimați colegi, \nMă adresez și românilor și dumneavoastră. \nSă vă ferească Dumnezeu de o revoltă populară! \nCum  le-am  spus  și  francezilor  din  Parlamentul  din  Albania, \nromânii nu sunt ca francezii, să iasă o lună, două, trei, o lună, 10 luni la \nproteste. Românii au ieșit 9 zile și Ceaușescu a dispărut. \nNoi avem o istorie de comunism. Știm că aceste restricții care ni \nse  impun  în  Parlamentul  național  vin  doar  să  îngrădească  drepturi  și \nlibertăți și nu măsuri ca să controlăm pandemia! \nNu putem să suspendăm drepturile noastre fundamentale conform \nConstituției și să modificăm Constituția fără să ne întoarcem la popor! \nDe  aceea,  vă  rog  pe  toți  să  conștientizați  că  pentru  orice \nmodificare a Constituției trebuie să fie direct întrebat și poporul român, și \noamenii care ne-au ales. \nVă mulțumesc. \n                                                                                             41                                                                                          \n     \nȘi sunt încrezător că dumneavoastră veți reflecta la ce am vorbit \nastăzi aici. \nPuteți să-i întrebați și pe colegii dumneavoastră care au fost în \nParlamentul din Albania, să vă confirme acest lucru. \nMulțumesc. (Aplauze.) \nDomnul Florin-Vasile Cîțu: \nMulțumim. \nVă  garantăm  că  orice  modificare  se  va  face  doar  prin \nreferendum, deci mergem la popor. \nGrupul parlamentar al UDMR, domnul Csoma Botond. \nDomnul Csoma Botond: \nOnorați invitați, \nDoamnelor și domnilor deputați, \nRomânia  a avut o experiență totalitară cruntă sub regimul \ncomunist, mai ales în „Epoca de Aur”, sub Ceaușescu. Iar dacă luăm \nîn considerare acest lucru cred că adoptarea Constituției în anul 1991 a \nfost  un  pas  foarte  important  pe  drumul  făuririi  unei  societăți \ndemocratice, după decenii lungi de totalitarism. \nSigur, acea Constituție, Constituția de la 1991, a reflectat atât \nmomentul  politic,  cât  și  majoritatea  parlamentară  existentă  sau \nmajoritatea din Adunarea Constituantă, dar a reflectat și acea euforie, \npentru că oamenii în sfârșit erau liberi și puteau să-și spună opinia \nliber în această țară și nu sosea  mașina neagră dimineața să-i ducă \nundeva. \nȘi cred că a fost un moment foarte important, din acest punct \n                                                                                             42                                                                                          \n     \nde vedere. \nS-a  mers  pe  ideea  unei  –  cred  eu  –  unei  republici \nsemiprezidențiale, care nu e similară nici cu Franța, nici cu Statele \nUnite. Sunt niște deosebiri importante.  \nÎn Statele Unite nu există premier.  \nÎn Franța, premierul este subordonat președintelui.  \nLa  noi,  premierul  nu  este  subordonat,  dar  președintele \ndesemnează candidatul la funcția de premier. \nȘi dacă ne uităm, în ultimii 15 ani a existat un conflict major \nîn sânul puterii executive, mai ales când vorbim politic de coabitare \nîntre președinte și premier. \nȘi cred că acest conflict permanent care a existat în puterea \nexecutivă nu a făcut cinste României. \nȘi,  din  acest  punct  de  vedere,  cred  că  avem  nevoie  de  o \nmodificare a Constituției. Să lămurim anumite chestiuni, nu numai în \nsânul puterii executive, putem vorbi și de Parlament. \nNoi  propunem  să  menținem  sistemul  bicameral,  dar  cu \natribuții  separate,  pentru  Senat  și  Camera  Deputaților,  și  ne  putem \ngândi  și  la  un  sistem  distinct  de  alegere  a  Senatului  și  a  Camerei \nDeputaților. \nSigur că prin Constituția de la 1991 s-a instituit și un sistem \nde checks and balances, acest mecanism de protecție și echilibru care \nîn  multe  cazuri  a  funcționat,  în  multe  cazuri  nu  a  funcționat.  De \nexemplu, când președintele României, în foarte multe cazuri, cred eu \nși  credem  noi,  de  la  UDMR,  indiferent  cine  a  fost  președintele \n                                                                                             43                                                                                          \n     \nRomâniei, și-a depășit atribuțiile constituționale, neavând o activitate \nde  mediere,  ci  având  o  activitate  eminamente  politică,  în  anumite \nmomente, în această țară. \nSigur, trebuie să aducem în discuție și statutul minorităților, \nstatutul minorităților din România. \nPoate ați citit și dumneavoastră că în anumite documente pe \ncare  România  le-a  adoptat,  atât  în  CSAT  sau  în  alte  instituții, \nminoritățile  naționale  de  multe  ori  reprezintă  un  factor  de  risc  la \nadresa securității naționale. \nCred că după 30 de ani a venit timpul ca să existe o relație de \nîncredere între statul român și  minoritățile naționale care trăiesc pe \nteritoriul statului român. Și, în această privință, s-ar impune, stimați \ncolegi,  ca  minoritățile  naționale  să  devină  factori  constitutivi  ai \nstatului român. Cred că după 30 de ani și în România se poate realiza \nacest lucru. \nDacă vorbim de modificarea Constituției, cred că o reașezare \nîn  sânul  puterii  executive  am  putea  realiza  și  prin  trecerea  la  o \nrepublică parlamentară. \nNu aș dori să intru în detaliu acum, ce înseamnă o republică \nparlamentară,  dar  vreau  să  vă  supun  atenției  următorul  aspect  -  în  \nUniunea  Europeană,  în  majoritatea  țărilor  membre,  există  republică \nparlamentară. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule deputat. \n                                                                                             44                                                                                          \n     \nDin  partea  Grupului  parlamentar  al  minorităților  naționale, \ndomnul deputat Cătălin-Zamfir Manea. \nDomnul Cătălin-Zamfir Manea: \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nStimate domnule președinte Constantinescu, \nDomnule președinte al Curții Constituționale, \nStimați reprezentanți ai Corpului diplomatic, \nDoamnelor și domnilor senatori și deputați, \nAstăzi România aniversează Ziua Constituției și împlinirea a \n30 de ani de la referendumul din 8 decembrie 1991, prin care a fost \naprobată Legea fundamentală, moment care a marcat opțiunea fermă a \nnațiunii române pentru un regim de guvernare democratic. \nPrin adoptarea Constituției României s-au pus bazele statului \nde drept și ale democrației constituționale. \nÎn anul 2003, Constituția a fost revizuită, construcția sa fiind \nconsolidată și adaptată la evoluțiile statului de drept, ale societății și la \nnoul context euroatlantic. Atunci, în anul 2003, noi, cei din Grupul \nparlamentar  al  minorităților  naționale,  am  fost  primii,  de  aici,  din \nParlament,  care  am  propus  o  serie  de  modificări  majore  ale \nConstituției,  precum:  regim  parlamentar;  Legea-cadru  pentru \nminorități, care, de altfel, este prevăzută în Constituția României la \ncategoria de legi organice și care, din păcate, nu a fost încă adoptată; \nlimitarea  ordonanțelor  de  urgență;  regândirea  organizării \n                                                                                             45                                                                                          \n     \nadministrativ-teritoriale;  organizarea  Senatului  ca  și  Cameră  a \nRegiunilor; echilibrarea puterilor în stat. \nDin  păcate,  propunerile  noastre  făcute  în  acel  an  au  fost \nrespinse de parlamentarii dumneavoastră de atunci. Menționez, au fost \nrespinse. \nDe  subliniat  este  faptul  că  în  prezent,  la  nivelul  Uniunii \nEuropene, din cele 27 de state, 17 dintre ele au regim parlamentar. \nAșadar,  marea  majoritate  a  statelor  membre  din  Uniunea \nEuropeană funcționează ca republici parlamentare. \nParlamentul  României  trebuie  să  aibă  mai  multă  putere \npentru că, stimați colegi, potrivit art. 61 din Constituție, Parlamentul \neste  organul  reprezentativ  suprem  al  națiunii  române  și  unica \nautoritate legiuitoare a țării. \nStimați colegi, \nConstituția României este consfințită prin voința suverană a \npoporului și reprezintă un set de principii și norme fundamentale care \nse adresează în egală măsură autorităților statului și cetățenilor săi. \nFuncționarea  instituțiilor  statului,  garantarea  drepturilor  și \nlibertăților individuale și derularea în ansamblu a întregii vieți a unei \nnațiuni își au originea în textele înscrise în Constituție. \nDe  aceea,  Constituția  României  poate  fi  cartea  sacră  a \nexistenței  noastre,  iar  aniversarea  ei  astăzi  constituie  o  adevărată \nsărbătoare. \nConstituția țării trebuie respectată, nu doar în litera, ci și în \nspiritul  ei,  destinatarii  săi  având  obligația,  nu  doar  morală,  ci  și \n                                                                                             46                                                                                          \n     \nconstituțională,  de  loialitate  constituțională  și  de  interpretare  a \nnormelor sale cu bună-credință. \nAplicarea principiului controlului constituționalității legilor a \ncondus  la  înființarea  Curții  Constituționale,  care,  așa  cum  s-a  mai \nprecizat de la această tribună, în cursul ședinței solemne, reprezintă \ngarantul supremației Constituției. \nSensul  existenței  Constituției  României  constă  în  apărarea \nvalorilor fundamentale înscrise în Legea fundamentală. \nDacă  nu  este  în  mod  activ  și  efectiv  apărată,  Constituția \nRomâniei riscă să fie redusă la un set de principii și norme de drept \nfrumoase,  nobile,  dar  invalide,  lipsite  de  orice  valoare  și  forță,  iar \natunci  când  Constituția  nu  este  respectată  sunt  puse  sub  semnul \nincertitudinii construcția democratică a statului și întreaga sa ordine de \ndrept. \nOrice popor, pentru a fi puternic, trebuie să-și iubească și să-\nși apere Constituția pentru că aceasta îi aparține și îl reprezintă. \nConstituția României conferă un sens comunității politice. \nNu  în  ultimul  rând,  Constituția  consfințește  garanția \ndezvoltării  normale  a  societății  noastre  împotriva  oricărei  forme  de \ntotalitarism, intoleranță, discriminare și populism. \nGrupul parlamentar al minorităților naționale se va implica în \nprocesul de revizuire a Constituției și, ca de fiecare dată, va propune și \nva susține măsuri care să consolideze democrația și care să contribuie \nla  apărarea  drepturilor  și  libertăților  fundamentale  ale  tuturor \ncetățenilor săi. \n                                                                                             47                                                                                          \n     \nSă nu uităm, stimați colegi, că minoritățile naționale au avut \nun rol extrem de important în construcția statului român. \nÎn încheiere, aș vrea să vă reamintesc că potrivit art. 4, care \nprevede, și nu „vorbește”, așa cum am mai auzit de la această tribună, \nRomânia este patria comună și indivizibilă a tuturor cetățenilor săi, \nfără deosebire de rasă, de naționalitate sau de apartenență etnică. \nLa mulți ani Constituției României! \nLa mulți ani, România! \nLa mulți ani tuturor cetățenilor acestei țări! \nMulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  deputaților  și  senatorilor  neafiliați,  doamna \nsenator Diana Iovanovici-Șoșoacă. \n                                                                                             48                                                                                          \n     \nDoamna Diana Iovanovici-Șoșoacă: \nMulțumesc. \nAm asistat aici, am  înțeles, la o ședință solemnă prin care \naniversăm Constituția României. \nN-am  auzit  pe  niciunul  dintre  noi spunând  la  mulți  ani  de \nSfântul Nicolae tuturor sărbătoriților de astăzi! La  mulți ani, popor \nromân, pentru Sfântul Nicolae! (Aplauze.) \nCei care nu aplaudați – probabil că vă trebuie o nuia pentru \nSfântul  Nicolae!  Pentru  că  suntem  aici  creștini  din  toate  timpurile! \nPentru că respectăm drepturile tuturor! \nAsistăm  astăzi  la  o  așa-zisă  aniversare  a  Constituției \nRomâniei,  că  nu  am  auzit  aici  decât  denigrări  ale  Constituției \nRomâniei și solicitări de schimbare. \nCum poți să aniversezi? E ca și când aniversezi 30 de ani de \ncăsătorie și anunți divorțul. \nAsta  ați  făcut  astăzi,  ați  pângărit  Constituția  României,  pe \ncare ar trebui să o cunoașteți cu toții! \nA existat un jurnalist în foaier, care, în urmă cu câteva luni – \nRafaelo Varga –, v-a întrebat pe cei mai mulți dintre dumneavoastră, \ndacă ați citit Constituția României? Cei mai mulți ați spus nu, nu am \navut timp. \nÎn schimb, vă aflați aici, în fabrica de legi a României, unde \nConstituția este Biblia românului. Mai presus de Constituție nu este \ndecât Dumnezeu și Biblia. Atât! \nDe 30 de ani încălcați pas cu pas Constituția României! \n                                                                                             49                                                                                          \n     \nÎn ultimii 2 ani, ați omorât-o! Ați adoptat Legea nr. 136/2020 \nși  Legea  nr.  55/2020,  care  încalcă  prevederile  art.  53  alin.  (2)  din \nConstituția României întrucât anulează efectiv existența drepturilor și \nlibertăților fundamentale. \nAstăzi, de Sfântul Nicolae și ziua acestei ședințe solemne, în \ncare văd că cea mai mare parte a Guvernului a plecat, mulți invitați au \nplecat,  domnul  președinte  nu  participă  pentru  că  nu  îi  place  să \nparticipe  la  astfel  de  evenimente,  cinste  domnului  Constantinescu, \nfostul  președinte,  că  a  venit!  Vine  tot  timpul.  Felicitări,  domnule \npreședinte! (Aplauze.) \nAșa se respectă poporul și Parlamentul! \nCinste tuturor care ați venit! \nCelorlalți, o nuia de la Sfântul Nicolae! \nTot  pe…  vă  spun  că  de  25  de  ani  lucrez  cu  Constituția \nRomâniei. \nPână și cel mai tânăr avocat, procuror, judecător, jurist știe \nConstituția României! \nAvând în vedere că nu o cunoașteți și o pângăriți chiar de \nziua ei, nu mă mai miră faptul că v-ați bătut joc de ea, mai ales în \nultimii 2 ani. \nAtâta  timp  cât  mai  există  câțiva  avocați,  și  juriști,  și \njudecători și procurori care își fac treaba în această țară, peste voința \ndumneavoastră, Constituția României mai are o șansă! \nDe 30 de ani - spuneți că o respectați? - n-ați respectat nimic! \n                                                                                             50                                                                                          \n     \nArt. 47 - traiul decent. Sunt peste 30% din români care trăiesc \nsub pragul sărăciei! 70% din români trăiesc în sărăcie! \nUnde,  cine  a  plătit  vreodată  pentru  încălcarea  Constituției \nRomâniei? \nConstituția  României,  stimați  domni  care  râdeți  și  vorbiți, \naici, în primele bănci! \nV-am urmărit pe toți! N-ați avut bunul-simț să vă ascultați \nniciodată în tăcere unii pe alții! Este chestiune de educație! Eu am stat \nși  v-am  ascultat,  indiferent  că  am  fost  sau  nu  de  acord  cu \ndumneavoastră, sunt cei 7 ani de acasă! \nNu  puteți,  în  ditai  Parlamentul  României,  Legislativul \nRomâniei, să vă comportați în felul acesta și să nu vă ascultați, să vă \nacordați măcar șansa de drept la liberă exprimare și la opinie! \nDar  nici  nu  putem  să  acceptăm  să  venim  la  aniversarea \nConstituției în care toți cereți schimbarea Constituției! Pentru că pe \naceastă Constituție ați jurat în acest mandat, nu să o schimbați, ci să o \nrespectați! \nNu este posibil ca această Constituție care v-a adus aici cu \ntoate drepturile pe care le aveți și obligațiile adiacente să fie încălcată \nde voi, să cereți să fie schimbată! De ce? În condițiile în care nici \nmăcar pe aceasta nu o respectați! \nDomnul Florin-Vasile Cîțu: \nMulțumim, doamnă senator. \nDoamna Diana Iovanovici-Șoșoacă: \n                                                                                             51                                                                                          \n     \nImediat, mai am… conchid acum. \nI-am  cerut  Sfântului  Nicolae  să-mi  dea  un  cadou  pentru \naniversarea Constituției României. Asta mi-a lăsat! Este o botniță prin \ncare… (Aplauze.) …Constituția, drepturile și libertățile fundamentale \nau fost anulate de către Parlament, de către Președinte și Guvern! \nȘi rog aici reprezentantul Curții Constituționale să aibă mai \nmult curaj, așa cum a avut în Decizia nr. 457/2020, pct. 68, în care au \nmenționat  că  starea  de  alertă  încalcă  statul  de  drept,  este  creată \nartificial  și  nu  există  fundament  constituțional  pentru  existența \nacesteia! \nTrăiască România liberă! \nTrăiască dreptul la liberă exprimare! \nJos botnița! (Aplauze.) \nDomnul Florin-Vasile Cîțu: \nMulțumim. \nDin  partea  Grupului  parlamentar  al  USR,  domnul  deputat \nMihai-Alexandru Badea. \nDomnul Mihai-Alexandru Badea: \nStimați membri ai Parlamentului, \nDistinși invitați, \nOnorată asistență, \nConstituția din 1991 este cea de-a șaptea lege fundamentală \npropriu-zisă a României, într-o istorie de 155 de ani, care a început în \n1866, sub domnitorul Carol I. \n                                                                                             52                                                                                          \n     \nÎn pofida criticilor care i-au fost aduse, unele bine întemeiate, \nactuala  Constituție  a  reprezentat  o  realizare  importantă,  având  în \nvedere contextul intern și internațional în care a fost adoptată. Într-o \nperioadă  în  care  alte  state  din  regiune  alegeau  să-și  revizuiască \nconstituțiile comuniste, statul român își elabora o lege fundamentală \ncu  totul  nouă,  dând  astfel  mesajul  a  ceea  ce  ar  fi  trebuit  să  fie \ndespărțirea completă de vechiul regim. \nÎn cei 30 de ani de existență s-au consumat nu mai puțin de 7 \ninițiative de revizuire, dintre care doar cea din 2003 a avut succes și \nne-a permis aderarea la NATO și Uniunea Europeană. \nCea de-a opta, cunoscută sub denumirea de „Fără penali în \nfuncții publice”, se află încă în desfășurare, după ce a primit votul \nunanim al Camerei Deputaților, anul trecut. \nChiar  dacă  n-a  existat  suficientă  voință  politică  pentru \norganizarea referendumului, odată cu alegerile parlamentare, continuu \nsă sper că Senatul va adopta acest proiect și că va alege un moment \nfavorabil care să permită întrunirea cvorumului necesar. Ar fi pentru \nprima dată când o constituție a României este revizuită la inițiativa \ncetățenilor români. \nSă nu ratăm șansa de a scrie această pagină de istorie! \nVă mulțumesc. (Aplauze.) \nDomnul Florin-Vasile Cîțu: \nMulțumim. \nTot din partea Grupului parlamentar al USR, domnul deputat \nAndrei-Răzvan Lupu. \n                                                                                             53                                                                                          \n     \nDomnul Andrei-Răzvan Lupu: \nDomnule președinte al Senatului, \nDomnule președinte al Camerei Deputaților, \nDomnule președinte al Curții Constituționale a României, \nStimați membri ai Corpului diplomatic, \nStimați reprezentanți ai cultelor religioase, \nDoamnelor și domnilor parlamentari, \nSuntem  aici  pentru  a  marca  un  moment  special  din  istoria \nnoastră, adoptarea Constituției în 1991, și îmi pare rău că unii dintre \ncolegii noștri au uitat acest lucru. \nPentru  mine,  a  vorbi  despre  Constituția  României  are  o \nsemnificație specială pentru că, pe de o parte, acest act vital pentru \ndemocrația noastră are o vârstă care o depășește pe a mea. \nPe de altă parte, ca absolvent de drept și cadru didactic în \ndomeniul  dreptului  constituțional,  este  o  onoare  să  pot  discuta, \ndezbate  și  construi  o  carieră  aici,  alături  de  dumneavoastră,  în \nParlamentul  României,  care  Parlament  își  trage  seva  și  relevanța \ninstituțională din chiar Constituția României. \nSunt deputat al USR și spun asta pentru că probabil această \netichetă înseamnă astăzi că ne găsim în dezacord politic cu majoritatea \nparlamentară. E un dezacord generațional și un dezacord de viziune \npolitică asupra viitorului nostru comun. \nDar  în  ciuda  acestor  disonanțe  și  în  ciuda  acestor  viziuni \ncontradictorii, precum și ca persoană care a susținut nevoia de a aduce \n                                                                                             54                                                                                          \n     \nschimbări  majore  actualei  Constituții,  aș  vrea  să  punctez  partea \nmeritorie a actualei Legi fundamentale. \nSe vede foarte clar din textul Constituției actuale teama de \ndictatură a celor care au redactat-o. Și este de înțeles că la începutul \nanilor '90 cei care au redactat-o erau încă plini de amintirile perioadei \ncomuniste. Cred că această teamă a reușit să creeze mai mult echilibru \nîntre puterile statului, care ne-a salvat de dorința unor oameni politici \nde a câștiga mai multă putere decât ar fi trebuit. \nPrecauțiile  părinților  actualei  Constituții  au  favorizat  poate \nunele blocaje instituționale, dar, slavă Domnului, ne-au salvat astăzi \nde a fi alături de unele state iliberale, cum sunt cazuri în estul Europei. \nDar  cum  timpul  lucrează  neîndurător,  trebuie  să  vedem  și \nnevoia de schimbare. \nExistă puncte importante în care trebuie să clarificăm starea \nactuală. Și aș enumera doar câteva: \n- Reforma Curții Constituționale; \n- Reducerea numărului de parlamentari și a modului în care \nlucrează Parlamentul; \n-  Clarificarea  raportului  dintre  legislația  europeană  și  cea \nnațională, inclusiv Constituția; \n-  Și,  bineînțeles,  introducerea  Proiectului  „Fără  penali  în \nfuncții publice” în corpul Constituției. \nMai  sunt  și  altele,  desigur,  dar  cred  în  înțelepciunea  celor \ncare  vor  face  parte  din  structura  parlamentară  ce  se  va  ocupa  de \nrevizuirea Constituției. \n                                                                                             55                                                                                          \n     \nNoi, Grupul USR, suntem pregătiți pentru această provocare \npe care orice om politic ar trebui să o trateze cu maximă preocupare. \nEste  un  moment  important  din  istoria  statului  român,  a \ninstituțiilor sale și, mai presus de orice, a cetățenilor țării. \nSper că dincolo de ceea ce ne separă generațional sau politic, \nsă putem lucra împreună pentru un scop care transcende partidele și \ngenerațiile din care facem parte. \nAvem nevoie, după 30 de ani de la adoptare și după 18 ani de \nla singura sa revizuire, de o constituție reformată. \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nȘi, din partea Grupului parlamentar al PNL, domnul deputat \nIoan Cupșa. \nDomnul Ioan Cupșa: \nDomnilor președinți ai Camerelor Parlamentului, \nOnorați invitați, \nDomnule președinte Emil Constantinescu, \nDoamnelor și domnilor, \nSe  împlinesc  în  aceste  zile  30  de  ani  de  la  adoptarea \nConstituției din anul 1991, un act politic de o importanță covârșitoare \npentru  noi.  Un  act  care  a  însemnat  ruperea  definitivă  de  regimul \npolitic stabilit în anul 1945 în România. Ruperea de organizarea de \n                                                                                             56                                                                                          \n     \nstat care, prin relațiile sociale impuse, ne-a chinuit, ne-a nefericit pe \nnoi, românii. \nÎnainte de a continua însă, dați-mi voie să citez din spusele \nmarelui filosof idealist, Hegel – „Fiecare țară are Constituția care i se \npotrivește”. \nConstituția din anul 1991 este opera Comisiei constituționale, \nprecum  și  a  unui  Parlament  transformat  în  Adunare  Constituantă. \nParlamentari sprijiniți de experți în drept constituțional au reușit să \nadopte  Legea  fundamentală.  Merită  respectul  nostru  pentru  acest \nlucru. \nDemersul lor este unul criticabil, este imperfect, dar să nu \nuităm că această constituție, Constituția din anul 1991, ne-a fost nouă \nutilă. \nA  devenit  o  obișnuință  să  identificăm  Constituția  folosind \nexpresia  „lege  fundamentală  a  unui  stat”.  Statul  și  Constituția  se \ncondiționează reciproc. \nDin punct de vedere istoric, în statul român, să nu uităm, în \nmai puțin de 70 de ani am avut parte de 6 constituții – 1923, 1938, \n1948, 1952, 1965, 1991 -, precum și o revizuire, ulterior, în anul 2003. \nO fi bine? \nPermiteți-mi, în ceea ce privește aprecierea constituțiilor pe \ncare noi în epoca modernă a statului le-am avut, să citez din cel care \neste de neuitat, Petre Țuțea, care, cu stilul său inconfundabil, afirma: \n„Constituția liberală din 1923 nu e o operă, e o capodoperă. Un rege \n                                                                                             57                                                                                          \n     \nputernic, înfășurat într-un stat al normelor liberale: separația puterilor \nși libertăți câte dorește nea Niță (...)”. \nSuntem datori să respectăm Constituția în spiritul ei. De ce în \nspiritul ei? Pentru că deseori – și aici aveți cu toții această experiență – \nnormele pe care le punem noi în pagină sunt departe de perfecțiunea \nlimbajului juridic de care ar trebui să dea dovadă. \nSpiritul Constituției - principii, idei, elemente de bază care \nsunt necesare, pe care întreaga noastră viață socială se construiește, \nașadar, aceste principii trebuie înțelese și trebuie însușite. \nSunt dator să spun astăzi – interpretarea și aplicarea normelor \nconstituționale  de  către  reprezentanții  puterilor  în  stat,  de  către \nreprezentanții instituțiilor de rang constituțional au avut suficient de \nmulte sincope în ultimii ani. \nPe  de  o  parte,  au  existat  prea  multe  conflicte  juridice  de \nnatură constituțională. Poate nu din cauza imperfecțiunii legii, cât mai \nmult din cauza abuzului prin care cei care vremelnic au fost sau sunt \nputere în stat au înțeles să aplice normele constituționale. \nSă nu uităm, am adoptat prea multe acte normative care nu \nrespectă rigoarea constituțională. \nPe  de  altă  parte,  deciziile  pe  care  le-a  pronunțat  Curtea \nConstituțională a României sunt contradictorii deseori. Contradictorii \nîntr-o  perioadă  relativ  scurtă  de  timp.  Ceea  ce  înseamnă  că \nfuncționează  imperfect  Curtea  Constituțională  a  României,  garantul \nsupremației Constituției. \n                                                                                             58                                                                                          \n     \nExpresia  „este  constituțional  dacă...”,  care  se  regăsește  în \nprea  multe  decizii  ale  Curții  Constituționale,  a  transformat  uneori \nCurtea Constituțională a României într-un legiuitor ad-hoc. \nConstituția este imperfectă, imperfecte sunt legile pe care noi \nle adoptăm, este un fapt. \nMorbul perimării există cuprins în fiecare lege pe care noi am \nadoptat-o. De fiecare dată trebuie să adaptăm legile, modificându-le, \nașa cum și Constituția se impune probabil să o modificăm. Pentru că \nsituația economică, socială, politică, atât internă, cât și internațională, \nse modifică în timp ce noi vorbim. \nConstituția este fundament al întregului sistem de drept. Este \ncheie de boltă a organizării și funcționării statului nostru. \nConstituția este legea scrisă cu majuscule. Lege care are drept \nscop  ultim  apărarea  demnității  omului,  apărarea  drepturilor, \nlibertăților  fundamentale  și,  atenție,  stabilirea  obligațiilor  esențiale. \nToate acestea împreună ne definesc pe noi ca oameni. \nConstituția este mijloc, și nu scop în sine. \nCeea ce trebuie cu adevărat să ne  preocupe este ca  pentru \nviitor Constituția să fie fundamentul dezvoltării națiunii noastre. Să fie \nfundamentul mai binelui viitor al fiecăruia dintre noi. \nSă  ne  dea  Dumnezeu  înțelepciunea  să  identificăm  valorile \nfundamentale! Acele valori care ne permit nu doar să supraviețuim ca \noameni,  ca  cetățeni  ai  României,  ci  care  ne  ajută  să  trăim  demn.  \nCele care ne ajută să ne găsim fericirea. Să le protejăm și să construim \nfolosindu-ne de ele Legea fundamentală. \n                                                                                             59                                                                                          \n     \nConstituția este o lucrare pentru prezent, dar în mod special \nConstituția  este  o  lucrare  pentru  viitor.  Constituția  trebuie  să  fie  o \nprivire aruncată în viitor. În viitorul națiunii noastre. \nDar pentru ca toate acestea să devină realitate trebuie să luăm \naminte că nu avem nevoie de nimic altceva decât de un proiect de țară. \nNu  avem  nevoie  de  o  abstracțiune,  nu  avem  nevoie  de  o  operă \nformală, avem nevoie de Constituția noastră. \nȘi dați-mi voie, la sfârșit, să citez dintr-un înțelept care acum \nmai bine de 200 de ani înțelegea acest lucru și încerca să ne învețe și \npe noi. \nJoseph de Maistre ne spunea - „O constituție care este făcută \npentru  toate  națiunile  nu  este  făcută  pentru  niciuna,  e  o  pură \nabstracțiune, e o operă școlărească făcută pentru a exersa spiritul (...)”. \nLa mulți ani, România! \nO zi bună, români! \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nVă mulțumesc, stimați colegi, pentru participare. \nPermiteți  să  declar  închisă  ședința  solemnă  comună  a \nSenatului și Camerei Deputaților. \nVă mulțumesc. \n \nȘedința s-a încheiat la ora 14.46. \n \n "
    },
    "14": {
        "start_text": "Domnul Florin-Vasile Cîțu:",
        "start_index": -1,
        "end_text": "Domnul George-Nicolae Simion  :",
        "end_index": -1,
        "text": "                                                                 1                                                                                          \n     \n06 decembrie 2021 – ședință comună \n \n \nS U M A R \n \n1.  Alocuțiuni dedicate aniversării a 30 de ani de  2. \nla adoptarea Constituției în vigoare de către Adunarea \nConstituantă. \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n                        S T E N O G R A M A \nședinței solemne comune a Camerei Deputaților și Senatului  \ndin data de 6 decembrie 2021 \n \n \nȘedința a început la ora 13.03. \nLucrările ședinței au fost conduse de domnul senator Florin-\nVasile Cîțu, președintele Senatului, asistat de domnul senator Sorin \nLavric,  secretar  al  Senatului,  și  de  doamna  deputat  Alexandra \nPresură, secretar al Camerei Deputaților.  \nDin  prezidiu  a  făcut  parte  și  domnul  deputat  Ion-Marcel \nCiolacu, președintele Camerei Deputaților. \nDomnul Florin-Vasile Cîțu: \nBună ziua! \nStimați colegi,  \nHaideți să începem ședința! \nAstăzi avem ședința solemnă a... \nSe așază oamenii...? \nStimați colegi,  \nVă rog să vă așezați, să începem ședința! \nAstăzi avem ședința solemnă comună a Senatului și Camerei \nDeputaților  dedicată  aniversării  a  30  de  ani  de  la  adoptarea \nConstituției în vigoare de către Adunarea Constituantă. \n                                                                                             3                                                                                          \n     \nDomnule președinte al Camerei Deputaților,  \nDomnule prim-ministru, \nDomnilor foști președinți ai României,  \nDoamnelor și domnilor miniștri, \nDomnule președinte al Curții Constituționale,  \nStimați membri ai Corpului diplomatic, \nPreafericirea Voastră,  \nÎnaltpreasfinția Voastră, \nDoamnelor și domnilor deputați, \nStimați invitați,  \nOnorată asistență, \nVă  rog  să-mi  permiteți  să  declar  deschisă  ședința  solemnă \ncomună dedicată aniversării a 30 de ani de la adoptarea Constituției în \nvigoare de către Adunarea Constituantă.  \nVă invit să ascultăm Imnul național al României. \n(Se intonează Imnul național „Deșteaptă-te, române!”.) \nDomnul Ion-Marcel Ciolacu:  \nInvit la tribună pe domnul Florin Cîțu, președintele Senatului \nRomâniei. \nDomnul Florin-Vasile Cîțu: \nBună ziua! \nDoamnelor și domnilor parlamentari, \nStimați invitați,  \nDistinsă asistență, \n                                                                                             4                                                                                          \n     \nSe împlinesc trei decenii de la intrarea în vigoare, în urma \naprobării  prin  referendumul  național  din  decembrie  1991,  a \nConstituției României. Atunci, din punct de vedere constituțional, ne-\nam despărțit de o epocă sumbră a istoriei țării noastre, în care regimul \ncomunist totalitar a încălcat sistematic cele mai elementare drepturi \nale  românilor.  Reacția  poporului  nostru  a  fost  reprezentată  de \nevenimentele care s-au desfășurat în perioada 16-22 decembrie 1989, \ncare au început la Timișoara, și pe care eu vreau să le amintesc în mod \nspecial,  pentru  că  am  această  datorie.  A  fost  deschisă  calea  către \ndemocratizarea României și către statul de drept. Am înaintat greu, dar \npe o traiectorie ireversibilă, pe care românii au dovedit că sunt gata să \no apere prin vot, dar și prin proteste democratice. \nStimați colegi, \nPentru mine este o mare onoare să reprezint astăzi Partidul \nNațional  Liberal  la  o  dezbatere  care  nu  poate  ocoli  tradiția \ndemocratică a acestei țări. Ideea unei guvernări democratice face parte \ndin gena PNL. Constituția din 1866 a purtat amprenta gândirii politice \nliberale,  apoi,  după  fondarea  PNL,  reforme  democratice  esențiale, \nprecum lărgirea dreptului de vot, au fost inițiate de partidul nostru. \nÎn  perioada  interbelică  Constituția  din  1923,  promovată  de \nPNL, a dus mai departe tradiția constituțională românească. Revenit \npe scena politică, după ce a fost înregistrat ca partid politic, în ianuarie \n1990,  PNL  a  avut  permanent  pe  agenda  sa  instaurarea  unui  regim \ndemocratic  autentic  în  România,  și  nu  a  unui  model  ipotetic  de \ndemocrație originală. \n                                                                                             5                                                                                          \n     \nProbabil că în acești 30 de ani nici PNL nu s-a comportat fără \ngreșeală,  dar  am  fost  mereu  partidul  dedicat  sută  la  sută  integrării \neuropene și euroatlantice a României, protejării valorilor statului de \ndrept și dezvoltării unei societăți democratice. \nDoamnelor și domnilor,  \nAcesta nu este un moment de sărbătoare, ci unul de bilanț \npentru Constituție și pentru tot ce înseamnă organizarea instituțională \na  statului  român.  Reformele  sunt  inevitabile,  pentru  că  asta  doresc \ncetățenii.  În  timp,  cu  profesionalism,  fără  patimă  politică  și  interes \nascuns, va trebui să modernizăm structurile sale,  modul în care ele \nfuncționează și cum  îl servesc pe  cetățean. Normele  constituționale \nvor trebui ajustate la realitatea pe care o trăim. \nSalut  faptul  că  în  Programul  de  guvernare  al  actualului \nGuvern  este  avută  în  vedere  eventualitatea  ca,  în  cazul  în  care  va \napărea  un  moment  constituțional  autentic,  Executivul  să  susțină  o \nreformă,  în  sensul  apropierii  între  stat  și  cetățean  și  al  creșterii \ngradului  de  protecție  al  drepturilor  și  libertăților,  în  acord  cu \njurisprudența CEDO. \nDe  asemenea,  Coaliția  de  guvernare  susține  ca  inițiativa \ncetățenească de revizuire a Constituției, înregistrată la Parlament în \nmai 2019 și aflată în prezent la vot final la Senat, să-și găsească cea \nmai bună formă de transparență la nivel normativ, atunci când situația \npandemică va permite acest lucru.  \nÎn același timp, trebuie să fim foarte atenți la marile opțiuni \npe care cetățenii români le-au exprimat și continuă să le exprime în \n                                                                                             6                                                                                          \n     \nultimele trei decenii. PNL are o agendă liberală de măsuri necesar a fi \navute în vedere la o eventuală revizuire a Constituției. De 30 de ani \nexistă  un  aspect  care  a  rămas  netranșat  așa  cum  ar  fi  trebuit  - \nproprietatea  privată.  O  măsura  pe  care  trebuie  să  o  abordăm  este \nreducerea la 16 ani a vârstei la care se va putea vota, așa cum este \ntendința în multe țări europene. Multe alte subiecte trebuie abordate cu \nmaturitate. \nReforma administrativă este un subiect care trebuie să stea în \natenția  Parlamentului.  Ultimii  ani  au  adus  pe  tapet  și  numeroase \nconflicte juridice de natură constituțională, iar normele constituționale \npot  fi  clarificate.  Problema  traseismului  politic  al  parlamentarilor  a \nrămas  deschisă  de  atât  de  mulți  ani,  deși  în  fiecare  legislatură  ea \ninfluențează aritmetica parlamentară. Și nu trebuie să uităm că există o \nrestanță în ceea ce privește implementarea în Constituție a rezultatelor \nreferendumului din 2019 pe tema justiției.  \nNu cred că numai Parlamentul sau numai partidele pot aborda \nun proces de reflecție cu privire la o eventuală revizuire a Constituției. \nRolul societății civile va fi fundamental.  \nReferitor acum la modul cum va arăta revizuirea viitoare vă \npot spune de pe acum un lucru: îmi doresc să fie cel puțin la fel de \nliberală cum au fost constituțiile din 1866 și 1923, ba chiar să aibă o \ndoză și mai mare de liberalism. \nLa mulți ani, români! \nLa mulți ani, România! \nMulțumesc. (Aplauze.) \n                                                                                             7                                                                                          \n     \n(Revine la prezidiu.) \nInvit  la  tribună  pe  Excelența  Sa,  domnul  Marcel  Ciolacu, \npreședintele Camerei Deputaților. (Aplauze.) \nDomnul Ion-Marcel Ciolacu: \nCred că nu este nici prima oară și nu va fi nici ultima oară \ncând am să spun că eu nu susțin vaccinarea obligatorie (Aplauze.), dar \nam dreptul în primul rând la viață. Fiecare decide dacă e bine să se \nvaccineze sau nu. \nVă rog frumos, doamnă colegă, să purtați mască sau să mă \nprotejați, să nu mă îmbolnăviți. (Aplauze.)  \nDreptul  meu  la  viața  și  dreptul  oricărui  român  nu  se \nnegociază, doamnă! \nDoamna Rodica Boancă (din sală): \nUnde scrie că masca te apără, te protejează?! \nDomnul Ion-Marcel Ciolacu:  \nDomnule președinte al Senatului,  \nDomnule prim-ministru,  \nDomnule președinte Constantinescu,  \nDomnule președinte al Curții Constituționale a României, \nDoamnelor și domnilor deputați și senatori, \nDoamnelor și domnilor miniștri, \nStimați  membri  ai  Comisiei  pentru  redactarea  proiectului \nConstituției României, \nStimați membri ai Corpului diplomatic, \n                                                                                             8                                                                                          \n     \nConstituția  e  cartea  de  vizită  a  unei  democrații.  Așa  cum \nfacem  o  ecografie  pentru  a  vedea  corpul  uman,  la  fel,  Legea \nfundamentală trebuie să fie expresia unei societăți. \nÎn  pofida  transformărilor  profunde  din  ultimii  32  de  ani, \nRomânia încă are o tradiție democratică fragilă. Mai avem mult de \nmuncă până să ajungem la practici democratice stabile și să ne găsim \nacea vocație democratică autentică, în sensul culturilor occidentale. \nDin  această  perspectivă,  efortul  făcut  acum  30  de  ani  de \npărinții fondatori ai Constituției din 1991 a fost imens. Textul noii \nConstituții trebuia să producă, în primul rând, o schimbare radicală de \nmentalitate la nivelul societății, prin despărțirea definitivă de trecutul \ncomunist. \nTextul lor trebuia să găsească soluțiile potrivite și echilibrate \npentru o societate care avea nevoie de un nou set de valori comune, \ndar în care să se regăsească și care să creeze solidaritate. \nAș dori ca astăzi, în mod special, să le mulțumesc celor care \nacum 30 de ani au pus umărul la reclădirea României pe baze noi, \nsănătoase și democratice. (Aplauze.) Câțiva dintre cei de atunci sunt \nastăzi alături de noi. Lor vreau să le transmitem atât recunoștința mea, \ncât și a colegilor mei din Parlament, pentru tot ce au făcut cu bună-\ncredință, competență și dragoste pentru România! \nDoamnelor și domnilor, \nAstăzi este un  moment aniversar. Dar e cel mai bun prilej \npentru a spune că avem nevoie de o Constituție care să reflecte un \nmodel de stat conform cu nevoile societății actuale. \n                                                                                             9                                                                                          \n     \nTrebuie să avem curajul să vorbim deschis despre necesitatea \nunei reforme constituționale, care să facă din Legea fundamentală un \ninstrument de modernizare a țării. \nTrebuie  să  vorbim  despre  acest  lucru,  fără  teamă  și  fără \ncomplexe. Toate sistemele democratice, cu excepția Statelor Unite, au \nfăcut-o  atunci  când  a  fost  nevoie.  Unele  state  au  apelat  chiar  la \nrevizuirea totală, așa cum a făcut Finlanda în anul 2000 sau Elveția în \nanul 1999. Altele, au apelat la o modificare parțială. Belgia chiar de 20 \nde ori în ultimii 20 de ani. \nEste adevărat, și în România s-a încercat de mai multe ori \nacest lucru. Cu excepția anului 2003, toate încercările de modificare a \nConstituției au eșuat. Acest lucru s-a întâmplat pentru că cei care le-au \ninițiat nu au înțeles că o revizuire a Constituției trebuie să satisfacă \nnevoile  cetățenilor,  și  nu  poftele  politicienilor,  fie  că  sunt \nparlamentari, premieri sau șefi de stat. \nReforma  constituțională  nu  mai  trebuie  să  fie  un  proiect \npersonal  al  politicienilor.  Această  dezbatere  trebuie  mutată  în \nsocietate, pentru că cetățenii trebuie să fie implicați efectiv în acest \nproces. Toate modificările trebuie înțelese și acceptate de români. \nDe aceea, consider absolut necesar un acord larg la nivelul \nîntregii clase politice, dar și la nivelul mediului academic, al corpului \nde  experți  și  al  societății  civile.  Contribuția  tuturor  este  esențială \npentru reușita unui demers atât de complex! \nStimați colegi, \n                                                                                             10                                                                                          \n     \nAu  trecut  18  ani  de  la  ultima  revizuire  a  Constituției \nRomâniei. În această perioadă am văzut cum Legea fundamentală a \nfost folosită fie ca bâtă, fie ca scut de către unii politicieni, în funcție \nde interesele politice de moment. \nDe  multe  ori,  diferiți  actori  politici  și-au  forțat  atribuțiile \nconstituționale. S-a ajuns în momente de criză politică, în care actuala \nConstituție nu a putut oferi soluții destul de clare pentru depășirea lor. \nDe  aceea,  trebuie  să  ne  punem  întrebarea:  cum  dorim  să \nreformăm Constituția? Care sunt acele direcții și principii care să aibă \nun caracter eficient în plan normativ? \nLa  nivel  general,  cred  că  Legea  fundamentală  trebuie  să \nîntărească instituțiile, astfel încât să avem un stat capabil să garanteze \ndrepturile  și  libertățile  cetățenilor.  Oamenii  trebuie  să  se  simtă \nprotejați cu adevărat de către stat. \nÎn al doilea rând, consider că un sistem de guvernare eficient \neste acela care generează un control reciproc între puterile statului și \nnu  permite  niciunui  actor  instituțional  să  concentreze  puterea  în \nmâinile sale. \nDin  păcate,  acest  principiu  fundamental  nu  și-a  găsit \nîntotdeauna și aplicarea în practică. În România, am asistat de multe \nori la un proces de personalizare a puterii. Cei care au ajuns să ocupe \ndiverse funcții în stat au modelat instituția, conform propriilor dorințe \nși interese. În final, această forțare a dus la o perturbare a echilibrului \nîntre puterile statului și la conflict. \n                                                                                             11                                                                                          \n     \nDin  această  perspectivă,  o  clarificare  a  atribuțiilor \npreședintelui  cred  că  se  impune.  Trebuie  să  ne  gândim  dacă  e \nmomentul să depășim angoasa dictaturii comuniste în ceea ce privește \nstatutul și rolul președintelui. \nAcum trei decenii a fost stabilit un sistem echilibrat prin care \ncetățenii  să  își  aleagă  direct  președintele,  însă  puterile  sale  au  fost \nlimitate ca să nu devină un dictator. \nTrebuie  ca  cei  care  vor  lucra  la  reforma  Constituției  să  se \npronunțe dacă acest sistem, în care președintele este o struțo-cămilă, \nîntre un președinte francez, de exemplu, și un monarh spaniol, mai \npoate funcționa în România. \nRolul președintelui a fost gândit ca un producător de consens. \nDin păcate, a sfârșit de multe ori în a fi un producător de tensiune în \nsocietate.  Nu  de  puține  ori  am  văzut  cum  președintele  și-a  depășit \nrolul  de  mediator  și  a  intervenit  brutal  peste  celelalte  puteri \nconstituționale. \nDe altfel, relațiile dintre președinte și premier au balansat în \nultimii 30 de ani între conflict și obediență. Am văzut că atunci când \nmajoritatea parlamentară a fost favorabilă președintelui, acesta a ajuns \nșeful  de  facto  al  Guvernului.  Premierul  a  devenit  o  marionetă.  În \ncealaltă extremă, a coabitării, președintele a fost mai degrabă izolat de \ncătre prim-ministru, care a preluat toată puterea executivă. Aceasta nu \neste normalitatea! \nApoi, în plan parlamentar, mi-aș dori, de exemplu, să existe \nun  anumit  interes  pentru  reglementarea  moțiunii  constructive  de \n                                                                                             12                                                                                          \n     \ncenzură,  pe  model  german.  În  România,  partidele  politice  au \ntransformat  moțiunile  de  cenzură  într-un  instrument  de  imagine  și \nprilej de atacuri politice la adresa adversarilor. \nDe aceea, eu cred că moțiunea de cenzură trebuie să fie clară \nși nu numai pentru retragerea încrederii, ci și pentru acordarea ei unei \nalte persoane, care să-și asume de la bun început acest rol. \nDemiterea  premierului  trebuie  să  conducă  automat  la \ndesemnarea unui alt prim-ministru. Nu am fi stat acum două luni fără \nGuvern, dacă am fi avut acest instrument în Constituție. \nÎn plan guvernamental, cred că viitoarea Constituție trebuie \nsă găsească mecanisme mult mai clare de limitare a practicii excesive \na ordonanțelor de urgență. Parlamentul nu este o anexă a Guvernului \nRomâniei, ci un partener instituțional. S-a folosit prea mult pretextul \nurgenței,  astfel  încât  practica  ordonanțelor  a  devenit  o  modalitate \ncurentă de legiferare. Lucrurile nu mai pot continua așa! \nÎn general, este nevoie de o clarificare a atribuțiilor fiecărei \nputeri  în  parte.  Și  sunt  convins  că  experții  vor  găsi  cele  mai  bune \nsoluții  astfel  încât  să  nu  devenim  victimele  unui  experiment \nconstituțional! \nDoamnelor și domnilor, \nTrebuie să ne gândim serios dacă ne aflăm în acel „moment \nconstituțional”.  Am  ratat  acest  moment  după  integrarea  în  Uniunea \nEuropeană și în NATO. Am ratat în 2011, am ratat și în 2013, când \nam avut o largă majoritate parlamentară. \n                                                                                             13                                                                                          \n     \nNu avem scuze dacă vom rata din nou! După 30 de ani, nu \nmai putem să punem doar niște proptele. Ele nu rezolvă nimic! Nu \naduc dezvoltare, continuitate și stabilitate! \nSocietatea  așteaptă  o  Constituție  modernă,  care  să  reflecte \nrealitatea,  dar  care  să  conducă  la  dezvoltare  și  să  ofere  soluții \ninovative la provocările viitorului. \nTrebuie să facem o reformă constituțională serioasă. Și avem \nnevoie de fiecare român pentru a reuși acest lucru!  \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule președinte. \nInvit acum la tribună pe Excelența Sa, domnul Nicolae-Ionel \nCiucă, prim-ministrul României. \nDomnul Nicolae-Ionel Ciucă (prim-ministrul României): \nDomnule președinte al Senatului, \nDomnule președinte al Camerei Deputaților, \nStimate domnule președinte al Curții Constituționale, \nDomnule președinte Constantinescu, \nStimate doamne și stimați domni parlamentari, \nStimați colegi miniștri,  \nDoamnelor și domnilor ambasadori,  \nBună ziua! \nSunt deosebit de onorat să particip astăzi la această ședință \nsolemnă,  prin  care  marcăm  30  de  ani  de  la  adoptarea  Constituției \n                                                                                             14                                                                                          \n     \nRomâniei,  act  juridic  și  politic  fundamental  al  statului,  garant  al \nlibertăților democratice ale cetățeanului. \nLa  referendumul  național  desfășurat  pe  8  decembrie  1991, \nromânii s-au pronunțat pentru democrație, libertate și stat de drept, \npentru o societate în care demnitatea omului, drepturile și libertățile \ncetățenilor, dreptatea și pluralismul politic, supremația legii și statul \nde drept să fie valori supreme, garantate de stat. \nPrima  și  singura  Constituție  adoptată  după  căderea \ncomunismului,  actuala  Constituție  a  României,  reprezintă  piatra  de \ntemelie a societății noastre democratice, fiind inspirată și legitimată de \nidealurile Revoluției din Decembrie 1989, de sacrificiul și jertfa celor \ncare  și-au  pierdut  viața  sau  au  fost  răniți  în  acele  zile.  Această \nConstituție  este  cea  de-a  doua  cea  mai  longevivă  Constituție  a \nRomâniei, după cea din 1866. \nAcum,  la  trei  decenii  de  la  adoptare  și  după  revizuirea \nnecesară aderării la Uniunea Europeană, în anul 2003, consider că este \nnecesară în continuare reformarea statului și a administrației publice \npentru  a  pune  în  centrul  preocupărilor  cetățeanul,  pentru  a  crește \neficiența  și  calitatea  serviciilor  publice  oferite  contribuabililor  și \npentru a crește responsabilitatea deținătorilor funcțiilor publice. \nPandemia COVID-19 a arătat încă o dată cât de importantă \neste asigurarea echilibrului dintre libertățile democratice și dreptul la \nviață, pe care statul trebuie să-l asigure tuturor, inclusiv prin servicii \nmedicale de care toți cetățenii români trebuie să beneficieze în mod \negal. Starea de alertă este, alături de limitările legale și legitime ale \n                                                                                             15                                                                                          \n     \nlibertăților cetățenilor pe o perioadă restrânsă, la fel de importantă ca \nși  nevoia  de  prezervare  a  drepturilor  și  libertăților  care  dau  esența \nstatului  democratic.  Nevoia  acestui  echilibru  este  evidentă,  astăzi, \ncând traversăm o perioadă de criză sanitară în care sunt necesare unele \nreglementări pentru combaterea COVID-19. Trebuie să traversăm cu \nbine,  împreună,  această  perioadă  și  voi  lua  toate  măsurile  necesare \npentru  a  trece  țara  prin  această  criză,  cu  sprijinul  experților  și  al \npersonalului de specialitate, al instituțiilor statului, în colaborare cu \npartenerii europeni și internaționali, dar mai ales cu sprijinul tuturor \ncetățenilor României. \nExcelențele Voastre, \nDistinși invitați, \nAșa  cum  am  subliniat  de  la  această  tribună  și  cu  prilejul \nacordării votului de învestitură, în centrul preocupărilor Guvernului se \naflă cetățeanul  român și binele comun. Alături de toți  miniștrii din \nacest Guvern ne angajăm să facem tot ce depinde de noi pentru ca \nsituația  economică,  socială  și  sanitară  a  românilor  să  se \nîmbunătățească. \nOamenii au așteptări legitime de la noi: să cultivăm respectul \nfață  de  lege,  să  apărăm  adevărul,  dreptatea,  unitatea  socială  și \nsolidaritatea. Lucrăm pentru cetățeni, luând la timp, cu bună-credință \nși  nepărtinitor,  decizii  care  să  ducă  la  o  viață  în  siguranță,  la \ndezvoltare, la respectarea demnității fiecăruia și la o viață mai bună. \nObiectivul nostru este ca prin măsurile pe care le vom implementa să \nasigurăm dezvoltarea și prosperitatea țării noastre. \n                                                                                             16                                                                                          \n     \nValorile și libertățile constituționale există în fiecare dintre \nnoi, ne unesc, ne fac mai puternici ca națiune, iar idealurile comune \nreprezintă liantul între cetățeni și instituțiile statului. \nDe aceea, vă cer sprijinul, atât dumneavoastră, dar și tuturor \ncetățenilor,  pentru  a  construi  o  țară  mai  puternică  și  prosperă, \naducându-i  pe  oameni  împreună  în  jurul  unui  obiectiv  comun: \ndezvoltarea și bunăstarea României și a românilor. \nÎn calitate de cetățean român și de prim-ministru al României, \nvoi  milita  întotdeauna  pentru  respectarea  literei  și  spiritului \nConstituției și pentru domnia legii. \nVă mulțumesc. (Aplauze.) \n                                                                                             17                                                                                          \n     \nDomnul Florin-Vasile Cîțu: \nMulțumim, domnule prim-ministru. \nInvit  la  tribună  pe  Excelența  Sa,  domnul  Valer  Dorneanu, \npreședintele Curții Constituționale. \nDomnule președinte! \nDomnul  Valer  Dorneanu  (președintele  Curții \nConstituționale): \nStimate domnule președinte al Senatului Florin Cîțu,  \nStimate  domnule  președinte  al  Adunării  Naționale,  al \nCamerei  Deputaților  -  zicem  Adunare  Națională,  pentru  că  așa  îi \nspunea pe vremuri, \nDistinse domnule prim-ministru Nicolae Ciucă, \nLa mulți ani și pentru ziua dumneavoastră de astăzi! \nDistinși miniștri,  \nDomnule președinte Emil Constantinescu, \nStimați parlamentari, \nDați-mi voie să mă răsfăț și să vă spun dragi colegi, \nÎnaltpreasfinția Voastră, \nOnorată asistență, \nMulțumesc  în  primul  rând  Parlamentului  pentru  onoranta \ninvitație  de  a  mă  adresa,  în  calitate  de  președinte  al  Curții \nConstituționale,  acestei  distinse  adunări  care  cinstește  Constituția \nRomâniei. \nÎn calitate de garant al supremației Constituției, pentru noi, \nCurtea Constituțională, este o mare onoare acest lucru și în această \n                                                                                             18                                                                                          \n     \ncalitate îmi permit să vă amintesc faptul că actul fundamental al țării \neste o adevărată Biblie și nu întâmplător fiecare dintre noi începem \nactivitatea depunând jurământul de credință cu mâna pe Constituția \nRomâniei și pe Biblie.  \nSărbătorim, astăzi, 30 de ani de la „momentul zero”, de la \nborna de stat a democrației românești, 30 de ani de la debutul unei \nperioade istorice pentru neamul românesc, unei epoci dorită a fi de \nlibertate și speranță, de încredere și entuziasm, care să succeadă anilor \nlungi,  apăsători  și  tenebroși  ai  comunismului,  30  de  ani  de  la \nadoptarea Constituției României.  \nLa acest moment aniversar, să ne amintim faptul că nu a fost \ndeloc  ușor  să  se  elaboreze  o  nouă  Lege  fundamentală,  care  să \nreușească mai întâi de toate să smulgă societatea din automatismele \ncomportamentale  și  atitudinile  formate,  fără  voia  sa,  sub  povara \nvremurilor,  pe  parcursul  jumătății  de  secol  petrecute  în  regimul \ncomunist, mai apoi să imprime un suflu nou, democratic, în acord cu \nspiritul  european,  care  să  rezoneze  cu  aspirațiile  și  idealurile \nRevoluției din Decembrie 1989 și să ofere, în același timp, mecanisme \njuridice concrete și eficiente, care să răspundă așteptărilor poporului. \nAdunarea  Constituantă,  instituită  în  acest  scop,  a  avut  la \ndispoziție pentru acest copleșitor demers creator un termen de 18 luni \nde la înființare. Lucrările Adunării Constituante s-au desfășurat astfel \nîncât  să  asigure  Adunării  Constituante  timpul  necesar  pentru  o \nelaborare ca atare. \n                                                                                             19                                                                                          \n     \nS-au conceput două lecturi, în acest scop, prima lectură având \nca  obiect  inițierea  membrilor  Adunării  Constituante  cu  modul  de \nredactare a unei constituții, precum și informarea acestora cu privire la \nconținutul constituțiilor din statele democratice. \nProcesul  de  elaborare  a  Constituției  a  beneficiat  de  o \nsubstanțială  asistență  internațională,  fiind  valorificată  experiența \nstatelor cu tradiție democratică. \nComisia  a  avut  întâlniri  inclusiv  cu  reprezentanți  ai  unor \nautorități  internaționale,  mai  ales  organisme  ale  ONU  și  ale \nConsiliului Europei, iar lucrările comisiei au fost analizate în cadrul \nComisiei de la Veneția. Un rol important l-au avut avizele comunicate \nde  diferite  organizații,  precum  Comitetul  Helsinki  pentru  drepturile \nomului,  dar  și  discuțiile  purtate  cu  diferiți  specialiști  în  drept \nconstituțional din numeroase țări, și chiar participarea nemijlocită a \nunor  specialiști  francezi,  în  frunte  cu  reputatul  profesor  Robert \nBadinter; la dezbaterile acestea care au însoțit elaborarea Constituției \ns-au valorificat și tradițiile constituționalismului românesc, preluat din \nprincipiile revoluției franceze. \nPrecizez aceste detalii pentru a evidenția dorința membrilor \nAdunării  Constituante  de  a  elabora  o  lege  fundamentală  a  statului \nromân  care  să  fie  în  concordanță  cu  standardele  internaționale  în \nmaterie  constituțională,  care  să  înglobeze  patrimoniul  democratic \neuropean  și  care  să  înalțe  viața  juridică,  politică  și  economică  a \nsocietății  românești  la  un  nivel  similar  celor  al  statelor  cu  sisteme \ndemocratice consolidate printr-o îndelungată tradiție. Să apreciem și \n                                                                                             20                                                                                          \n     \nsă respectăm acest efort uriaș, realizat cu toată convingerea și cu bună-\ncredință! \nDesigur  că,  fiind  o  creație  umană,  Constituția  noastră  nu \nputea  fi  perfectă,  ireproșabilă,  dar  conținutul  ei  reușește  să  ofere \nsuficiente repere pentru construirea pe baza sa a unui sistem care să \npermită  buna  funcționare  a  instituțiilor  publice  și  a  vieții  politice, \neconomice, în ansamblul său. În timp, pe măsura evoluției sociale, a \ndezvoltării complexului de relații interumane și interinstituționale, a \nremodelării peisajului socio-politic, unele aspecte nu au mai corespuns \nnoilor realități, diferite de cele avute în vedere în puterea constituantă \noriginală.  Tocmai  pentru  acest  motiv,  a  fost  înscrisă  în  Constituție \nposibilitatea revizuirii sale, iar anul 2003 a fost momentul în care s-a \nrealizat  o  astfel  de  primenire  a  legii  noastre  supreme,  corijându-se \nimperfecțiunile, adaptându-i-se prevederile la schimbările survenite și \nîmbunătățindu-i-se soluțiile propuse inițial. \nDe asemenea, revizuirea din 2003 a avut un scop mai mult \ndecât atât, reconfigurându-se cadrul constituțional național, astfel încât \nsă permită aderarea României la Organizația Atlanticului de Nord și \nintegrarea în Uniunea Europeană. \nAșadar, deși este Legea fundamentală a statului, Constituția \nnu  putea  rămâne  încremenită  în  timp,  ci  poate  fi  modificată  atunci \ncând această necesitate apare ca stringentă. Dar revizuirea Constituției \ntrebuie făcută cu responsabilitate, cu înțelepciune, cu simțul datoriei \nfață de popor, cu intenția sinceră de a aduce un beneficiu acestuia, și \nnu dintr-o dorință, chiar inspirată, unilaterală. Din păcate, însă, ideea \n                                                                                             21                                                                                          \n     \nrevizuirii  Constituției  a  fost  utilizată  nu  de  puține  ori  ca  miză \nelectorală, lipsită de o serioasă acoperire sub aspectul motivației și al \njustificării  raționale,  fiind  transformată  într-un  instrument  de \nmanipulare  în  vederea  obținerii  de  capital  electoral  din  promisiuni \nirealizabile. O astfel de atitudine distructivă nu face altceva decât să \nsemene  îndoială,  să  inducă  o  stare  de  incertitudine  cu  privire  la \nordinea  constituțională,  fragilizând  însăși  construcția  democratică  a \nstatului.  Din  fericire,  probabil  anticipând  asemenea  inițiative \noportuniste, legiuitorul constituant a instituit o procedură complexă de \nrevizuire, compusă dintr-o succesiune de etape și prevederi obligatorii, \nstabilind în final și limitele revizuirii, care fac obiectul așa-zisei părți \nrigide a Constituției. \nAr trebui ca în lupta politică să se renunțe la ideea de a se da \ntot  timpul  vina  pe  pretinsele  imperfecțiuni  ale  Constituției  pentru \nnerealizările, pentru insuccesele clasei politice. Mecanismul statal va \nputea funcționa perfect în baza actualei reglementări constituționale \ndacă prevederile Legii fundamentale vor fi respectate atât în litera, cât \nși  în  spiritul  lor.  Domnia  legii,  care  este  o  exigență  esențială  a \nprincipiului statului de drept, ar trebui să fie un adevărat far călăuzitor \npentru toți participanții la viața publică. Nu puțini sunt cei care invocă \nacest concept al statului de drept, dar uită care este semnificația sa, \nuită că acesta implică subordonarea statului în toate componentele sale \nfață de drept și în primul rând față de Constituție și că are ca scop \ntocmai  ponderarea  eventualelor  tendințe  abuzive  discreționare  ale \nstructurilor  etatice.  Or,  se  știe  că  puterea  exemplului  este  o  armă \n                                                                                             22                                                                                          \n     \nredutabilă. Cum putem pretinde cetățenilor să respecte și să cinstească \nLegea fundamentală a țării dacă unii dintre cei care dețin și exercită \nputerea politică în numele lor o pun la îndoială sau o bagatelizează? \nCum putem aștepta din partea poporului să fie mândru de Constituția \nsa, când unii dintre reprezentanții acestuia o contestă? \nÎn  calitate  de  garant  al  supremației  Constituției,  Curtea \nConstituțională vă invită să prețuim împreună importanța cărții noastre \nfundamentale,  să-i  recunoaștem  obligativitatea  și  să  o  respectăm  în \nlitera și spiritul ei. \nLa mulți ani Constituției României! \nȘi v-aș ruga să-mi permiteți o scurtă informare.  \nÎn foaierul din fața sălii de ședințe sunt mai multe panouri \norganizate cu sprijinul generos al Arhivelor Naționale, al Monitorului \nOficial și al AGERPRES-ului, care redau constituțiile în original, cu \nsemnăturile respective, Constituția din 1866, invocată și aici ca model, \nConstituția din 1923 și Constituția din 1991. \nVă mulțumesc foarte mult pentru atenție. (Aplauze.) \nDomnul Florin-Vasile Cîțu: \nMulțumim, domnule președinte. \nDoamnelor și domnilor senatori și deputați, \nPotrivit celor convenite, în această ședință solemnă vor avea \nintervenții reprezentanți ai grupurilor parlamentare reunite, în limita a \n7 minute pentru fiecare grup parlamentar, iar deputaților și senatorilor \nneafiliați  li  se  alocă  3  minute,  cu  o  singură  intervenție,  printr-un \nreprezentant comun. \n                                                                                             23                                                                                          \n     \nAvem lista. Doar Grupul parlamentar AUR nu a ... \nDomnul George-Nicolae Simion (din sală): \nStați că vă dau acum! \nDomnul Florin-Vasile Cîțu: \nVă rog! \nDin partea Grupurilor parlamentare ale PSD, domnul senator \nRobert Cazanciuc. \nDomnul Robert-Marius Cazanciuc: \nDomnule președinte al Senatului, \nDomnule președinte al Camerei Deputaților,  \nDomnule prim-ministru, \nStimați membri ai Guvernului, \nDoamnă ministru, \nDomnule președinte Emil Constantinescu,  \nDomnule președinte Dorneanu, \nÎnaltpreasfinția Voastră, \nDragi colegi, \nÎn misiunea noastră, ca membri ai Parlamentului, de a face \ncunoscută legea, facem deseori referire la litera și spiritul ei. \nDacă  vorbim  de  Legea  fundamentală,  avem  aici  spiritul \nConstituției,  care  s-a  transformat  într-o  esență  tare  -  Constituția \nRomâniei. \nAm  luat  de  la  bibliotecă  această  geneză  și  dați-mi  voie  să \ncitez câteva rânduri din această carte: „Emoția mea este firească în \n                                                                                             24                                                                                          \n     \nacest moment solemn, când pentru a treia oară, în decurs de 150 de \nani, România are prilejul ca, prin reprezentanții săi aleși, să dezbată și \nsă voteze o constituție adevărată”. \nAstăzi, la 30 de ani de la acest discurs, rostit de Dan Amedeo \nLăzărescu în 1991, avem aceleași preocupări de a cârmui țara spre un \nviitor european, numai că de această dată viitorul european este legat \nși  de  utilizarea  adecvată  a  uriașelor  resurse  puse  la  dispoziția  țării \nnoastre pentru a reduce decalajele față de alte state europene care timp \nde 50 de ani au avut un destin mai bun decât am avut noi la frontiera \nEuropei. \nSpunea, la vremea respectivă, profesorul Iorgovan, că speră \nca această Constituție să aibă rolul unui adevărat pact social. \nDincolo  de  reașezarea  statului  român  pe  principii  real \ndemocratice, Constituția din 1991, pe care o sărbătorim astăzi, a fost și \nun rezultat al transpunerii în lege a entuziasmului celor care își doreau \nlibertatea, despre  care auziseră de la părinți, bunici sau din filmele \namericane, dar și a entuziasmului celor care plătiseră cu ani grei de \ntemniță comunistă pentru vina de a lupta pentru libertate.  \nAstăzi, noi, parlamentarii, avem o dublă datorie față de acești \noameni și față de urmașii noștri. Avem datoria de a înțelege dacă în \ncei 30 de ani care au trecut de la adoptarea Constituției aceasta a reușit \nsă  se  facă  cunoscută  și  înțeleasă  de  poporul  ei,  dacă  spiritul  Legii \nfundamentale a fost deslușit de cei chemați să o aplice și să o apere. \nLa  începutul  anilor  '90,  Constituția  a  fost  percepută  mai \ndegrabă ca un reper academic, departe de viața obișnuită. \n                                                                                             25                                                                                          \n     \nO cercetare sociologică realizată recent ne-a arătat că pentru \nromâni Constituția reprezintă astăzi nu doar un set de principii, ci un \ntext viu, aflat în vârful ierarhiei legilor, care poate influența în mod \ndirect viața fiecăruia dintre noi. \n63% dintre români consideră că o modificare a Constituției \nle-ar face o viață mai bună. \nNe-am întrebat la începutul anului dacă ar fi o idee bună ca \nstatul  să  distribuie  fiecărui  cetățean  câte  o  Constituție.  90%  dintre \nromâni au spus că da, ar fi o idee foarte bună. Românii vor să aibă un \nreper, vor să știe că pot apela la cineva fundamental atunci când ceva \nnu merge bine. \nGardianul  Constituției  este,  de  29  de  ani,  Curtea \nConstituțională, care prin 22.000 de decizii pronunțate până în prezent \nne-a arătat cum trebuie interpretate textele Constituției, dar și limitele \nunora dintre ele, care au rămas tributare contextului social economic \nîn care au fost adoptate. \nGardian al Constituției sau făuritor de legi? \nSunt  convins  că  membrii  Curții  Constituționale  își  pun \naceastă întrebare la fiecare decizie  pe care o pronunță, iar numărul \nmare al acestora arată, de asemenea, nevoia cetățeanului de a respecta \nConstituția,  de  către  fiecare  dintre  noi,  dar  și  de  către  instituțiile \nstatului. \nTitulatura  marginală  a  primului  articol  din  Constituție  este \n„Statul român”. Poate era mai potrivit dacă primul articol se numea \npur și simplu România, pentru a arăta preeminența poporului român. \n                                                                                             26                                                                                          \n     \nLegea  fundamentală  trebuie  să  aibă  în  centrul  ei  omul,  cu \ndrepturile și libertățile lui fundamentale, cu un stat capabil în mod real \nsă  asigure  protejarea  lor,  printr-o  arhitectură  constituțională  care  să \nstatueze principiul supremației și respectării Constituției și a legilor, \nprecum și cooperarea loială dintre puteri, toate acestea în beneficiul \ncetățeanului. \nDacă această constituție îndeplinește astăzi acest rost vă invit \nsă reflectăm și să lucrăm împreună. \nPentru  un  dialog  eficient  despre  Constituție  și  pentru  a \ncunoaște modele ce pot contribui la conturarea propriilor convingeri \naveți la dispoziție o carte în format electronic. \nÎn 2015, cu ajutorul a patru profesori universitari, am tradus \nîn  limba  română  toate  constituțiile  Uniunii  Europene.  O  să  primiți \nfiecare dintre dumneavoastră, printr-un mesaj, din partea liderilor de \ngrup, această carte în format electronic. \nDupă 30 de ani îi evocăm astăzi aici pe membrii Adunării \nConstituante care ne-au lăsat moștenire o constituție care a reașezat \nțara după comunism. \nCare va fi moștenirea noastră, a celor de aici? Ce vom lăsa \nnoi?  O  împărțire  a  românilor  în  mai  multe  categorii:  bugetari  și \ncorporatiști, locuitori în țară sau în diaspora, pro sau contra Uniunii \nEuropene, pro sau contra justiției. \nDupă  câteva  luni  de  dezbateri  în  cadrul  Partidului  Social \nDemocrat ne-am pus întrebarea dacă această Constituție poate fi un \nliant al națiunii. \n                                                                                             27                                                                                          \n     \nPentru  a  căuta  răspuns  la  această  întrebare,  Asociația  „Pro \nDemocrația”  și  Institutul  Social-Democrat  „Ovidiu  Șincai”  au \norganizat  pe  1  iulie  o  dezbatere  consacrată  analizei  de  ansamblu  a \nevoluției societății românești guvernată de actuala Constituție. \nAți  primit  fiecare  dintre  dumneavoastră  această  carte.  Cei \ncare n-ați primit-o încă, o veți primi cu siguranță. Este un volum care \nreunește lucrările a 12 profesori universitari și 2 membri ai Adunării \nConstituante.  Au  fost  invitați  să-și  exprime  opiniile  cu  privire  la  o \nConstituție a viitorului și asupra măsurii în care Legea fundamentală \npoate fi îmbunătățită, astfel încât să răspundă marilor provocări ale \nRomâniei de astăzi, obiectivelor comune europene și ale omenirii, în \ngeneral.  \nVorbind de viața acestei Constituții și de obiectivele comune \neuropene,  fostul  ministru  al  integrării,  profesorul  Vasile  Pușcaș, \nspunea că revizuirea din 2003 a tratat aderarea la Uniunea Europeană \nca  un  simplu  act  de  politică  externă,  și  nu  ca  un  proces  intern  de \ntransformare a statului și a societății. \nRevizuirea din 2003 a reprezentat actul juridic care a făcut \nposibilă aderarea la Uniunea Europeană și NATO. \nÎncercările de revizuire din 2011-2013 au fost arme în bătălia \npolitică internă, din păcate, dar, în același timp, au arătat nevoia de \nclarificare a unor  texte scrise poate cu prea  mult entuziasm în anii \n1990-1991 și nevoia de a consfinți statutul nostru real de membri ai \nUniunii Europene și ai NATO. \n                                                                                             28                                                                                          \n     \nModificările actualei Constituții ar putea fi abordate din cel \npuțin trei perspective, dacă doriți. Aș spune una tehnică – și vă dau un \nexemplu – art. 29 vorbește de telegrame. Am întrebat Poșta Română \ncând a fost trimisă ultima telegramă. Acum mai bine de 10 ani. \nDomnul Florin-Vasile Cîțu: \nDomnule senator, vă rog să încercați să finalizați! \nDomnul Robert-Marius Cazanciuc: \nImediat, domnule președinte! E un moment solemn. \nDe  opțiune  politică,  regionalizarea  și  formarea  Guvernului. \nPoate președintele să încredințeze formarea Guvernului partidului care \na  câștigat  alegerile?  Și  inovativă.  Reglementarea  constituțională  a \nrolului opoziției parlamentare, protejarea drepturilor fundamentale în \nfața  provocărilor  generate  de  evoluția  inteligenței  artificiale  sau \nprotejarea  statului  în  fața  regimurilor  comerciale  și  economice \ntransfrontaliere. \nCred că astăzi, în Parlament, avem obligația față de poporul \nnostru să lansăm dezbateri publice față de principalele teme ale vieții \nsociale,  economice  și  politice,  asupra  modului  în  care  drepturile \nfundamentale  sunt  respectate  în  mod  real,  asupra  modului  în  care \nputerile statului au funcționat în slujba poporului și care în final să \nconducă,  de  ce  nu,  la  un  acord  politic  național  pentru  o  eventuală \nrevizuire a Constituției. Un asemenea proiect ar putea reprezenta un \nliant al națiunii care să contribuie la uniunea spirituală a poporului \nromân. \n                                                                                             29                                                                                          \n     \nVa fi posibil doar în măsura în care acest proces va fi unul \nautentic  și  oamenii  vor  vedea  că  este  unul  autentic,  nu  ca  un  alt \ninstrument într-o bătălie politică. \nDezbaterea  națională  în  jurul  temei  revizuirii  Constituției \npoate fi un instrument de atingere a obiectivului de refacere a legăturii \nțării cu fiecare român. \nAstăzi suntem datori să le lăsăm celor care vin după noi o \nRomânie în bună stare. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule senator. \nDin partea Grupurilor parlamentare ale PNL....  \n(Domnul  senator  Robert-Marius  Cazanciuc  revine  la \ntribună.) \nMai aveți? \nDomnul Robert-Marius Cazanciuc: \nAți primit, de asemenea, stimați colegi, o coliță nouă, timbre \nrealizate în 2019 de către Romfilatelia, în care pentru prima dată pe \ntimbre  au  fost  puse  drepturile  fundamentale.  Sunt  nouă  drepturi \nfundamentale, tipărite în milioane de exemplare, care au încercat să \nfacă cunoscută românilor Legea fundamentală. \nMulțumesc. (Aplauze.) \nDomnul Florin-Vasile Cîțu: \nMulțumim, domnule senator. \n                                                                                             30                                                                                          \n     \nO inițiativă foarte bună. \nDin partea Grupurilor parlamentare ale PNL, doamna senator \nLaura-Iuliana Scântei. \nDoamna Laura-Iuliana Scântei: \nVă mulțumesc, domnule președinte. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule președinte Emil Constantinescu, \nÎnaltpreasfinția Voastră, \nDomnule președinte al Curții Constituționale, \nDistinși membri ai Corpului diplomatic, \nDragi invitați, \nDoamnelor și domnilor senatori și deputați, \nSărbătorim într-adevăr 30 de ani de la intrarea în vigoare a \nConstituției din 1991. \nTimp  de  30  de  ani,  Constituția  a  garantat  stabilitatea \nregimului  politic,  a  oferit  termenul  de  referință  pentru  drepturile  și \nlibertățile fundamentale ale cetățenilor și a fost temelia pe care s-au \nconstruit instituțiile vitale ale statului. \nTotuși trebuie să fim sinceri, 30 de ani nu înseamnă mulți ani \nconstituționali.  Prin  comparație,  Constituția  de  la  1866  a  fost  în \nvigoare vreme de 57 de ani. Avem deci o Constituție tânără și, pe cale \nde consecință, o democrație la fel de tânără. \nDeși e tânără, Constituția prevede un obiectiv de țară istoric, \n                                                                                             31                                                                                          \n     \nîmpărtășit în egală  măsură de toate forțele politice responsabile, de \nautoritățile statului și de majoritatea românilor, și anume, România - \nstat democratic. Acel stat cu o democrație consolidată, axată pe cele 3 \nmari valori fondatoare ale liberalismului politic, și anume: protejarea \nvieții, promovarea libertății și garantarea proprietății. Adică un stat de \ndrept, un stat de tip occidental, care își respectă îndatoririle rezultate \ndin  angajamentele  internaționale,  inclusiv  cele  care  decurg  din \ncalitatea de stat membru UE și NATO. \nDoamnelor și domnilor, \nAți auzit și până acum, de la antevorbitorii mei, veți auzi în \ncontinuare, azi, la ceas aniversar, multe cuvinte frumoase, dar și critici \nla adresa Constituției în vigoare. Toate oferă răspunsuri cu privire la \nîntrebarea: Ce reprezintă Constituția României, după 30 de ani, pentru \ncetățeni,  pentru  politicieni  și  pentru  țară?  Că  înglobează  cele  mai \nînalte valori și idealuri ale unei societăți democratice, că este o pavăză \npentru  asigurarea  statului  de  drept  și  a  independenței  justiției,  o \ngaranție că nicio autoritate nu va abuza de puterea sa și va acționa în \nlimitele constituționale, că, într-adevăr, cuprinde catalogul de drepturi \nși libertăți fundamentale și că e un scut împotriva abuzului de putere al \nautorităților statului împotriva cetățenilor. \nÎn ce mă privește, am dorit astăzi să vă spun despre ce nu este \no Constituție. \nÎn primul rând, o Constituție nu este doar un document politic \nsau doar o lege care se poate modifica oricum și oricând, după bunul \nplac al unei majorități politice sau al unui partid care, de exemplu, s-ar \n                                                                                             32                                                                                          \n     \nteme că nu ar da nici după 20 de ani, în anul 2024, un candidat ales la \nfuncția de președinte al României. \nÎn  al  doilea  rând,  o  Constituție  nu  reprezintă  nimic  fără \nconstituționalism. Legea fundamentală a unui stat capătă valoare dacă \neste respectată în timp și dacă, prin respectarea continuă, la nivelul \nsocietății  se  creează  un  sentiment  puternic  de  apartenență  la \nConstituție și la valorile sale. \nÎn al treilea rând, o Constituție nu este în realitate opera unei \nmajorități  politice  conjuncturale,  deși  unii  așa  cred.  O  Constituție \ndurabilă este rezultatul unui autentic moment constituțional. Un astfel \nde moment constituțional a fost în anii 1990, 1991, atunci când s-a \nrealizat  trecerea  de  la  vechiul  regim  politic  totalitar  la  noul  regim \npolitic democratic. Constituția României a eliminat atunci posibilitatea \nconcentrării  puterii  în  mâinile  unei  persoane,  ale  unui  grup  de \npersoane  sau  ale  unei  instituții  și  așa  sperăm  să  rămână  pentru \ntotdeauna. \nMai târziu, în 2003, la momentul revizuirii, s-a avut în vedere \nnevoia fundamentală a României de a adera la structurile euroatlantice \nși de a se defini un destin european pentru societatea românească. \nFără  îndoială,  doamnelor  și  domnilor,  Constituția  nu  este \nperfectă,  iar  numeroasele  decizii  ale  Curții  Constituționale  i-au \nevidențiat vreme de 30 de ani și limitele și lipsurile. Cu toate acestea, \nmomentele  constituționale  autentice  pentru  revizuirea  Legii \nfundamentale trebuie să fie rezultatul unei nevoi sociale reale și să \nexprime  o  viziune  asupra  arhitecturii  statului,  construită  în  timp  și \n                                                                                             33                                                                                          \n     \nîmpărtășită de majoritatea cetățenilor. \nÎnchei spunându-vă că Partidul Național Liberal nu se teme \nde o revizuire a Constituției. PNL reafirmă angajamentul politic de a \ncontinua  construcția  statală  asumată  încă  de  la  înființarea  sa,  dar \natunci când va revizui Constituția nu va renunța la viziunea sa liberală \nasupra statului și asupra economiei. Liberalismul constituțional va fi \npromovat în continuare ca principiu de modernizare a statului român \nîn  era  digitalizării,  pentru  a  oferi  cetățenilor  cu  adevărat  un  stat \nfuncțional, bazat pe o economie liberă, pe domnia legii și pe respectul \ndrepturilor fundamentale. \nAșadar,  azi,  la  ceas  aniversar,  urăm  Constituției  noastre \nlongevitate  și  respect  din  partea  tuturor  –  cetățeni  și  întreaga  clasă \npolitică! \nVă mulțumesc. (Aplauze.) \nDomnul Florin-Vasile Cîțu: \nMulțumesc, doamnă senator. \nDin partea Grupurilor parlamentare ale USR, domnul senator \nRadu-Mihai Mihail. \nDomnul Radu-Mihai Mihail: \nMulțumesc, domnule președinte. \nDoamnelor și domnilor, \nSuntem  un  stat  care  derapează  spre  eșec  și  Constituția  din \n1991  nu  este  străină  de  ceea  ce  se  întâmplă.  Constituția  României \nmoderne, libere și prospere ar fi trebuit să înceapă cu punctul 8 de la \n                                                                                             34                                                                                          \n     \nTimișoara. Cu despărțirea conștientă și asumată de trecutul totalitar și \nde aceia care i-au făcut posibilă existența timp de o jumătate de veac. \nConstituția de la 1991 a venit după „Duminica orbului” din \n1990  și  a  consfințit  restaurația  foștilor  comuniști  și  securiști  din \nRomânia.  A  fost  scrisă  după  chipul  și  asemănarea  destinatarului  și \nautorului  –  Ion  Iliescu,  zis  și  comunist  cu  față  umană,  și  Antonie \nIorgovan, zis și comunist cu studii juridice. \nConstituția României validată la referendumul din decembrie \n'91 a fost scrisă de un președinte al Asociației Studenților Comuniști \ndin  Universitatea  București,  pentru  președintele  Uniunii  Tineretului \nComunist. \nAcum  30  de  ani  eram  reporter  la  Radio  Delta  și  eram  pe \nstradă și îi întrebam pe oamenii care mergeau foarte mândri să voteze \nConstituția, dacă au citit textul și de ce îl votează? Și răspunsul era \ncam același de la toți: „Păi, ne-a spus Ion Iliescu că e de bine”. \nUSR a apărut pentru că românii s-au săturat să le spună un \ntătuc și gașca lui ce să facă. (Aplauze. Vociferări.) \nAcum  oamenii  sistemului  tot  vorbesc  despre  schimbarea \nConstituției, astfel încât președintele să nu mai fie ales de români, ci \nde ei. (Vociferări.) \nOamenii fără chip vor ca funcția de președinte al românilor să \npoată fi scoasă la mezat și tranzacționată între grupurile parlamentare, \nmonedă de schimb în trocurile politice, departe de ochii lumii și de \nochii cetățeanului. \nUSR  a  apărat,  apără  și  va  apăra  statul  de  drept  și  valorile \n                                                                                             35                                                                                          \n     \ndemocrației liberale de toate încercările de a pune instituțiile statului, \noricare  ar  fi  ele...  (Vociferări.)  ...la  dispoziția  infractorilor,  a \nevazioniștilor, a hoților din bugetul de stat și a combinatorilor politici \ncare îi cauționează. (Vociferări.) \nȘi închei cu o ultimă remarcă. Antonie Iorgovan, părintele \nConstituției din '91, a fost, ca tot românul imparțial, expert în cadrul \nComisiei juridice constituționale și pentru drepturile omului din cadrul \nCFSN  și  independent,  dar  afiliat,  în  legislatura  '90-'92,  la  Grupul \nparlamentar al PNL, pentru ca apoi să treacă la PSD, demonstrând \nastfel multilateralismul FSN-ismului, așa cum îl vedem și astăzi. \nNu-i așa că de acolo de sus, de unde se află, Caragiale râde cu \ngura până la urechi? (Vociferări. Aplauze.) \nDomnul Florin-Vasile Cîțu: \nMulțumesc, domnule senator. \nDin  partea  Grupurilor  parlamentare  AUR,  domnul  George \nSimion. \nDomnul George-Nicolae Simion: \nMulțumesc frumos. \nA fost un referendum pentru modificarea Constituției, să fie \nspecificat  faptul  că  în  România  căsătoria  este  între  un  bărbat  și  o \nfemeie. Sper că nu vreți să modificați Constituția în sensul în care să îl \nluați pe domnul Cîțu legal de soție, da? (Vociferări.) \nNoi nu suntem de acord cu faptul că trebuie să se producă o \nfederalizare  sau  o  regionalizare  sau  cum  dorește  unul  sau  altul  din \n                                                                                             36                                                                                          \n     \npartidele și organizațiile non-guvernamentale care sunt în Parlament \nastăzi. Nici pentru punerea în acord cu anumite prevederi europene. \nNoi  credem  că  a  noastră  Constituție  este  foarte  bună.  Și  unele \nîncercări de încălcare a Constituției, cum a fost înlăturarea Avocatului \nPoporului, neconstituțională, au fost stopate. \nȘi dacă tot ne-ați dat niște timbre aici, în care sunt prevăzute \narticolele  fundamentale,  vedeți  că  pierdem  o  generație,  pentru  că \ndreptul la învățătură este asigurat. Din păcate, nu a fost asigurat de \nstatul  român,  prin  hotărâri  de  Guvern  care  sunt  aduse  aici,  în \nParlament  și  noi  doar  trebuie  să  le  ascultăm,  nici  măcar  nu  putem \ninterveni asupra stării de alertă. \nÎncetați  să  călcați  în  picioare  drepturile  fundamentale  ale \nromânilor și începeți să respectați Constituția! \nNu prin ședințe solemne faceți asta, ci respectând Constituția \nși eliminând orice formă de obligativitate asupra românilor! \nConstituția este bună. Trebuie susținută și trebuie apărată de \nuzurpatori, atât de aici, de la București, cât și de la Bruxelles! \nVă mulțumesc. (Aplauze.) \nDomnul Florin-Vasile Cîțu: \nMulțumesc. \nDomnul Tanasă. \nDomnul Dan Tanasă: \nDa. \nÎnaltpreasfinția Voastră, \n                                                                                             37                                                                                          \n     \nDomnule președinte al Camerei Deputaților, \nOnorați membri ai Guvernului, \nDoamnelor și domnilor senatori și deputați, \nArt.  3  al  Constituției  României  vorbește  despre  teritoriul \nRomâniei, care este inalienabil. \nDin  păcate,  în  ultimii  30  de  ani,  atât  PSD,  cât  și  PNL  și \nUDMR au permis vânzarea pământului României către străini, la un \nnivel demențial. \nDin  păcate,  suntem  poate  unici  în  lume,  ne-am  înstrăinat \npământul și am vândut, ne-am trezit într-o situație în care am permis, \nculmea, încălcarea art. 3 al Constituției României. \nArt. 12 vorbește de simbolurile naționale ale României. \nArt. 13 vorbește de limba națională, de limba română. \nEu  am  câștigat  câteva  zeci  de  procese  în  instanțele  din \nRomânia, prin care am încercat să impun respectarea limbii oficiale de \nstat. Și, din păcate, atât PSD, cât și PNL, ați tolerat timp de 30 de ani \natitudinile absolut inacceptabile ale UDMR atunci când vine vorba de \nsimboluri naționale și de limba oficială de stat în România. \nAți permis... ați permis – că plecați, domnule Kelemen Hunor \n–  ați  permis,  domnilor,  ca  în  Transilvania,  practic,  în  multe  zone, \nlimba maghiară să devină, practic, de facto limbă oficială de stat. Și \npermiteți în continuare, dragi colegi de la PSD și de la PNL! \nLimba oficială de stat nu este negociabilă cu nimeni! Și nici \nsimbolurile naționale! Acestea le puteți spune colegilor de la UDMR. \nȘi închei. \n                                                                                             38                                                                                          \n     \nArt. 47 vorbește despre faptul că: „Statul este obligat să ia \nmăsuri de dezvoltare economică și de protecție socială, de natură să \nasigure cetățenilor un nivel de trai decent”. \nÎn ultimii 30 de ani, modul în care PSD și PNL au înțeles să \nfacă  politică  în  România  ne  situează  pe  ultimele  locuri  la  ceea  ce \nînseamnă nivel de trai. Ultimele locuri în Europa. \nȘi, mai mult decât atât, modul în care PSD și PNL au făcut \npolitică în ultimii 30 de ani a dus la situația absolut inacceptabilă în \ncare peste 3,5 milioane de români au fugit de aici, de pe acest pământ. \nI-ați fugărit voi. Și, din păcate, în ultimii 4 ani, nici USR nu s-a lăsat \nmai prejos. \nMulțumesc. (Aplauze.) \nDomnul Florin-Vasile Cîțu: \nMulțumim. \nDomnul deputat Ciubuc. \nDomnul Ciprian Ciubuc: \nDomnule președinte al Senatului, \nDomnule președinte al Camerei Deputaților, \nDomnule președinte Constantinescu, \nStimați colegi, \nStimați invitați, \nEu am să vorbesc scurt. \nȘi am să vorbesc de art. 16 - cetățenii români sunt egali în \nfața legii. \n                                                                                             39                                                                                          \n     \nStimați colegi, \nNu  suntem  astăzi  în  măsură  să  respectăm  art.  16.  De  ce? \nPentru  că  pe  baza  ordonanțelor  de  urgență  și  a  stării  de  alertă, \ndrepturile  românilor  nu  sunt  respectate.  Avem  6  articole  din \nConstituție – domnule președinte al Curții Constituționale, puteți să \nconfirmați sau infirmați – care sunt călcate în picioare pentru că avem \no stare de alertă neconstituțională și măsuri restrictive aberante. \nVin de la întâlnirea care a avut loc săptămâna trecută, de la \nDelegația Adunării Parlamentare a Francofoniei, unde – vreau să vă \nspun un lucru foarte important și vă rog să fiți atenți cu toții – am fost \nadunați mai mulți parlamentari din Parlamentul României, care facem \nparte din Delegație, inclusivi parlamentari din toate țările francofone, \nni s-au ținut lecții de modificare a Constituției, sub motiv de COVID \nși sub motiv de pandemie. Din Parlamentul belgian ni s-a transmis, \ntrebuie  să  modificăm  Constituția  după  modelul  Luxemburg,  să \nomogenizăm  Constituția.  Inclusiv  toate  țările  care  fac  parte  din \nUniunea Europeană. \nDe asemenea, ni s-a vorbit despre suspendarea Parlamentelor \nnaționale. (Vociferări.) \nNi s-a vorbit de suspendarea Parlamentelor naționale. \nMă  bucur  că  colegii  de  la...  antevorbitorii  mei  au  vorbit \ndespre modificarea Constituției. \nStimați colegi, \n Nu putem să modificăm Constituția, să o omogenizăm dacă \nnu ne întoarcem la popor. \n                                                                                             40                                                                                          \n     \nAm  susținut  și  în  Parlamentul  din  Albania,  la  Adunarea \nParlamentară a Francofoniei, susțin și de aici – cum vă veți uita în \nochii  copiilor  dumneavoastră  sau  în  ochii  românilor  dacă  vom \nmodifica Constituția și vom omogeniza Constituția după Constituția \ndin Luxemburg... (Vociferări.) ...sub motiv de COVID și sub motiv de \npandemie? \nAm  numărat,  de  19  ori  s-a  vorbit  de  cuvântul  „control”. \nControlul  pandemiei,  nemijlocit,  controlul  oamenilor.  Nu  putem \ncontrola  pandemia  dacă  nu  putem  controla  mișcarea  oamenilor  în \nEuropa și în statul național. \nOameni buni, \nStimați colegi, \nMă adresez și românilor și dumneavoastră. \nSă vă ferească Dumnezeu de o revoltă populară! \nCum  le-am  spus  și  francezilor  din  Parlamentul  din  Albania, \nromânii nu sunt ca francezii, să iasă o lună, două, trei, o lună, 10 luni la \nproteste. Românii au ieșit 9 zile și Ceaușescu a dispărut. \nNoi avem o istorie de comunism. Știm că aceste restricții care ni \nse  impun  în  Parlamentul  național  vin  doar  să  îngrădească  drepturi  și \nlibertăți și nu măsuri ca să controlăm pandemia! \nNu putem să suspendăm drepturile noastre fundamentale conform \nConstituției și să modificăm Constituția fără să ne întoarcem la popor! \nDe  aceea,  vă  rog  pe  toți  să  conștientizați  că  pentru  orice \nmodificare a Constituției trebuie să fie direct întrebat și poporul român, și \noamenii care ne-au ales. \nVă mulțumesc. \n                                                                                             41                                                                                          \n     \nȘi sunt încrezător că dumneavoastră veți reflecta la ce am vorbit \nastăzi aici. \nPuteți să-i întrebați și pe colegii dumneavoastră care au fost în \nParlamentul din Albania, să vă confirme acest lucru. \nMulțumesc. (Aplauze.) \nDomnul Florin-Vasile Cîțu: \nMulțumim. \nVă  garantăm  că  orice  modificare  se  va  face  doar  prin \nreferendum, deci mergem la popor. \nGrupul parlamentar al UDMR, domnul Csoma Botond. \nDomnul Csoma Botond: \nOnorați invitați, \nDoamnelor și domnilor deputați, \nRomânia  a avut o experiență totalitară cruntă sub regimul \ncomunist, mai ales în „Epoca de Aur”, sub Ceaușescu. Iar dacă luăm \nîn considerare acest lucru cred că adoptarea Constituției în anul 1991 a \nfost  un  pas  foarte  important  pe  drumul  făuririi  unei  societăți \ndemocratice, după decenii lungi de totalitarism. \nSigur, acea Constituție, Constituția de la 1991, a reflectat atât \nmomentul  politic,  cât  și  majoritatea  parlamentară  existentă  sau \nmajoritatea din Adunarea Constituantă, dar a reflectat și acea euforie, \npentru că oamenii în sfârșit erau liberi și puteau să-și spună opinia \nliber în această țară și nu sosea  mașina neagră dimineața să-i ducă \nundeva. \nȘi cred că a fost un moment foarte important, din acest punct \n                                                                                             42                                                                                          \n     \nde vedere. \nS-a  mers  pe  ideea  unei  –  cred  eu  –  unei  republici \nsemiprezidențiale, care nu e similară nici cu Franța, nici cu Statele \nUnite. Sunt niște deosebiri importante.  \nÎn Statele Unite nu există premier.  \nÎn Franța, premierul este subordonat președintelui.  \nLa  noi,  premierul  nu  este  subordonat,  dar  președintele \ndesemnează candidatul la funcția de premier. \nȘi dacă ne uităm, în ultimii 15 ani a existat un conflict major \nîn sânul puterii executive, mai ales când vorbim politic de coabitare \nîntre președinte și premier. \nȘi cred că acest conflict permanent care a existat în puterea \nexecutivă nu a făcut cinste României. \nȘi,  din  acest  punct  de  vedere,  cred  că  avem  nevoie  de  o \nmodificare a Constituției. Să lămurim anumite chestiuni, nu numai în \nsânul puterii executive, putem vorbi și de Parlament. \nNoi  propunem  să  menținem  sistemul  bicameral,  dar  cu \natribuții  separate,  pentru  Senat  și  Camera  Deputaților,  și  ne  putem \ngândi  și  la  un  sistem  distinct  de  alegere  a  Senatului  și  a  Camerei \nDeputaților. \nSigur că prin Constituția de la 1991 s-a instituit și un sistem \nde checks and balances, acest mecanism de protecție și echilibru care \nîn  multe  cazuri  a  funcționat,  în  multe  cazuri  nu  a  funcționat.  De \nexemplu, când președintele României, în foarte multe cazuri, cred eu \nși  credem  noi,  de  la  UDMR,  indiferent  cine  a  fost  președintele \n                                                                                             43                                                                                          \n     \nRomâniei, și-a depășit atribuțiile constituționale, neavând o activitate \nde  mediere,  ci  având  o  activitate  eminamente  politică,  în  anumite \nmomente, în această țară. \nSigur, trebuie să aducem în discuție și statutul minorităților, \nstatutul minorităților din România. \nPoate ați citit și dumneavoastră că în anumite documente pe \ncare  România  le-a  adoptat,  atât  în  CSAT  sau  în  alte  instituții, \nminoritățile  naționale  de  multe  ori  reprezintă  un  factor  de  risc  la \nadresa securității naționale. \nCred că după 30 de ani a venit timpul ca să existe o relație de \nîncredere între statul român și  minoritățile naționale care trăiesc pe \nteritoriul statului român. Și, în această privință, s-ar impune, stimați \ncolegi,  ca  minoritățile  naționale  să  devină  factori  constitutivi  ai \nstatului român. Cred că după 30 de ani și în România se poate realiza \nacest lucru. \nDacă vorbim de modificarea Constituției, cred că o reașezare \nîn  sânul  puterii  executive  am  putea  realiza  și  prin  trecerea  la  o \nrepublică parlamentară. \nNu aș dori să intru în detaliu acum, ce înseamnă o republică \nparlamentară,  dar  vreau  să  vă  supun  atenției  următorul  aspect  -  în  \nUniunea  Europeană,  în  majoritatea  țărilor  membre,  există  republică \nparlamentară. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule deputat. \n                                                                                             44                                                                                          \n     \nDin  partea  Grupului  parlamentar  al  minorităților  naționale, \ndomnul deputat Cătălin-Zamfir Manea. \nDomnul Cătălin-Zamfir Manea: \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nStimate domnule președinte Constantinescu, \nDomnule președinte al Curții Constituționale, \nStimați reprezentanți ai Corpului diplomatic, \nDoamnelor și domnilor senatori și deputați, \nAstăzi România aniversează Ziua Constituției și împlinirea a \n30 de ani de la referendumul din 8 decembrie 1991, prin care a fost \naprobată Legea fundamentală, moment care a marcat opțiunea fermă a \nnațiunii române pentru un regim de guvernare democratic. \nPrin adoptarea Constituției României s-au pus bazele statului \nde drept și ale democrației constituționale. \nÎn anul 2003, Constituția a fost revizuită, construcția sa fiind \nconsolidată și adaptată la evoluțiile statului de drept, ale societății și la \nnoul context euroatlantic. Atunci, în anul 2003, noi, cei din Grupul \nparlamentar  al  minorităților  naționale,  am  fost  primii,  de  aici,  din \nParlament,  care  am  propus  o  serie  de  modificări  majore  ale \nConstituției,  precum:  regim  parlamentar;  Legea-cadru  pentru \nminorități, care, de altfel, este prevăzută în Constituția României la \ncategoria de legi organice și care, din păcate, nu a fost încă adoptată; \nlimitarea  ordonanțelor  de  urgență;  regândirea  organizării \n                                                                                             45                                                                                          \n     \nadministrativ-teritoriale;  organizarea  Senatului  ca  și  Cameră  a \nRegiunilor; echilibrarea puterilor în stat. \nDin  păcate,  propunerile  noastre  făcute  în  acel  an  au  fost \nrespinse de parlamentarii dumneavoastră de atunci. Menționez, au fost \nrespinse. \nDe  subliniat  este  faptul  că  în  prezent,  la  nivelul  Uniunii \nEuropene, din cele 27 de state, 17 dintre ele au regim parlamentar. \nAșadar,  marea  majoritate  a  statelor  membre  din  Uniunea \nEuropeană funcționează ca republici parlamentare. \nParlamentul  României  trebuie  să  aibă  mai  multă  putere \npentru că, stimați colegi, potrivit art. 61 din Constituție, Parlamentul \neste  organul  reprezentativ  suprem  al  națiunii  române  și  unica \nautoritate legiuitoare a țării. \nStimați colegi, \nConstituția României este consfințită prin voința suverană a \npoporului și reprezintă un set de principii și norme fundamentale care \nse adresează în egală măsură autorităților statului și cetățenilor săi. \nFuncționarea  instituțiilor  statului,  garantarea  drepturilor  și \nlibertăților individuale și derularea în ansamblu a întregii vieți a unei \nnațiuni își au originea în textele înscrise în Constituție. \nDe  aceea,  Constituția  României  poate  fi  cartea  sacră  a \nexistenței  noastre,  iar  aniversarea  ei  astăzi  constituie  o  adevărată \nsărbătoare. \nConstituția țării trebuie respectată, nu doar în litera, ci și în \nspiritul  ei,  destinatarii  săi  având  obligația,  nu  doar  morală,  ci  și \n                                                                                             46                                                                                          \n     \nconstituțională,  de  loialitate  constituțională  și  de  interpretare  a \nnormelor sale cu bună-credință. \nAplicarea principiului controlului constituționalității legilor a \ncondus  la  înființarea  Curții  Constituționale,  care,  așa  cum  s-a  mai \nprecizat de la această tribună, în cursul ședinței solemne, reprezintă \ngarantul supremației Constituției. \nSensul  existenței  Constituției  României  constă  în  apărarea \nvalorilor fundamentale înscrise în Legea fundamentală. \nDacă  nu  este  în  mod  activ  și  efectiv  apărată,  Constituția \nRomâniei riscă să fie redusă la un set de principii și norme de drept \nfrumoase,  nobile,  dar  invalide,  lipsite  de  orice  valoare  și  forță,  iar \natunci  când  Constituția  nu  este  respectată  sunt  puse  sub  semnul \nincertitudinii construcția democratică a statului și întreaga sa ordine de \ndrept. \nOrice popor, pentru a fi puternic, trebuie să-și iubească și să-\nși apere Constituția pentru că aceasta îi aparține și îl reprezintă. \nConstituția României conferă un sens comunității politice. \nNu  în  ultimul  rând,  Constituția  consfințește  garanția \ndezvoltării  normale  a  societății  noastre  împotriva  oricărei  forme  de \ntotalitarism, intoleranță, discriminare și populism. \nGrupul parlamentar al minorităților naționale se va implica în \nprocesul de revizuire a Constituției și, ca de fiecare dată, va propune și \nva susține măsuri care să consolideze democrația și care să contribuie \nla  apărarea  drepturilor  și  libertăților  fundamentale  ale  tuturor \ncetățenilor săi. \n                                                                                             47                                                                                          \n     \nSă nu uităm, stimați colegi, că minoritățile naționale au avut \nun rol extrem de important în construcția statului român. \nÎn încheiere, aș vrea să vă reamintesc că potrivit art. 4, care \nprevede, și nu „vorbește”, așa cum am mai auzit de la această tribună, \nRomânia este patria comună și indivizibilă a tuturor cetățenilor săi, \nfără deosebire de rasă, de naționalitate sau de apartenență etnică. \nLa mulți ani Constituției României! \nLa mulți ani, România! \nLa mulți ani tuturor cetățenilor acestei țări! \nMulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  deputaților  și  senatorilor  neafiliați,  doamna \nsenator Diana Iovanovici-Șoșoacă. \n                                                                                             48                                                                                          \n     \nDoamna Diana Iovanovici-Șoșoacă: \nMulțumesc. \nAm asistat aici, am  înțeles, la o ședință solemnă prin care \naniversăm Constituția României. \nN-am  auzit  pe  niciunul  dintre  noi spunând  la  mulți  ani  de \nSfântul Nicolae tuturor sărbătoriților de astăzi! La  mulți ani, popor \nromân, pentru Sfântul Nicolae! (Aplauze.) \nCei care nu aplaudați – probabil că vă trebuie o nuia pentru \nSfântul  Nicolae!  Pentru  că  suntem  aici  creștini  din  toate  timpurile! \nPentru că respectăm drepturile tuturor! \nAsistăm  astăzi  la  o  așa-zisă  aniversare  a  Constituției \nRomâniei,  că  nu  am  auzit  aici  decât  denigrări  ale  Constituției \nRomâniei și solicitări de schimbare. \nCum poți să aniversezi? E ca și când aniversezi 30 de ani de \ncăsătorie și anunți divorțul. \nAsta  ați  făcut  astăzi,  ați  pângărit  Constituția  României,  pe \ncare ar trebui să o cunoașteți cu toții! \nA existat un jurnalist în foaier, care, în urmă cu câteva luni – \nRafaelo Varga –, v-a întrebat pe cei mai mulți dintre dumneavoastră, \ndacă ați citit Constituția României? Cei mai mulți ați spus nu, nu am \navut timp. \nÎn schimb, vă aflați aici, în fabrica de legi a României, unde \nConstituția este Biblia românului. Mai presus de Constituție nu este \ndecât Dumnezeu și Biblia. Atât! \nDe 30 de ani încălcați pas cu pas Constituția României! \n                                                                                             49                                                                                          \n     \nÎn ultimii 2 ani, ați omorât-o! Ați adoptat Legea nr. 136/2020 \nși  Legea  nr.  55/2020,  care  încalcă  prevederile  art.  53  alin.  (2)  din \nConstituția României întrucât anulează efectiv existența drepturilor și \nlibertăților fundamentale. \nAstăzi, de Sfântul Nicolae și ziua acestei ședințe solemne, în \ncare văd că cea mai mare parte a Guvernului a plecat, mulți invitați au \nplecat,  domnul  președinte  nu  participă  pentru  că  nu  îi  place  să \nparticipe  la  astfel  de  evenimente,  cinste  domnului  Constantinescu, \nfostul  președinte,  că  a  venit!  Vine  tot  timpul.  Felicitări,  domnule \npreședinte! (Aplauze.) \nAșa se respectă poporul și Parlamentul! \nCinste tuturor care ați venit! \nCelorlalți, o nuia de la Sfântul Nicolae! \nTot  pe…  vă  spun  că  de  25  de  ani  lucrez  cu  Constituția \nRomâniei. \nPână și cel mai tânăr avocat, procuror, judecător, jurist știe \nConstituția României! \nAvând în vedere că nu o cunoașteți și o pângăriți chiar de \nziua ei, nu mă mai miră faptul că v-ați bătut joc de ea, mai ales în \nultimii 2 ani. \nAtâta  timp  cât  mai  există  câțiva  avocați,  și  juriști,  și \njudecători și procurori care își fac treaba în această țară, peste voința \ndumneavoastră, Constituția României mai are o șansă! \nDe 30 de ani - spuneți că o respectați? - n-ați respectat nimic! \n                                                                                             50                                                                                          \n     \nArt. 47 - traiul decent. Sunt peste 30% din români care trăiesc \nsub pragul sărăciei! 70% din români trăiesc în sărăcie! \nUnde,  cine  a  plătit  vreodată  pentru  încălcarea  Constituției \nRomâniei? \nConstituția  României,  stimați  domni  care  râdeți  și  vorbiți, \naici, în primele bănci! \nV-am urmărit pe toți! N-ați avut bunul-simț să vă ascultați \nniciodată în tăcere unii pe alții! Este chestiune de educație! Eu am stat \nși  v-am  ascultat,  indiferent  că  am  fost  sau  nu  de  acord  cu \ndumneavoastră, sunt cei 7 ani de acasă! \nNu  puteți,  în  ditai  Parlamentul  României,  Legislativul \nRomâniei, să vă comportați în felul acesta și să nu vă ascultați, să vă \nacordați măcar șansa de drept la liberă exprimare și la opinie! \nDar  nici  nu  putem  să  acceptăm  să  venim  la  aniversarea \nConstituției în care toți cereți schimbarea Constituției! Pentru că pe \naceastă Constituție ați jurat în acest mandat, nu să o schimbați, ci să o \nrespectați! \nNu este posibil ca această Constituție care v-a adus aici cu \ntoate drepturile pe care le aveți și obligațiile adiacente să fie încălcată \nde voi, să cereți să fie schimbată! De ce? În condițiile în care nici \nmăcar pe aceasta nu o respectați! \nDomnul Florin-Vasile Cîțu: \nMulțumim, doamnă senator. \nDoamna Diana Iovanovici-Șoșoacă: \n                                                                                             51                                                                                          \n     \nImediat, mai am… conchid acum. \nI-am  cerut  Sfântului  Nicolae  să-mi  dea  un  cadou  pentru \naniversarea Constituției României. Asta mi-a lăsat! Este o botniță prin \ncare… (Aplauze.) …Constituția, drepturile și libertățile fundamentale \nau fost anulate de către Parlament, de către Președinte și Guvern! \nȘi rog aici reprezentantul Curții Constituționale să aibă mai \nmult curaj, așa cum a avut în Decizia nr. 457/2020, pct. 68, în care au \nmenționat  că  starea  de  alertă  încalcă  statul  de  drept,  este  creată \nartificial  și  nu  există  fundament  constituțional  pentru  existența \nacesteia! \nTrăiască România liberă! \nTrăiască dreptul la liberă exprimare! \nJos botnița! (Aplauze.) \nDomnul Florin-Vasile Cîțu: \nMulțumim. \nDin  partea  Grupului  parlamentar  al  USR,  domnul  deputat \nMihai-Alexandru Badea. \nDomnul Mihai-Alexandru Badea: \nStimați membri ai Parlamentului, \nDistinși invitați, \nOnorată asistență, \nConstituția din 1991 este cea de-a șaptea lege fundamentală \npropriu-zisă a României, într-o istorie de 155 de ani, care a început în \n1866, sub domnitorul Carol I. \n                                                                                             52                                                                                          \n     \nÎn pofida criticilor care i-au fost aduse, unele bine întemeiate, \nactuala  Constituție  a  reprezentat  o  realizare  importantă,  având  în \nvedere contextul intern și internațional în care a fost adoptată. Într-o \nperioadă  în  care  alte  state  din  regiune  alegeau  să-și  revizuiască \nconstituțiile comuniste, statul român își elabora o lege fundamentală \ncu  totul  nouă,  dând  astfel  mesajul  a  ceea  ce  ar  fi  trebuit  să  fie \ndespărțirea completă de vechiul regim. \nÎn cei 30 de ani de existență s-au consumat nu mai puțin de 7 \ninițiative de revizuire, dintre care doar cea din 2003 a avut succes și \nne-a permis aderarea la NATO și Uniunea Europeană. \nCea de-a opta, cunoscută sub denumirea de „Fără penali în \nfuncții publice”, se află încă în desfășurare, după ce a primit votul \nunanim al Camerei Deputaților, anul trecut. \nChiar  dacă  n-a  existat  suficientă  voință  politică  pentru \norganizarea referendumului, odată cu alegerile parlamentare, continuu \nsă sper că Senatul va adopta acest proiect și că va alege un moment \nfavorabil care să permită întrunirea cvorumului necesar. Ar fi pentru \nprima dată când o constituție a României este revizuită la inițiativa \ncetățenilor români. \nSă nu ratăm șansa de a scrie această pagină de istorie! \nVă mulțumesc. (Aplauze.) \nDomnul Florin-Vasile Cîțu: \nMulțumim. \nTot din partea Grupului parlamentar al USR, domnul deputat \nAndrei-Răzvan Lupu. \n                                                                                             53                                                                                          \n     \nDomnul Andrei-Răzvan Lupu: \nDomnule președinte al Senatului, \nDomnule președinte al Camerei Deputaților, \nDomnule președinte al Curții Constituționale a României, \nStimați membri ai Corpului diplomatic, \nStimați reprezentanți ai cultelor religioase, \nDoamnelor și domnilor parlamentari, \nSuntem  aici  pentru  a  marca  un  moment  special  din  istoria \nnoastră, adoptarea Constituției în 1991, și îmi pare rău că unii dintre \ncolegii noștri au uitat acest lucru. \nPentru  mine,  a  vorbi  despre  Constituția  României  are  o \nsemnificație specială pentru că, pe de o parte, acest act vital pentru \ndemocrația noastră are o vârstă care o depășește pe a mea. \nPe de altă parte, ca absolvent de drept și cadru didactic în \ndomeniul  dreptului  constituțional,  este  o  onoare  să  pot  discuta, \ndezbate  și  construi  o  carieră  aici,  alături  de  dumneavoastră,  în \nParlamentul  României,  care  Parlament  își  trage  seva  și  relevanța \ninstituțională din chiar Constituția României. \nSunt deputat al USR și spun asta pentru că probabil această \netichetă înseamnă astăzi că ne găsim în dezacord politic cu majoritatea \nparlamentară. E un dezacord generațional și un dezacord de viziune \npolitică asupra viitorului nostru comun. \nDar  în  ciuda  acestor  disonanțe  și  în  ciuda  acestor  viziuni \ncontradictorii, precum și ca persoană care a susținut nevoia de a aduce \n                                                                                             54                                                                                          \n     \nschimbări  majore  actualei  Constituții,  aș  vrea  să  punctez  partea \nmeritorie a actualei Legi fundamentale. \nSe vede foarte clar din textul Constituției actuale teama de \ndictatură a celor care au redactat-o. Și este de înțeles că la începutul \nanilor '90 cei care au redactat-o erau încă plini de amintirile perioadei \ncomuniste. Cred că această teamă a reușit să creeze mai mult echilibru \nîntre puterile statului, care ne-a salvat de dorința unor oameni politici \nde a câștiga mai multă putere decât ar fi trebuit. \nPrecauțiile  părinților  actualei  Constituții  au  favorizat  poate \nunele blocaje instituționale, dar, slavă Domnului, ne-au salvat astăzi \nde a fi alături de unele state iliberale, cum sunt cazuri în estul Europei. \nDar  cum  timpul  lucrează  neîndurător,  trebuie  să  vedem  și \nnevoia de schimbare. \nExistă puncte importante în care trebuie să clarificăm starea \nactuală. Și aș enumera doar câteva: \n- Reforma Curții Constituționale; \n- Reducerea numărului de parlamentari și a modului în care \nlucrează Parlamentul; \n-  Clarificarea  raportului  dintre  legislația  europeană  și  cea \nnațională, inclusiv Constituția; \n-  Și,  bineînțeles,  introducerea  Proiectului  „Fără  penali  în \nfuncții publice” în corpul Constituției. \nMai  sunt  și  altele,  desigur,  dar  cred  în  înțelepciunea  celor \ncare  vor  face  parte  din  structura  parlamentară  ce  se  va  ocupa  de \nrevizuirea Constituției. \n                                                                                             55                                                                                          \n     \nNoi, Grupul USR, suntem pregătiți pentru această provocare \npe care orice om politic ar trebui să o trateze cu maximă preocupare. \nEste  un  moment  important  din  istoria  statului  român,  a \ninstituțiilor sale și, mai presus de orice, a cetățenilor țării. \nSper că dincolo de ceea ce ne separă generațional sau politic, \nsă putem lucra împreună pentru un scop care transcende partidele și \ngenerațiile din care facem parte. \nAvem nevoie, după 30 de ani de la adoptare și după 18 ani de \nla singura sa revizuire, de o constituție reformată. \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nȘi, din partea Grupului parlamentar al PNL, domnul deputat \nIoan Cupșa. \nDomnul Ioan Cupșa: \nDomnilor președinți ai Camerelor Parlamentului, \nOnorați invitați, \nDomnule președinte Emil Constantinescu, \nDoamnelor și domnilor, \nSe  împlinesc  în  aceste  zile  30  de  ani  de  la  adoptarea \nConstituției din anul 1991, un act politic de o importanță covârșitoare \npentru  noi.  Un  act  care  a  însemnat  ruperea  definitivă  de  regimul \npolitic stabilit în anul 1945 în România. Ruperea de organizarea de \n                                                                                             56                                                                                          \n     \nstat care, prin relațiile sociale impuse, ne-a chinuit, ne-a nefericit pe \nnoi, românii. \nÎnainte de a continua însă, dați-mi voie să citez din spusele \nmarelui filosof idealist, Hegel – „Fiecare țară are Constituția care i se \npotrivește”. \nConstituția din anul 1991 este opera Comisiei constituționale, \nprecum  și  a  unui  Parlament  transformat  în  Adunare  Constituantă. \nParlamentari sprijiniți de experți în drept constituțional au reușit să \nadopte  Legea  fundamentală.  Merită  respectul  nostru  pentru  acest \nlucru. \nDemersul lor este unul criticabil, este imperfect, dar să nu \nuităm că această constituție, Constituția din anul 1991, ne-a fost nouă \nutilă. \nA  devenit  o  obișnuință  să  identificăm  Constituția  folosind \nexpresia  „lege  fundamentală  a  unui  stat”.  Statul  și  Constituția  se \ncondiționează reciproc. \nDin punct de vedere istoric, în statul român, să nu uităm, în \nmai puțin de 70 de ani am avut parte de 6 constituții – 1923, 1938, \n1948, 1952, 1965, 1991 -, precum și o revizuire, ulterior, în anul 2003. \nO fi bine? \nPermiteți-mi, în ceea ce privește aprecierea constituțiilor pe \ncare noi în epoca modernă a statului le-am avut, să citez din cel care \neste de neuitat, Petre Țuțea, care, cu stilul său inconfundabil, afirma: \n„Constituția liberală din 1923 nu e o operă, e o capodoperă. Un rege \n                                                                                             57                                                                                          \n     \nputernic, înfășurat într-un stat al normelor liberale: separația puterilor \nși libertăți câte dorește nea Niță (...)”. \nSuntem datori să respectăm Constituția în spiritul ei. De ce în \nspiritul ei? Pentru că deseori – și aici aveți cu toții această experiență – \nnormele pe care le punem noi în pagină sunt departe de perfecțiunea \nlimbajului juridic de care ar trebui să dea dovadă. \nSpiritul Constituției - principii, idei, elemente de bază care \nsunt necesare, pe care întreaga noastră viață socială se construiește, \nașadar, aceste principii trebuie înțelese și trebuie însușite. \nSunt dator să spun astăzi – interpretarea și aplicarea normelor \nconstituționale  de  către  reprezentanții  puterilor  în  stat,  de  către \nreprezentanții instituțiilor de rang constituțional au avut suficient de \nmulte sincope în ultimii ani. \nPe  de  o  parte,  au  existat  prea  multe  conflicte  juridice  de \nnatură constituțională. Poate nu din cauza imperfecțiunii legii, cât mai \nmult din cauza abuzului prin care cei care vremelnic au fost sau sunt \nputere în stat au înțeles să aplice normele constituționale. \nSă nu uităm, am adoptat prea multe acte normative care nu \nrespectă rigoarea constituțională. \nPe  de  altă  parte,  deciziile  pe  care  le-a  pronunțat  Curtea \nConstituțională a României sunt contradictorii deseori. Contradictorii \nîntr-o  perioadă  relativ  scurtă  de  timp.  Ceea  ce  înseamnă  că \nfuncționează  imperfect  Curtea  Constituțională  a  României,  garantul \nsupremației Constituției. \n                                                                                             58                                                                                          \n     \nExpresia  „este  constituțional  dacă...”,  care  se  regăsește  în \nprea  multe  decizii  ale  Curții  Constituționale,  a  transformat  uneori \nCurtea Constituțională a României într-un legiuitor ad-hoc. \nConstituția este imperfectă, imperfecte sunt legile pe care noi \nle adoptăm, este un fapt. \nMorbul perimării există cuprins în fiecare lege pe care noi am \nadoptat-o. De fiecare dată trebuie să adaptăm legile, modificându-le, \nașa cum și Constituția se impune probabil să o modificăm. Pentru că \nsituația economică, socială, politică, atât internă, cât și internațională, \nse modifică în timp ce noi vorbim. \nConstituția este fundament al întregului sistem de drept. Este \ncheie de boltă a organizării și funcționării statului nostru. \nConstituția este legea scrisă cu majuscule. Lege care are drept \nscop  ultim  apărarea  demnității  omului,  apărarea  drepturilor, \nlibertăților  fundamentale  și,  atenție,  stabilirea  obligațiilor  esențiale. \nToate acestea împreună ne definesc pe noi ca oameni. \nConstituția este mijloc, și nu scop în sine. \nCeea ce trebuie cu adevărat să ne  preocupe este ca  pentru \nviitor Constituția să fie fundamentul dezvoltării națiunii noastre. Să fie \nfundamentul mai binelui viitor al fiecăruia dintre noi. \nSă  ne  dea  Dumnezeu  înțelepciunea  să  identificăm  valorile \nfundamentale! Acele valori care ne permit nu doar să supraviețuim ca \noameni,  ca  cetățeni  ai  României,  ci  care  ne  ajută  să  trăim  demn.  \nCele care ne ajută să ne găsim fericirea. Să le protejăm și să construim \nfolosindu-ne de ele Legea fundamentală. \n                                                                                             59                                                                                          \n     \nConstituția este o lucrare pentru prezent, dar în mod special \nConstituția  este  o  lucrare  pentru  viitor.  Constituția  trebuie  să  fie  o \nprivire aruncată în viitor. În viitorul națiunii noastre. \nDar pentru ca toate acestea să devină realitate trebuie să luăm \naminte că nu avem nevoie de nimic altceva decât de un proiect de țară. \nNu  avem  nevoie  de  o  abstracțiune,  nu  avem  nevoie  de  o  operă \nformală, avem nevoie de Constituția noastră. \nȘi dați-mi voie, la sfârșit, să citez dintr-un înțelept care acum \nmai bine de 200 de ani înțelegea acest lucru și încerca să ne învețe și \npe noi. \nJoseph de Maistre ne spunea - „O constituție care este făcută \npentru  toate  națiunile  nu  este  făcută  pentru  niciuna,  e  o  pură \nabstracțiune, e o operă școlărească făcută pentru a exersa spiritul (...)”. \nLa mulți ani, România! \nO zi bună, români! \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nVă mulțumesc, stimați colegi, pentru participare. \nPermiteți  să  declar  închisă  ședința  solemnă  comună  a \nSenatului și Camerei Deputaților. \nVă mulțumesc. \n \nȘedința s-a încheiat la ora 14.46. \n \n "
    },
    "15": {
        "start_text": "Domnul George-Nicolae Simion  :",
        "start_index": -1,
        "end_text": "Domnul Florin-Vasile Cîțu:",
        "end_index": -1,
        "text": "                                                            1                                                                                          \n     \n06 decembrie 2021 – ședință comună \n \n \nS U M A R \n \n1.  Alocuțiuni dedicate aniversării a 30 de ani de  2. \nla adoptarea Constituției în vigoare de către Adunarea \nConstituantă. \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n                        S T E N O G R A M A \nședinței solemne comune a Camerei Deputaților și Senatului  \ndin data de 6 decembrie 2021 \n \n \nȘedința a început la ora 13.03. \nLucrările ședinței au fost conduse de domnul senator Florin-\nVasile Cîțu, președintele Senatului, asistat de domnul senator Sorin \nLavric,  secretar  al  Senatului,  și  de  doamna  deputat  Alexandra \nPresură, secretar al Camerei Deputaților.  \nDin  prezidiu  a  făcut  parte  și  domnul  deputat  Ion-Marcel \nCiolacu, președintele Camerei Deputaților. \nDomnul Florin-Vasile Cîțu: \nBună ziua! \nStimați colegi,  \nHaideți să începem ședința! \nAstăzi avem ședința solemnă a... \nSe așază oamenii...? \nStimați colegi,  \nVă rog să vă așezați, să începem ședința! \nAstăzi avem ședința solemnă comună a Senatului și Camerei \nDeputaților  dedicată  aniversării  a  30  de  ani  de  la  adoptarea \nConstituției în vigoare de către Adunarea Constituantă. \n                                                                                             3                                                                                          \n     \nDomnule președinte al Camerei Deputaților,  \nDomnule prim-ministru, \nDomnilor foști președinți ai României,  \nDoamnelor și domnilor miniștri, \nDomnule președinte al Curții Constituționale,  \nStimați membri ai Corpului diplomatic, \nPreafericirea Voastră,  \nÎnaltpreasfinția Voastră, \nDoamnelor și domnilor deputați, \nStimați invitați,  \nOnorată asistență, \nVă  rog  să-mi  permiteți  să  declar  deschisă  ședința  solemnă \ncomună dedicată aniversării a 30 de ani de la adoptarea Constituției în \nvigoare de către Adunarea Constituantă.  \nVă invit să ascultăm Imnul național al României. \n(Se intonează Imnul național „Deșteaptă-te, române!”.) \nDomnul Ion-Marcel Ciolacu:  \nInvit la tribună pe domnul Florin Cîțu, președintele Senatului \nRomâniei. \nDomnul Florin-Vasile Cîțu: \nBună ziua! \nDoamnelor și domnilor parlamentari, \nStimați invitați,  \nDistinsă asistență, \n                                                                                             4                                                                                          \n     \nSe împlinesc trei decenii de la intrarea în vigoare, în urma \naprobării  prin  referendumul  național  din  decembrie  1991,  a \nConstituției României. Atunci, din punct de vedere constituțional, ne-\nam despărțit de o epocă sumbră a istoriei țării noastre, în care regimul \ncomunist totalitar a încălcat sistematic cele mai elementare drepturi \nale  românilor.  Reacția  poporului  nostru  a  fost  reprezentată  de \nevenimentele care s-au desfășurat în perioada 16-22 decembrie 1989, \ncare au început la Timișoara, și pe care eu vreau să le amintesc în mod \nspecial,  pentru  că  am  această  datorie.  A  fost  deschisă  calea  către \ndemocratizarea României și către statul de drept. Am înaintat greu, dar \npe o traiectorie ireversibilă, pe care românii au dovedit că sunt gata să \no apere prin vot, dar și prin proteste democratice. \nStimați colegi, \nPentru mine este o mare onoare să reprezint astăzi Partidul \nNațional  Liberal  la  o  dezbatere  care  nu  poate  ocoli  tradiția \ndemocratică a acestei țări. Ideea unei guvernări democratice face parte \ndin gena PNL. Constituția din 1866 a purtat amprenta gândirii politice \nliberale,  apoi,  după  fondarea  PNL,  reforme  democratice  esențiale, \nprecum lărgirea dreptului de vot, au fost inițiate de partidul nostru. \nÎn  perioada  interbelică  Constituția  din  1923,  promovată  de \nPNL, a dus mai departe tradiția constituțională românească. Revenit \npe scena politică, după ce a fost înregistrat ca partid politic, în ianuarie \n1990,  PNL  a  avut  permanent  pe  agenda  sa  instaurarea  unui  regim \ndemocratic  autentic  în  România,  și  nu  a  unui  model  ipotetic  de \ndemocrație originală. \n                                                                                             5                                                                                          \n     \nProbabil că în acești 30 de ani nici PNL nu s-a comportat fără \ngreșeală,  dar  am  fost  mereu  partidul  dedicat  sută  la  sută  integrării \neuropene și euroatlantice a României, protejării valorilor statului de \ndrept și dezvoltării unei societăți democratice. \nDoamnelor și domnilor,  \nAcesta nu este un moment de sărbătoare, ci unul de bilanț \npentru Constituție și pentru tot ce înseamnă organizarea instituțională \na  statului  român.  Reformele  sunt  inevitabile,  pentru  că  asta  doresc \ncetățenii.  În  timp,  cu  profesionalism,  fără  patimă  politică  și  interes \nascuns, va trebui să modernizăm structurile sale,  modul în care ele \nfuncționează și cum  îl servesc pe  cetățean. Normele  constituționale \nvor trebui ajustate la realitatea pe care o trăim. \nSalut  faptul  că  în  Programul  de  guvernare  al  actualului \nGuvern  este  avută  în  vedere  eventualitatea  ca,  în  cazul  în  care  va \napărea  un  moment  constituțional  autentic,  Executivul  să  susțină  o \nreformă,  în  sensul  apropierii  între  stat  și  cetățean  și  al  creșterii \ngradului  de  protecție  al  drepturilor  și  libertăților,  în  acord  cu \njurisprudența CEDO. \nDe  asemenea,  Coaliția  de  guvernare  susține  ca  inițiativa \ncetățenească de revizuire a Constituției, înregistrată la Parlament în \nmai 2019 și aflată în prezent la vot final la Senat, să-și găsească cea \nmai bună formă de transparență la nivel normativ, atunci când situația \npandemică va permite acest lucru.  \nÎn același timp, trebuie să fim foarte atenți la marile opțiuni \npe care cetățenii români le-au exprimat și continuă să le exprime în \n                                                                                             6                                                                                          \n     \nultimele trei decenii. PNL are o agendă liberală de măsuri necesar a fi \navute în vedere la o eventuală revizuire a Constituției. De 30 de ani \nexistă  un  aspect  care  a  rămas  netranșat  așa  cum  ar  fi  trebuit  - \nproprietatea  privată.  O  măsura  pe  care  trebuie  să  o  abordăm  este \nreducerea la 16 ani a vârstei la care se va putea vota, așa cum este \ntendința în multe țări europene. Multe alte subiecte trebuie abordate cu \nmaturitate. \nReforma administrativă este un subiect care trebuie să stea în \natenția  Parlamentului.  Ultimii  ani  au  adus  pe  tapet  și  numeroase \nconflicte juridice de natură constituțională, iar normele constituționale \npot  fi  clarificate.  Problema  traseismului  politic  al  parlamentarilor  a \nrămas  deschisă  de  atât  de  mulți  ani,  deși  în  fiecare  legislatură  ea \ninfluențează aritmetica parlamentară. Și nu trebuie să uităm că există o \nrestanță în ceea ce privește implementarea în Constituție a rezultatelor \nreferendumului din 2019 pe tema justiției.  \nNu cred că numai Parlamentul sau numai partidele pot aborda \nun proces de reflecție cu privire la o eventuală revizuire a Constituției. \nRolul societății civile va fi fundamental.  \nReferitor acum la modul cum va arăta revizuirea viitoare vă \npot spune de pe acum un lucru: îmi doresc să fie cel puțin la fel de \nliberală cum au fost constituțiile din 1866 și 1923, ba chiar să aibă o \ndoză și mai mare de liberalism. \nLa mulți ani, români! \nLa mulți ani, România! \nMulțumesc. (Aplauze.) \n                                                                                             7                                                                                          \n     \n(Revine la prezidiu.) \nInvit  la  tribună  pe  Excelența  Sa,  domnul  Marcel  Ciolacu, \npreședintele Camerei Deputaților. (Aplauze.) \nDomnul Ion-Marcel Ciolacu: \nCred că nu este nici prima oară și nu va fi nici ultima oară \ncând am să spun că eu nu susțin vaccinarea obligatorie (Aplauze.), dar \nam dreptul în primul rând la viață. Fiecare decide dacă e bine să se \nvaccineze sau nu. \nVă rog frumos, doamnă colegă, să purtați mască sau să mă \nprotejați, să nu mă îmbolnăviți. (Aplauze.)  \nDreptul  meu  la  viața  și  dreptul  oricărui  român  nu  se \nnegociază, doamnă! \nDoamna Rodica Boancă (din sală): \nUnde scrie că masca te apără, te protejează?! \nDomnul Ion-Marcel Ciolacu:  \nDomnule președinte al Senatului,  \nDomnule prim-ministru,  \nDomnule președinte Constantinescu,  \nDomnule președinte al Curții Constituționale a României, \nDoamnelor și domnilor deputați și senatori, \nDoamnelor și domnilor miniștri, \nStimați  membri  ai  Comisiei  pentru  redactarea  proiectului \nConstituției României, \nStimați membri ai Corpului diplomatic, \n                                                                                             8                                                                                          \n     \nConstituția  e  cartea  de  vizită  a  unei  democrații.  Așa  cum \nfacem  o  ecografie  pentru  a  vedea  corpul  uman,  la  fel,  Legea \nfundamentală trebuie să fie expresia unei societăți. \nÎn  pofida  transformărilor  profunde  din  ultimii  32  de  ani, \nRomânia încă are o tradiție democratică fragilă. Mai avem mult de \nmuncă până să ajungem la practici democratice stabile și să ne găsim \nacea vocație democratică autentică, în sensul culturilor occidentale. \nDin  această  perspectivă,  efortul  făcut  acum  30  de  ani  de \npărinții fondatori ai Constituției din 1991 a fost imens. Textul noii \nConstituții trebuia să producă, în primul rând, o schimbare radicală de \nmentalitate la nivelul societății, prin despărțirea definitivă de trecutul \ncomunist. \nTextul lor trebuia să găsească soluțiile potrivite și echilibrate \npentru o societate care avea nevoie de un nou set de valori comune, \ndar în care să se regăsească și care să creeze solidaritate. \nAș dori ca astăzi, în mod special, să le mulțumesc celor care \nacum 30 de ani au pus umărul la reclădirea României pe baze noi, \nsănătoase și democratice. (Aplauze.) Câțiva dintre cei de atunci sunt \nastăzi alături de noi. Lor vreau să le transmitem atât recunoștința mea, \ncât și a colegilor mei din Parlament, pentru tot ce au făcut cu bună-\ncredință, competență și dragoste pentru România! \nDoamnelor și domnilor, \nAstăzi este un  moment aniversar. Dar e cel mai bun prilej \npentru a spune că avem nevoie de o Constituție care să reflecte un \nmodel de stat conform cu nevoile societății actuale. \n                                                                                             9                                                                                          \n     \nTrebuie să avem curajul să vorbim deschis despre necesitatea \nunei reforme constituționale, care să facă din Legea fundamentală un \ninstrument de modernizare a țării. \nTrebuie  să  vorbim  despre  acest  lucru,  fără  teamă  și  fără \ncomplexe. Toate sistemele democratice, cu excepția Statelor Unite, au \nfăcut-o  atunci  când  a  fost  nevoie.  Unele  state  au  apelat  chiar  la \nrevizuirea totală, așa cum a făcut Finlanda în anul 2000 sau Elveția în \nanul 1999. Altele, au apelat la o modificare parțială. Belgia chiar de 20 \nde ori în ultimii 20 de ani. \nEste adevărat, și în România s-a încercat de mai multe ori \nacest lucru. Cu excepția anului 2003, toate încercările de modificare a \nConstituției au eșuat. Acest lucru s-a întâmplat pentru că cei care le-au \ninițiat nu au înțeles că o revizuire a Constituției trebuie să satisfacă \nnevoile  cetățenilor,  și  nu  poftele  politicienilor,  fie  că  sunt \nparlamentari, premieri sau șefi de stat. \nReforma  constituțională  nu  mai  trebuie  să  fie  un  proiect \npersonal  al  politicienilor.  Această  dezbatere  trebuie  mutată  în \nsocietate, pentru că cetățenii trebuie să fie implicați efectiv în acest \nproces. Toate modificările trebuie înțelese și acceptate de români. \nDe aceea, consider absolut necesar un acord larg la nivelul \nîntregii clase politice, dar și la nivelul mediului academic, al corpului \nde  experți  și  al  societății  civile.  Contribuția  tuturor  este  esențială \npentru reușita unui demers atât de complex! \nStimați colegi, \n                                                                                             10                                                                                          \n     \nAu  trecut  18  ani  de  la  ultima  revizuire  a  Constituției \nRomâniei. În această perioadă am văzut cum Legea fundamentală a \nfost folosită fie ca bâtă, fie ca scut de către unii politicieni, în funcție \nde interesele politice de moment. \nDe  multe  ori,  diferiți  actori  politici  și-au  forțat  atribuțiile \nconstituționale. S-a ajuns în momente de criză politică, în care actuala \nConstituție nu a putut oferi soluții destul de clare pentru depășirea lor. \nDe  aceea,  trebuie  să  ne  punem  întrebarea:  cum  dorim  să \nreformăm Constituția? Care sunt acele direcții și principii care să aibă \nun caracter eficient în plan normativ? \nLa  nivel  general,  cred  că  Legea  fundamentală  trebuie  să \nîntărească instituțiile, astfel încât să avem un stat capabil să garanteze \ndrepturile  și  libertățile  cetățenilor.  Oamenii  trebuie  să  se  simtă \nprotejați cu adevărat de către stat. \nÎn al doilea rând, consider că un sistem de guvernare eficient \neste acela care generează un control reciproc între puterile statului și \nnu  permite  niciunui  actor  instituțional  să  concentreze  puterea  în \nmâinile sale. \nDin  păcate,  acest  principiu  fundamental  nu  și-a  găsit \nîntotdeauna și aplicarea în practică. În România, am asistat de multe \nori la un proces de personalizare a puterii. Cei care au ajuns să ocupe \ndiverse funcții în stat au modelat instituția, conform propriilor dorințe \nși interese. În final, această forțare a dus la o perturbare a echilibrului \nîntre puterile statului și la conflict. \n                                                                                             11                                                                                          \n     \nDin  această  perspectivă,  o  clarificare  a  atribuțiilor \npreședintelui  cred  că  se  impune.  Trebuie  să  ne  gândim  dacă  e \nmomentul să depășim angoasa dictaturii comuniste în ceea ce privește \nstatutul și rolul președintelui. \nAcum trei decenii a fost stabilit un sistem echilibrat prin care \ncetățenii  să  își  aleagă  direct  președintele,  însă  puterile  sale  au  fost \nlimitate ca să nu devină un dictator. \nTrebuie  ca  cei  care  vor  lucra  la  reforma  Constituției  să  se \npronunțe dacă acest sistem, în care președintele este o struțo-cămilă, \nîntre un președinte francez, de exemplu, și un monarh spaniol, mai \npoate funcționa în România. \nRolul președintelui a fost gândit ca un producător de consens. \nDin păcate, a sfârșit de multe ori în a fi un producător de tensiune în \nsocietate.  Nu  de  puține  ori  am  văzut  cum  președintele  și-a  depășit \nrolul  de  mediator  și  a  intervenit  brutal  peste  celelalte  puteri \nconstituționale. \nDe altfel, relațiile dintre președinte și premier au balansat în \nultimii 30 de ani între conflict și obediență. Am văzut că atunci când \nmajoritatea parlamentară a fost favorabilă președintelui, acesta a ajuns \nșeful  de  facto  al  Guvernului.  Premierul  a  devenit  o  marionetă.  În \ncealaltă extremă, a coabitării, președintele a fost mai degrabă izolat de \ncătre prim-ministru, care a preluat toată puterea executivă. Aceasta nu \neste normalitatea! \nApoi, în plan parlamentar, mi-aș dori, de exemplu, să existe \nun  anumit  interes  pentru  reglementarea  moțiunii  constructive  de \n                                                                                             12                                                                                          \n     \ncenzură,  pe  model  german.  În  România,  partidele  politice  au \ntransformat  moțiunile  de  cenzură  într-un  instrument  de  imagine  și \nprilej de atacuri politice la adresa adversarilor. \nDe aceea, eu cred că moțiunea de cenzură trebuie să fie clară \nși nu numai pentru retragerea încrederii, ci și pentru acordarea ei unei \nalte persoane, care să-și asume de la bun început acest rol. \nDemiterea  premierului  trebuie  să  conducă  automat  la \ndesemnarea unui alt prim-ministru. Nu am fi stat acum două luni fără \nGuvern, dacă am fi avut acest instrument în Constituție. \nÎn plan guvernamental, cred că viitoarea Constituție trebuie \nsă găsească mecanisme mult mai clare de limitare a practicii excesive \na ordonanțelor de urgență. Parlamentul nu este o anexă a Guvernului \nRomâniei, ci un partener instituțional. S-a folosit prea mult pretextul \nurgenței,  astfel  încât  practica  ordonanțelor  a  devenit  o  modalitate \ncurentă de legiferare. Lucrurile nu mai pot continua așa! \nÎn general, este nevoie de o clarificare a atribuțiilor fiecărei \nputeri  în  parte.  Și  sunt  convins  că  experții  vor  găsi  cele  mai  bune \nsoluții  astfel  încât  să  nu  devenim  victimele  unui  experiment \nconstituțional! \nDoamnelor și domnilor, \nTrebuie să ne gândim serios dacă ne aflăm în acel „moment \nconstituțional”.  Am  ratat  acest  moment  după  integrarea  în  Uniunea \nEuropeană și în NATO. Am ratat în 2011, am ratat și în 2013, când \nam avut o largă majoritate parlamentară. \n                                                                                             13                                                                                          \n     \nNu avem scuze dacă vom rata din nou! După 30 de ani, nu \nmai putem să punem doar niște proptele. Ele nu rezolvă nimic! Nu \naduc dezvoltare, continuitate și stabilitate! \nSocietatea  așteaptă  o  Constituție  modernă,  care  să  reflecte \nrealitatea,  dar  care  să  conducă  la  dezvoltare  și  să  ofere  soluții \ninovative la provocările viitorului. \nTrebuie să facem o reformă constituțională serioasă. Și avem \nnevoie de fiecare român pentru a reuși acest lucru!  \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule președinte. \nInvit acum la tribună pe Excelența Sa, domnul Nicolae-Ionel \nCiucă, prim-ministrul României. \nDomnul Nicolae-Ionel Ciucă (prim-ministrul României): \nDomnule președinte al Senatului, \nDomnule președinte al Camerei Deputaților, \nStimate domnule președinte al Curții Constituționale, \nDomnule președinte Constantinescu, \nStimate doamne și stimați domni parlamentari, \nStimați colegi miniștri,  \nDoamnelor și domnilor ambasadori,  \nBună ziua! \nSunt deosebit de onorat să particip astăzi la această ședință \nsolemnă,  prin  care  marcăm  30  de  ani  de  la  adoptarea  Constituției \n                                                                                             14                                                                                          \n     \nRomâniei,  act  juridic  și  politic  fundamental  al  statului,  garant  al \nlibertăților democratice ale cetățeanului. \nLa  referendumul  național  desfășurat  pe  8  decembrie  1991, \nromânii s-au pronunțat pentru democrație, libertate și stat de drept, \npentru o societate în care demnitatea omului, drepturile și libertățile \ncetățenilor, dreptatea și pluralismul politic, supremația legii și statul \nde drept să fie valori supreme, garantate de stat. \nPrima  și  singura  Constituție  adoptată  după  căderea \ncomunismului,  actuala  Constituție  a  României,  reprezintă  piatra  de \ntemelie a societății noastre democratice, fiind inspirată și legitimată de \nidealurile Revoluției din Decembrie 1989, de sacrificiul și jertfa celor \ncare  și-au  pierdut  viața  sau  au  fost  răniți  în  acele  zile.  Această \nConstituție  este  cea  de-a  doua  cea  mai  longevivă  Constituție  a \nRomâniei, după cea din 1866. \nAcum,  la  trei  decenii  de  la  adoptare  și  după  revizuirea \nnecesară aderării la Uniunea Europeană, în anul 2003, consider că este \nnecesară în continuare reformarea statului și a administrației publice \npentru  a  pune  în  centrul  preocupărilor  cetățeanul,  pentru  a  crește \neficiența  și  calitatea  serviciilor  publice  oferite  contribuabililor  și \npentru a crește responsabilitatea deținătorilor funcțiilor publice. \nPandemia COVID-19 a arătat încă o dată cât de importantă \neste asigurarea echilibrului dintre libertățile democratice și dreptul la \nviață, pe care statul trebuie să-l asigure tuturor, inclusiv prin servicii \nmedicale de care toți cetățenii români trebuie să beneficieze în mod \negal. Starea de alertă este, alături de limitările legale și legitime ale \n                                                                                             15                                                                                          \n     \nlibertăților cetățenilor pe o perioadă restrânsă, la fel de importantă ca \nși  nevoia  de  prezervare  a  drepturilor  și  libertăților  care  dau  esența \nstatului  democratic.  Nevoia  acestui  echilibru  este  evidentă,  astăzi, \ncând traversăm o perioadă de criză sanitară în care sunt necesare unele \nreglementări pentru combaterea COVID-19. Trebuie să traversăm cu \nbine,  împreună,  această  perioadă  și  voi  lua  toate  măsurile  necesare \npentru  a  trece  țara  prin  această  criză,  cu  sprijinul  experților  și  al \npersonalului de specialitate, al instituțiilor statului, în colaborare cu \npartenerii europeni și internaționali, dar mai ales cu sprijinul tuturor \ncetățenilor României. \nExcelențele Voastre, \nDistinși invitați, \nAșa  cum  am  subliniat  de  la  această  tribună  și  cu  prilejul \nacordării votului de învestitură, în centrul preocupărilor Guvernului se \naflă cetățeanul  român și binele comun. Alături de toți  miniștrii din \nacest Guvern ne angajăm să facem tot ce depinde de noi pentru ca \nsituația  economică,  socială  și  sanitară  a  românilor  să  se \nîmbunătățească. \nOamenii au așteptări legitime de la noi: să cultivăm respectul \nfață  de  lege,  să  apărăm  adevărul,  dreptatea,  unitatea  socială  și \nsolidaritatea. Lucrăm pentru cetățeni, luând la timp, cu bună-credință \nși  nepărtinitor,  decizii  care  să  ducă  la  o  viață  în  siguranță,  la \ndezvoltare, la respectarea demnității fiecăruia și la o viață mai bună. \nObiectivul nostru este ca prin măsurile pe care le vom implementa să \nasigurăm dezvoltarea și prosperitatea țării noastre. \n                                                                                             16                                                                                          \n     \nValorile și libertățile constituționale există în fiecare dintre \nnoi, ne unesc, ne fac mai puternici ca națiune, iar idealurile comune \nreprezintă liantul între cetățeni și instituțiile statului. \nDe aceea, vă cer sprijinul, atât dumneavoastră, dar și tuturor \ncetățenilor,  pentru  a  construi  o  țară  mai  puternică  și  prosperă, \naducându-i  pe  oameni  împreună  în  jurul  unui  obiectiv  comun: \ndezvoltarea și bunăstarea României și a românilor. \nÎn calitate de cetățean român și de prim-ministru al României, \nvoi  milita  întotdeauna  pentru  respectarea  literei  și  spiritului \nConstituției și pentru domnia legii. \nVă mulțumesc. (Aplauze.) \n                                                                                             17                                                                                          \n     \nDomnul Florin-Vasile Cîțu: \nMulțumim, domnule prim-ministru. \nInvit  la  tribună  pe  Excelența  Sa,  domnul  Valer  Dorneanu, \npreședintele Curții Constituționale. \nDomnule președinte! \nDomnul  Valer  Dorneanu  (președintele  Curții \nConstituționale): \nStimate domnule președinte al Senatului Florin Cîțu,  \nStimate  domnule  președinte  al  Adunării  Naționale,  al \nCamerei  Deputaților  -  zicem  Adunare  Națională,  pentru  că  așa  îi \nspunea pe vremuri, \nDistinse domnule prim-ministru Nicolae Ciucă, \nLa mulți ani și pentru ziua dumneavoastră de astăzi! \nDistinși miniștri,  \nDomnule președinte Emil Constantinescu, \nStimați parlamentari, \nDați-mi voie să mă răsfăț și să vă spun dragi colegi, \nÎnaltpreasfinția Voastră, \nOnorată asistență, \nMulțumesc  în  primul  rând  Parlamentului  pentru  onoranta \ninvitație  de  a  mă  adresa,  în  calitate  de  președinte  al  Curții \nConstituționale,  acestei  distinse  adunări  care  cinstește  Constituția \nRomâniei. \nÎn calitate de garant al supremației Constituției, pentru noi, \nCurtea Constituțională, este o mare onoare acest lucru și în această \n                                                                                             18                                                                                          \n     \ncalitate îmi permit să vă amintesc faptul că actul fundamental al țării \neste o adevărată Biblie și nu întâmplător fiecare dintre noi începem \nactivitatea depunând jurământul de credință cu mâna pe Constituția \nRomâniei și pe Biblie.  \nSărbătorim, astăzi, 30 de ani de la „momentul zero”, de la \nborna de stat a democrației românești, 30 de ani de la debutul unei \nperioade istorice pentru neamul românesc, unei epoci dorită a fi de \nlibertate și speranță, de încredere și entuziasm, care să succeadă anilor \nlungi,  apăsători  și  tenebroși  ai  comunismului,  30  de  ani  de  la \nadoptarea Constituției României.  \nLa acest moment aniversar, să ne amintim faptul că nu a fost \ndeloc  ușor  să  se  elaboreze  o  nouă  Lege  fundamentală,  care  să \nreușească mai întâi de toate să smulgă societatea din automatismele \ncomportamentale  și  atitudinile  formate,  fără  voia  sa,  sub  povara \nvremurilor,  pe  parcursul  jumătății  de  secol  petrecute  în  regimul \ncomunist, mai apoi să imprime un suflu nou, democratic, în acord cu \nspiritul  european,  care  să  rezoneze  cu  aspirațiile  și  idealurile \nRevoluției din Decembrie 1989 și să ofere, în același timp, mecanisme \njuridice concrete și eficiente, care să răspundă așteptărilor poporului. \nAdunarea  Constituantă,  instituită  în  acest  scop,  a  avut  la \ndispoziție pentru acest copleșitor demers creator un termen de 18 luni \nde la înființare. Lucrările Adunării Constituante s-au desfășurat astfel \nîncât  să  asigure  Adunării  Constituante  timpul  necesar  pentru  o \nelaborare ca atare. \n                                                                                             19                                                                                          \n     \nS-au conceput două lecturi, în acest scop, prima lectură având \nca  obiect  inițierea  membrilor  Adunării  Constituante  cu  modul  de \nredactare a unei constituții, precum și informarea acestora cu privire la \nconținutul constituțiilor din statele democratice. \nProcesul  de  elaborare  a  Constituției  a  beneficiat  de  o \nsubstanțială  asistență  internațională,  fiind  valorificată  experiența \nstatelor cu tradiție democratică. \nComisia  a  avut  întâlniri  inclusiv  cu  reprezentanți  ai  unor \nautorități  internaționale,  mai  ales  organisme  ale  ONU  și  ale \nConsiliului Europei, iar lucrările comisiei au fost analizate în cadrul \nComisiei de la Veneția. Un rol important l-au avut avizele comunicate \nde  diferite  organizații,  precum  Comitetul  Helsinki  pentru  drepturile \nomului,  dar  și  discuțiile  purtate  cu  diferiți  specialiști  în  drept \nconstituțional din numeroase țări, și chiar participarea nemijlocită a \nunor  specialiști  francezi,  în  frunte  cu  reputatul  profesor  Robert \nBadinter; la dezbaterile acestea care au însoțit elaborarea Constituției \ns-au valorificat și tradițiile constituționalismului românesc, preluat din \nprincipiile revoluției franceze. \nPrecizez aceste detalii pentru a evidenția dorința membrilor \nAdunării  Constituante  de  a  elabora  o  lege  fundamentală  a  statului \nromân  care  să  fie  în  concordanță  cu  standardele  internaționale  în \nmaterie  constituțională,  care  să  înglobeze  patrimoniul  democratic \neuropean  și  care  să  înalțe  viața  juridică,  politică  și  economică  a \nsocietății  românești  la  un  nivel  similar  celor  al  statelor  cu  sisteme \ndemocratice consolidate printr-o îndelungată tradiție. Să apreciem și \n                                                                                             20                                                                                          \n     \nsă respectăm acest efort uriaș, realizat cu toată convingerea și cu bună-\ncredință! \nDesigur  că,  fiind  o  creație  umană,  Constituția  noastră  nu \nputea  fi  perfectă,  ireproșabilă,  dar  conținutul  ei  reușește  să  ofere \nsuficiente repere pentru construirea pe baza sa a unui sistem care să \npermită  buna  funcționare  a  instituțiilor  publice  și  a  vieții  politice, \neconomice, în ansamblul său. În timp, pe măsura evoluției sociale, a \ndezvoltării complexului de relații interumane și interinstituționale, a \nremodelării peisajului socio-politic, unele aspecte nu au mai corespuns \nnoilor realități, diferite de cele avute în vedere în puterea constituantă \noriginală.  Tocmai  pentru  acest  motiv,  a  fost  înscrisă  în  Constituție \nposibilitatea revizuirii sale, iar anul 2003 a fost momentul în care s-a \nrealizat  o  astfel  de  primenire  a  legii  noastre  supreme,  corijându-se \nimperfecțiunile, adaptându-i-se prevederile la schimbările survenite și \nîmbunătățindu-i-se soluțiile propuse inițial. \nDe asemenea, revizuirea din 2003 a avut un scop mai mult \ndecât atât, reconfigurându-se cadrul constituțional național, astfel încât \nsă permită aderarea României la Organizația Atlanticului de Nord și \nintegrarea în Uniunea Europeană. \nAșadar, deși este Legea fundamentală a statului, Constituția \nnu  putea  rămâne  încremenită  în  timp,  ci  poate  fi  modificată  atunci \ncând această necesitate apare ca stringentă. Dar revizuirea Constituției \ntrebuie făcută cu responsabilitate, cu înțelepciune, cu simțul datoriei \nfață de popor, cu intenția sinceră de a aduce un beneficiu acestuia, și \nnu dintr-o dorință, chiar inspirată, unilaterală. Din păcate, însă, ideea \n                                                                                             21                                                                                          \n     \nrevizuirii  Constituției  a  fost  utilizată  nu  de  puține  ori  ca  miză \nelectorală, lipsită de o serioasă acoperire sub aspectul motivației și al \njustificării  raționale,  fiind  transformată  într-un  instrument  de \nmanipulare  în  vederea  obținerii  de  capital  electoral  din  promisiuni \nirealizabile. O astfel de atitudine distructivă nu face altceva decât să \nsemene  îndoială,  să  inducă  o  stare  de  incertitudine  cu  privire  la \nordinea  constituțională,  fragilizând  însăși  construcția  democratică  a \nstatului.  Din  fericire,  probabil  anticipând  asemenea  inițiative \noportuniste, legiuitorul constituant a instituit o procedură complexă de \nrevizuire, compusă dintr-o succesiune de etape și prevederi obligatorii, \nstabilind în final și limitele revizuirii, care fac obiectul așa-zisei părți \nrigide a Constituției. \nAr trebui ca în lupta politică să se renunțe la ideea de a se da \ntot  timpul  vina  pe  pretinsele  imperfecțiuni  ale  Constituției  pentru \nnerealizările, pentru insuccesele clasei politice. Mecanismul statal va \nputea funcționa perfect în baza actualei reglementări constituționale \ndacă prevederile Legii fundamentale vor fi respectate atât în litera, cât \nși  în  spiritul  lor.  Domnia  legii,  care  este  o  exigență  esențială  a \nprincipiului statului de drept, ar trebui să fie un adevărat far călăuzitor \npentru toți participanții la viața publică. Nu puțini sunt cei care invocă \nacest concept al statului de drept, dar uită care este semnificația sa, \nuită că acesta implică subordonarea statului în toate componentele sale \nfață de drept și în primul rând față de Constituție și că are ca scop \ntocmai  ponderarea  eventualelor  tendințe  abuzive  discreționare  ale \nstructurilor  etatice.  Or,  se  știe  că  puterea  exemplului  este  o  armă \n                                                                                             22                                                                                          \n     \nredutabilă. Cum putem pretinde cetățenilor să respecte și să cinstească \nLegea fundamentală a țării dacă unii dintre cei care dețin și exercită \nputerea politică în numele lor o pun la îndoială sau o bagatelizează? \nCum putem aștepta din partea poporului să fie mândru de Constituția \nsa, când unii dintre reprezentanții acestuia o contestă? \nÎn  calitate  de  garant  al  supremației  Constituției,  Curtea \nConstituțională vă invită să prețuim împreună importanța cărții noastre \nfundamentale,  să-i  recunoaștem  obligativitatea  și  să  o  respectăm  în \nlitera și spiritul ei. \nLa mulți ani Constituției României! \nȘi v-aș ruga să-mi permiteți o scurtă informare.  \nÎn foaierul din fața sălii de ședințe sunt mai multe panouri \norganizate cu sprijinul generos al Arhivelor Naționale, al Monitorului \nOficial și al AGERPRES-ului, care redau constituțiile în original, cu \nsemnăturile respective, Constituția din 1866, invocată și aici ca model, \nConstituția din 1923 și Constituția din 1991. \nVă mulțumesc foarte mult pentru atenție. (Aplauze.) \nDomnul Florin-Vasile Cîțu: \nMulțumim, domnule președinte. \nDoamnelor și domnilor senatori și deputați, \nPotrivit celor convenite, în această ședință solemnă vor avea \nintervenții reprezentanți ai grupurilor parlamentare reunite, în limita a \n7 minute pentru fiecare grup parlamentar, iar deputaților și senatorilor \nneafiliați  li  se  alocă  3  minute,  cu  o  singură  intervenție,  printr-un \nreprezentant comun. \n                                                                                             23                                                                                          \n     \nAvem lista. Doar Grupul parlamentar AUR nu a ... \nDomnul George-Nicolae Simion (din sală): \nStați că vă dau acum! \nDomnul Florin-Vasile Cîțu: \nVă rog! \nDin partea Grupurilor parlamentare ale PSD, domnul senator \nRobert Cazanciuc. \nDomnul Robert-Marius Cazanciuc: \nDomnule președinte al Senatului, \nDomnule președinte al Camerei Deputaților,  \nDomnule prim-ministru, \nStimați membri ai Guvernului, \nDoamnă ministru, \nDomnule președinte Emil Constantinescu,  \nDomnule președinte Dorneanu, \nÎnaltpreasfinția Voastră, \nDragi colegi, \nÎn misiunea noastră, ca membri ai Parlamentului, de a face \ncunoscută legea, facem deseori referire la litera și spiritul ei. \nDacă  vorbim  de  Legea  fundamentală,  avem  aici  spiritul \nConstituției,  care  s-a  transformat  într-o  esență  tare  -  Constituția \nRomâniei. \nAm  luat  de  la  bibliotecă  această  geneză  și  dați-mi  voie  să \ncitez câteva rânduri din această carte: „Emoția mea este firească în \n                                                                                             24                                                                                          \n     \nacest moment solemn, când pentru a treia oară, în decurs de 150 de \nani, România are prilejul ca, prin reprezentanții săi aleși, să dezbată și \nsă voteze o constituție adevărată”. \nAstăzi, la 30 de ani de la acest discurs, rostit de Dan Amedeo \nLăzărescu în 1991, avem aceleași preocupări de a cârmui țara spre un \nviitor european, numai că de această dată viitorul european este legat \nși  de  utilizarea  adecvată  a  uriașelor  resurse  puse  la  dispoziția  țării \nnoastre pentru a reduce decalajele față de alte state europene care timp \nde 50 de ani au avut un destin mai bun decât am avut noi la frontiera \nEuropei. \nSpunea, la vremea respectivă, profesorul Iorgovan, că speră \nca această Constituție să aibă rolul unui adevărat pact social. \nDincolo  de  reașezarea  statului  român  pe  principii  real \ndemocratice, Constituția din 1991, pe care o sărbătorim astăzi, a fost și \nun rezultat al transpunerii în lege a entuziasmului celor care își doreau \nlibertatea, despre  care auziseră de la părinți, bunici sau din filmele \namericane, dar și a entuziasmului celor care plătiseră cu ani grei de \ntemniță comunistă pentru vina de a lupta pentru libertate.  \nAstăzi, noi, parlamentarii, avem o dublă datorie față de acești \noameni și față de urmașii noștri. Avem datoria de a înțelege dacă în \ncei 30 de ani care au trecut de la adoptarea Constituției aceasta a reușit \nsă  se  facă  cunoscută  și  înțeleasă  de  poporul  ei,  dacă  spiritul  Legii \nfundamentale a fost deslușit de cei chemați să o aplice și să o apere. \nLa  începutul  anilor  '90,  Constituția  a  fost  percepută  mai \ndegrabă ca un reper academic, departe de viața obișnuită. \n                                                                                             25                                                                                          \n     \nO cercetare sociologică realizată recent ne-a arătat că pentru \nromâni Constituția reprezintă astăzi nu doar un set de principii, ci un \ntext viu, aflat în vârful ierarhiei legilor, care poate influența în mod \ndirect viața fiecăruia dintre noi. \n63% dintre români consideră că o modificare a Constituției \nle-ar face o viață mai bună. \nNe-am întrebat la începutul anului dacă ar fi o idee bună ca \nstatul  să  distribuie  fiecărui  cetățean  câte  o  Constituție.  90%  dintre \nromâni au spus că da, ar fi o idee foarte bună. Românii vor să aibă un \nreper, vor să știe că pot apela la cineva fundamental atunci când ceva \nnu merge bine. \nGardianul  Constituției  este,  de  29  de  ani,  Curtea \nConstituțională, care prin 22.000 de decizii pronunțate până în prezent \nne-a arătat cum trebuie interpretate textele Constituției, dar și limitele \nunora dintre ele, care au rămas tributare contextului social economic \nîn care au fost adoptate. \nGardian al Constituției sau făuritor de legi? \nSunt  convins  că  membrii  Curții  Constituționale  își  pun \naceastă întrebare la fiecare decizie  pe care o pronunță, iar numărul \nmare al acestora arată, de asemenea, nevoia cetățeanului de a respecta \nConstituția,  de  către  fiecare  dintre  noi,  dar  și  de  către  instituțiile \nstatului. \nTitulatura  marginală  a  primului  articol  din  Constituție  este \n„Statul român”. Poate era mai potrivit dacă primul articol se numea \npur și simplu România, pentru a arăta preeminența poporului român. \n                                                                                             26                                                                                          \n     \nLegea  fundamentală  trebuie  să  aibă  în  centrul  ei  omul,  cu \ndrepturile și libertățile lui fundamentale, cu un stat capabil în mod real \nsă  asigure  protejarea  lor,  printr-o  arhitectură  constituțională  care  să \nstatueze principiul supremației și respectării Constituției și a legilor, \nprecum și cooperarea loială dintre puteri, toate acestea în beneficiul \ncetățeanului. \nDacă această constituție îndeplinește astăzi acest rost vă invit \nsă reflectăm și să lucrăm împreună. \nPentru  un  dialog  eficient  despre  Constituție  și  pentru  a \ncunoaște modele ce pot contribui la conturarea propriilor convingeri \naveți la dispoziție o carte în format electronic. \nÎn 2015, cu ajutorul a patru profesori universitari, am tradus \nîn  limba  română  toate  constituțiile  Uniunii  Europene.  O  să  primiți \nfiecare dintre dumneavoastră, printr-un mesaj, din partea liderilor de \ngrup, această carte în format electronic. \nDupă 30 de ani îi evocăm astăzi aici pe membrii Adunării \nConstituante care ne-au lăsat moștenire o constituție care a reașezat \nțara după comunism. \nCare va fi moștenirea noastră, a celor de aici? Ce vom lăsa \nnoi?  O  împărțire  a  românilor  în  mai  multe  categorii:  bugetari  și \ncorporatiști, locuitori în țară sau în diaspora, pro sau contra Uniunii \nEuropene, pro sau contra justiției. \nDupă  câteva  luni  de  dezbateri  în  cadrul  Partidului  Social \nDemocrat ne-am pus întrebarea dacă această Constituție poate fi un \nliant al națiunii. \n                                                                                             27                                                                                          \n     \nPentru  a  căuta  răspuns  la  această  întrebare,  Asociația  „Pro \nDemocrația”  și  Institutul  Social-Democrat  „Ovidiu  Șincai”  au \norganizat  pe  1  iulie  o  dezbatere  consacrată  analizei  de  ansamblu  a \nevoluției societății românești guvernată de actuala Constituție. \nAți  primit  fiecare  dintre  dumneavoastră  această  carte.  Cei \ncare n-ați primit-o încă, o veți primi cu siguranță. Este un volum care \nreunește lucrările a 12 profesori universitari și 2 membri ai Adunării \nConstituante.  Au  fost  invitați  să-și  exprime  opiniile  cu  privire  la  o \nConstituție a viitorului și asupra măsurii în care Legea fundamentală \npoate fi îmbunătățită, astfel încât să răspundă marilor provocări ale \nRomâniei de astăzi, obiectivelor comune europene și ale omenirii, în \ngeneral.  \nVorbind de viața acestei Constituții și de obiectivele comune \neuropene,  fostul  ministru  al  integrării,  profesorul  Vasile  Pușcaș, \nspunea că revizuirea din 2003 a tratat aderarea la Uniunea Europeană \nca  un  simplu  act  de  politică  externă,  și  nu  ca  un  proces  intern  de \ntransformare a statului și a societății. \nRevizuirea din 2003 a reprezentat actul juridic care a făcut \nposibilă aderarea la Uniunea Europeană și NATO. \nÎncercările de revizuire din 2011-2013 au fost arme în bătălia \npolitică internă, din păcate, dar, în același timp, au arătat nevoia de \nclarificare a unor  texte scrise poate cu prea  mult entuziasm în anii \n1990-1991 și nevoia de a consfinți statutul nostru real de membri ai \nUniunii Europene și ai NATO. \n                                                                                             28                                                                                          \n     \nModificările actualei Constituții ar putea fi abordate din cel \npuțin trei perspective, dacă doriți. Aș spune una tehnică – și vă dau un \nexemplu – art. 29 vorbește de telegrame. Am întrebat Poșta Română \ncând a fost trimisă ultima telegramă. Acum mai bine de 10 ani. \nDomnul Florin-Vasile Cîțu: \nDomnule senator, vă rog să încercați să finalizați! \nDomnul Robert-Marius Cazanciuc: \nImediat, domnule președinte! E un moment solemn. \nDe  opțiune  politică,  regionalizarea  și  formarea  Guvernului. \nPoate președintele să încredințeze formarea Guvernului partidului care \na  câștigat  alegerile?  Și  inovativă.  Reglementarea  constituțională  a \nrolului opoziției parlamentare, protejarea drepturilor fundamentale în \nfața  provocărilor  generate  de  evoluția  inteligenței  artificiale  sau \nprotejarea  statului  în  fața  regimurilor  comerciale  și  economice \ntransfrontaliere. \nCred că astăzi, în Parlament, avem obligația față de poporul \nnostru să lansăm dezbateri publice față de principalele teme ale vieții \nsociale,  economice  și  politice,  asupra  modului  în  care  drepturile \nfundamentale  sunt  respectate  în  mod  real,  asupra  modului  în  care \nputerile statului au funcționat în slujba poporului și care în final să \nconducă,  de  ce  nu,  la  un  acord  politic  național  pentru  o  eventuală \nrevizuire a Constituției. Un asemenea proiect ar putea reprezenta un \nliant al națiunii care să contribuie la uniunea spirituală a poporului \nromân. \n                                                                                             29                                                                                          \n     \nVa fi posibil doar în măsura în care acest proces va fi unul \nautentic  și  oamenii  vor  vedea  că  este  unul  autentic,  nu  ca  un  alt \ninstrument într-o bătălie politică. \nDezbaterea  națională  în  jurul  temei  revizuirii  Constituției \npoate fi un instrument de atingere a obiectivului de refacere a legăturii \nțării cu fiecare român. \nAstăzi suntem datori să le lăsăm celor care vin după noi o \nRomânie în bună stare. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule senator. \nDin partea Grupurilor parlamentare ale PNL....  \n(Domnul  senator  Robert-Marius  Cazanciuc  revine  la \ntribună.) \nMai aveți? \nDomnul Robert-Marius Cazanciuc: \nAți primit, de asemenea, stimați colegi, o coliță nouă, timbre \nrealizate în 2019 de către Romfilatelia, în care pentru prima dată pe \ntimbre  au  fost  puse  drepturile  fundamentale.  Sunt  nouă  drepturi \nfundamentale, tipărite în milioane de exemplare, care au încercat să \nfacă cunoscută românilor Legea fundamentală. \nMulțumesc. (Aplauze.) \nDomnul Florin-Vasile Cîțu: \nMulțumim, domnule senator. \n                                                                                             30                                                                                          \n     \nO inițiativă foarte bună. \nDin partea Grupurilor parlamentare ale PNL, doamna senator \nLaura-Iuliana Scântei. \nDoamna Laura-Iuliana Scântei: \nVă mulțumesc, domnule președinte. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule președinte Emil Constantinescu, \nÎnaltpreasfinția Voastră, \nDomnule președinte al Curții Constituționale, \nDistinși membri ai Corpului diplomatic, \nDragi invitați, \nDoamnelor și domnilor senatori și deputați, \nSărbătorim într-adevăr 30 de ani de la intrarea în vigoare a \nConstituției din 1991. \nTimp  de  30  de  ani,  Constituția  a  garantat  stabilitatea \nregimului  politic,  a  oferit  termenul  de  referință  pentru  drepturile  și \nlibertățile fundamentale ale cetățenilor și a fost temelia pe care s-au \nconstruit instituțiile vitale ale statului. \nTotuși trebuie să fim sinceri, 30 de ani nu înseamnă mulți ani \nconstituționali.  Prin  comparație,  Constituția  de  la  1866  a  fost  în \nvigoare vreme de 57 de ani. Avem deci o Constituție tânără și, pe cale \nde consecință, o democrație la fel de tânără. \nDeși e tânără, Constituția prevede un obiectiv de țară istoric, \n                                                                                             31                                                                                          \n     \nîmpărtășit în egală  măsură de toate forțele politice responsabile, de \nautoritățile statului și de majoritatea românilor, și anume, România - \nstat democratic. Acel stat cu o democrație consolidată, axată pe cele 3 \nmari valori fondatoare ale liberalismului politic, și anume: protejarea \nvieții, promovarea libertății și garantarea proprietății. Adică un stat de \ndrept, un stat de tip occidental, care își respectă îndatoririle rezultate \ndin  angajamentele  internaționale,  inclusiv  cele  care  decurg  din \ncalitatea de stat membru UE și NATO. \nDoamnelor și domnilor, \nAți auzit și până acum, de la antevorbitorii mei, veți auzi în \ncontinuare, azi, la ceas aniversar, multe cuvinte frumoase, dar și critici \nla adresa Constituției în vigoare. Toate oferă răspunsuri cu privire la \nîntrebarea: Ce reprezintă Constituția României, după 30 de ani, pentru \ncetățeni,  pentru  politicieni  și  pentru  țară?  Că  înglobează  cele  mai \nînalte valori și idealuri ale unei societăți democratice, că este o pavăză \npentru  asigurarea  statului  de  drept  și  a  independenței  justiției,  o \ngaranție că nicio autoritate nu va abuza de puterea sa și va acționa în \nlimitele constituționale, că, într-adevăr, cuprinde catalogul de drepturi \nși libertăți fundamentale și că e un scut împotriva abuzului de putere al \nautorităților statului împotriva cetățenilor. \nÎn ce mă privește, am dorit astăzi să vă spun despre ce nu este \no Constituție. \nÎn primul rând, o Constituție nu este doar un document politic \nsau doar o lege care se poate modifica oricum și oricând, după bunul \nplac al unei majorități politice sau al unui partid care, de exemplu, s-ar \n                                                                                             32                                                                                          \n     \nteme că nu ar da nici după 20 de ani, în anul 2024, un candidat ales la \nfuncția de președinte al României. \nÎn  al  doilea  rând,  o  Constituție  nu  reprezintă  nimic  fără \nconstituționalism. Legea fundamentală a unui stat capătă valoare dacă \neste respectată în timp și dacă, prin respectarea continuă, la nivelul \nsocietății  se  creează  un  sentiment  puternic  de  apartenență  la \nConstituție și la valorile sale. \nÎn al treilea rând, o Constituție nu este în realitate opera unei \nmajorități  politice  conjuncturale,  deși  unii  așa  cred.  O  Constituție \ndurabilă este rezultatul unui autentic moment constituțional. Un astfel \nde moment constituțional a fost în anii 1990, 1991, atunci când s-a \nrealizat  trecerea  de  la  vechiul  regim  politic  totalitar  la  noul  regim \npolitic democratic. Constituția României a eliminat atunci posibilitatea \nconcentrării  puterii  în  mâinile  unei  persoane,  ale  unui  grup  de \npersoane  sau  ale  unei  instituții  și  așa  sperăm  să  rămână  pentru \ntotdeauna. \nMai târziu, în 2003, la momentul revizuirii, s-a avut în vedere \nnevoia fundamentală a României de a adera la structurile euroatlantice \nși de a se defini un destin european pentru societatea românească. \nFără  îndoială,  doamnelor  și  domnilor,  Constituția  nu  este \nperfectă,  iar  numeroasele  decizii  ale  Curții  Constituționale  i-au \nevidențiat vreme de 30 de ani și limitele și lipsurile. Cu toate acestea, \nmomentele  constituționale  autentice  pentru  revizuirea  Legii \nfundamentale trebuie să fie rezultatul unei nevoi sociale reale și să \nexprime  o  viziune  asupra  arhitecturii  statului,  construită  în  timp  și \n                                                                                             33                                                                                          \n     \nîmpărtășită de majoritatea cetățenilor. \nÎnchei spunându-vă că Partidul Național Liberal nu se teme \nde o revizuire a Constituției. PNL reafirmă angajamentul politic de a \ncontinua  construcția  statală  asumată  încă  de  la  înființarea  sa,  dar \natunci când va revizui Constituția nu va renunța la viziunea sa liberală \nasupra statului și asupra economiei. Liberalismul constituțional va fi \npromovat în continuare ca principiu de modernizare a statului român \nîn  era  digitalizării,  pentru  a  oferi  cetățenilor  cu  adevărat  un  stat \nfuncțional, bazat pe o economie liberă, pe domnia legii și pe respectul \ndrepturilor fundamentale. \nAșadar,  azi,  la  ceas  aniversar,  urăm  Constituției  noastre \nlongevitate  și  respect  din  partea  tuturor  –  cetățeni  și  întreaga  clasă \npolitică! \nVă mulțumesc. (Aplauze.) \nDomnul Florin-Vasile Cîțu: \nMulțumesc, doamnă senator. \nDin partea Grupurilor parlamentare ale USR, domnul senator \nRadu-Mihai Mihail. \nDomnul Radu-Mihai Mihail: \nMulțumesc, domnule președinte. \nDoamnelor și domnilor, \nSuntem  un  stat  care  derapează  spre  eșec  și  Constituția  din \n1991  nu  este  străină  de  ceea  ce  se  întâmplă.  Constituția  României \nmoderne, libere și prospere ar fi trebuit să înceapă cu punctul 8 de la \n                                                                                             34                                                                                          \n     \nTimișoara. Cu despărțirea conștientă și asumată de trecutul totalitar și \nde aceia care i-au făcut posibilă existența timp de o jumătate de veac. \nConstituția de la 1991 a venit după „Duminica orbului” din \n1990  și  a  consfințit  restaurația  foștilor  comuniști  și  securiști  din \nRomânia.  A  fost  scrisă  după  chipul  și  asemănarea  destinatarului  și \nautorului  –  Ion  Iliescu,  zis  și  comunist  cu  față  umană,  și  Antonie \nIorgovan, zis și comunist cu studii juridice. \nConstituția României validată la referendumul din decembrie \n'91 a fost scrisă de un președinte al Asociației Studenților Comuniști \ndin  Universitatea  București,  pentru  președintele  Uniunii  Tineretului \nComunist. \nAcum  30  de  ani  eram  reporter  la  Radio  Delta  și  eram  pe \nstradă și îi întrebam pe oamenii care mergeau foarte mândri să voteze \nConstituția, dacă au citit textul și de ce îl votează? Și răspunsul era \ncam același de la toți: „Păi, ne-a spus Ion Iliescu că e de bine”. \nUSR a apărut pentru că românii s-au săturat să le spună un \ntătuc și gașca lui ce să facă. (Aplauze. Vociferări.) \nAcum  oamenii  sistemului  tot  vorbesc  despre  schimbarea \nConstituției, astfel încât președintele să nu mai fie ales de români, ci \nde ei. (Vociferări.) \nOamenii fără chip vor ca funcția de președinte al românilor să \npoată fi scoasă la mezat și tranzacționată între grupurile parlamentare, \nmonedă de schimb în trocurile politice, departe de ochii lumii și de \nochii cetățeanului. \nUSR  a  apărat,  apără  și  va  apăra  statul  de  drept  și  valorile \n                                                                                             35                                                                                          \n     \ndemocrației liberale de toate încercările de a pune instituțiile statului, \noricare  ar  fi  ele...  (Vociferări.)  ...la  dispoziția  infractorilor,  a \nevazioniștilor, a hoților din bugetul de stat și a combinatorilor politici \ncare îi cauționează. (Vociferări.) \nȘi închei cu o ultimă remarcă. Antonie Iorgovan, părintele \nConstituției din '91, a fost, ca tot românul imparțial, expert în cadrul \nComisiei juridice constituționale și pentru drepturile omului din cadrul \nCFSN  și  independent,  dar  afiliat,  în  legislatura  '90-'92,  la  Grupul \nparlamentar al PNL, pentru ca apoi să treacă la PSD, demonstrând \nastfel multilateralismul FSN-ismului, așa cum îl vedem și astăzi. \nNu-i așa că de acolo de sus, de unde se află, Caragiale râde cu \ngura până la urechi? (Vociferări. Aplauze.) \nDomnul Florin-Vasile Cîțu: \nMulțumesc, domnule senator. \nDin  partea  Grupurilor  parlamentare  AUR,  domnul  George \nSimion. \nDomnul George-Nicolae Simion: \nMulțumesc frumos. \nA fost un referendum pentru modificarea Constituției, să fie \nspecificat  faptul  că  în  România  căsătoria  este  între  un  bărbat  și  o \nfemeie. Sper că nu vreți să modificați Constituția în sensul în care să îl \nluați pe domnul Cîțu legal de soție, da? (Vociferări.) \nNoi nu suntem de acord cu faptul că trebuie să se producă o \nfederalizare  sau  o  regionalizare  sau  cum  dorește  unul  sau  altul  din \n                                                                                             36                                                                                          \n     \npartidele și organizațiile non-guvernamentale care sunt în Parlament \nastăzi. Nici pentru punerea în acord cu anumite prevederi europene. \nNoi  credem  că  a  noastră  Constituție  este  foarte  bună.  Și  unele \nîncercări de încălcare a Constituției, cum a fost înlăturarea Avocatului \nPoporului, neconstituțională, au fost stopate. \nȘi dacă tot ne-ați dat niște timbre aici, în care sunt prevăzute \narticolele  fundamentale,  vedeți  că  pierdem  o  generație,  pentru  că \ndreptul la învățătură este asigurat. Din păcate, nu a fost asigurat de \nstatul  român,  prin  hotărâri  de  Guvern  care  sunt  aduse  aici,  în \nParlament  și  noi  doar  trebuie  să  le  ascultăm,  nici  măcar  nu  putem \ninterveni asupra stării de alertă. \nÎncetați  să  călcați  în  picioare  drepturile  fundamentale  ale \nromânilor și începeți să respectați Constituția! \nNu prin ședințe solemne faceți asta, ci respectând Constituția \nși eliminând orice formă de obligativitate asupra românilor! \nConstituția este bună. Trebuie susținută și trebuie apărată de \nuzurpatori, atât de aici, de la București, cât și de la Bruxelles! \nVă mulțumesc. (Aplauze.) \nDomnul Florin-Vasile Cîțu: \nMulțumesc. \nDomnul Tanasă. \nDomnul Dan Tanasă: \nDa. \nÎnaltpreasfinția Voastră, \n                                                                                             37                                                                                          \n     \nDomnule președinte al Camerei Deputaților, \nOnorați membri ai Guvernului, \nDoamnelor și domnilor senatori și deputați, \nArt.  3  al  Constituției  României  vorbește  despre  teritoriul \nRomâniei, care este inalienabil. \nDin  păcate,  în  ultimii  30  de  ani,  atât  PSD,  cât  și  PNL  și \nUDMR au permis vânzarea pământului României către străini, la un \nnivel demențial. \nDin  păcate,  suntem  poate  unici  în  lume,  ne-am  înstrăinat \npământul și am vândut, ne-am trezit într-o situație în care am permis, \nculmea, încălcarea art. 3 al Constituției României. \nArt. 12 vorbește de simbolurile naționale ale României. \nArt. 13 vorbește de limba națională, de limba română. \nEu  am  câștigat  câteva  zeci  de  procese  în  instanțele  din \nRomânia, prin care am încercat să impun respectarea limbii oficiale de \nstat. Și, din păcate, atât PSD, cât și PNL, ați tolerat timp de 30 de ani \natitudinile absolut inacceptabile ale UDMR atunci când vine vorba de \nsimboluri naționale și de limba oficială de stat în România. \nAți permis... ați permis – că plecați, domnule Kelemen Hunor \n–  ați  permis,  domnilor,  ca  în  Transilvania,  practic,  în  multe  zone, \nlimba maghiară să devină, practic, de facto limbă oficială de stat. Și \npermiteți în continuare, dragi colegi de la PSD și de la PNL! \nLimba oficială de stat nu este negociabilă cu nimeni! Și nici \nsimbolurile naționale! Acestea le puteți spune colegilor de la UDMR. \nȘi închei. \n                                                                                             38                                                                                          \n     \nArt. 47 vorbește despre faptul că: „Statul este obligat să ia \nmăsuri de dezvoltare economică și de protecție socială, de natură să \nasigure cetățenilor un nivel de trai decent”. \nÎn ultimii 30 de ani, modul în care PSD și PNL au înțeles să \nfacă  politică  în  România  ne  situează  pe  ultimele  locuri  la  ceea  ce \nînseamnă nivel de trai. Ultimele locuri în Europa. \nȘi, mai mult decât atât, modul în care PSD și PNL au făcut \npolitică în ultimii 30 de ani a dus la situația absolut inacceptabilă în \ncare peste 3,5 milioane de români au fugit de aici, de pe acest pământ. \nI-ați fugărit voi. Și, din păcate, în ultimii 4 ani, nici USR nu s-a lăsat \nmai prejos. \nMulțumesc. (Aplauze.) \nDomnul Florin-Vasile Cîțu: \nMulțumim. \nDomnul deputat Ciubuc. \nDomnul Ciprian Ciubuc: \nDomnule președinte al Senatului, \nDomnule președinte al Camerei Deputaților, \nDomnule președinte Constantinescu, \nStimați colegi, \nStimați invitați, \nEu am să vorbesc scurt. \nȘi am să vorbesc de art. 16 - cetățenii români sunt egali în \nfața legii. \n                                                                                             39                                                                                          \n     \nStimați colegi, \nNu  suntem  astăzi  în  măsură  să  respectăm  art.  16.  De  ce? \nPentru  că  pe  baza  ordonanțelor  de  urgență  și  a  stării  de  alertă, \ndrepturile  românilor  nu  sunt  respectate.  Avem  6  articole  din \nConstituție – domnule președinte al Curții Constituționale, puteți să \nconfirmați sau infirmați – care sunt călcate în picioare pentru că avem \no stare de alertă neconstituțională și măsuri restrictive aberante. \nVin de la întâlnirea care a avut loc săptămâna trecută, de la \nDelegația Adunării Parlamentare a Francofoniei, unde – vreau să vă \nspun un lucru foarte important și vă rog să fiți atenți cu toții – am fost \nadunați mai mulți parlamentari din Parlamentul României, care facem \nparte din Delegație, inclusivi parlamentari din toate țările francofone, \nni s-au ținut lecții de modificare a Constituției, sub motiv de COVID \nși sub motiv de pandemie. Din Parlamentul belgian ni s-a transmis, \ntrebuie  să  modificăm  Constituția  după  modelul  Luxemburg,  să \nomogenizăm  Constituția.  Inclusiv  toate  țările  care  fac  parte  din \nUniunea Europeană. \nDe asemenea, ni s-a vorbit despre suspendarea Parlamentelor \nnaționale. (Vociferări.) \nNi s-a vorbit de suspendarea Parlamentelor naționale. \nMă  bucur  că  colegii  de  la...  antevorbitorii  mei  au  vorbit \ndespre modificarea Constituției. \nStimați colegi, \n Nu putem să modificăm Constituția, să o omogenizăm dacă \nnu ne întoarcem la popor. \n                                                                                             40                                                                                          \n     \nAm  susținut  și  în  Parlamentul  din  Albania,  la  Adunarea \nParlamentară a Francofoniei, susțin și de aici – cum vă veți uita în \nochii  copiilor  dumneavoastră  sau  în  ochii  românilor  dacă  vom \nmodifica Constituția și vom omogeniza Constituția după Constituția \ndin Luxemburg... (Vociferări.) ...sub motiv de COVID și sub motiv de \npandemie? \nAm  numărat,  de  19  ori  s-a  vorbit  de  cuvântul  „control”. \nControlul  pandemiei,  nemijlocit,  controlul  oamenilor.  Nu  putem \ncontrola  pandemia  dacă  nu  putem  controla  mișcarea  oamenilor  în \nEuropa și în statul național. \nOameni buni, \nStimați colegi, \nMă adresez și românilor și dumneavoastră. \nSă vă ferească Dumnezeu de o revoltă populară! \nCum  le-am  spus  și  francezilor  din  Parlamentul  din  Albania, \nromânii nu sunt ca francezii, să iasă o lună, două, trei, o lună, 10 luni la \nproteste. Românii au ieșit 9 zile și Ceaușescu a dispărut. \nNoi avem o istorie de comunism. Știm că aceste restricții care ni \nse  impun  în  Parlamentul  național  vin  doar  să  îngrădească  drepturi  și \nlibertăți și nu măsuri ca să controlăm pandemia! \nNu putem să suspendăm drepturile noastre fundamentale conform \nConstituției și să modificăm Constituția fără să ne întoarcem la popor! \nDe  aceea,  vă  rog  pe  toți  să  conștientizați  că  pentru  orice \nmodificare a Constituției trebuie să fie direct întrebat și poporul român, și \noamenii care ne-au ales. \nVă mulțumesc. \n                                                                                             41                                                                                          \n     \nȘi sunt încrezător că dumneavoastră veți reflecta la ce am vorbit \nastăzi aici. \nPuteți să-i întrebați și pe colegii dumneavoastră care au fost în \nParlamentul din Albania, să vă confirme acest lucru. \nMulțumesc. (Aplauze.) \nDomnul Florin-Vasile Cîțu: \nMulțumim. \nVă  garantăm  că  orice  modificare  se  va  face  doar  prin \nreferendum, deci mergem la popor. \nGrupul parlamentar al UDMR, domnul Csoma Botond. \nDomnul Csoma Botond: \nOnorați invitați, \nDoamnelor și domnilor deputați, \nRomânia  a avut o experiență totalitară cruntă sub regimul \ncomunist, mai ales în „Epoca de Aur”, sub Ceaușescu. Iar dacă luăm \nîn considerare acest lucru cred că adoptarea Constituției în anul 1991 a \nfost  un  pas  foarte  important  pe  drumul  făuririi  unei  societăți \ndemocratice, după decenii lungi de totalitarism. \nSigur, acea Constituție, Constituția de la 1991, a reflectat atât \nmomentul  politic,  cât  și  majoritatea  parlamentară  existentă  sau \nmajoritatea din Adunarea Constituantă, dar a reflectat și acea euforie, \npentru că oamenii în sfârșit erau liberi și puteau să-și spună opinia \nliber în această țară și nu sosea  mașina neagră dimineața să-i ducă \nundeva. \nȘi cred că a fost un moment foarte important, din acest punct \n                                                                                             42                                                                                          \n     \nde vedere. \nS-a  mers  pe  ideea  unei  –  cred  eu  –  unei  republici \nsemiprezidențiale, care nu e similară nici cu Franța, nici cu Statele \nUnite. Sunt niște deosebiri importante.  \nÎn Statele Unite nu există premier.  \nÎn Franța, premierul este subordonat președintelui.  \nLa  noi,  premierul  nu  este  subordonat,  dar  președintele \ndesemnează candidatul la funcția de premier. \nȘi dacă ne uităm, în ultimii 15 ani a existat un conflict major \nîn sânul puterii executive, mai ales când vorbim politic de coabitare \nîntre președinte și premier. \nȘi cred că acest conflict permanent care a existat în puterea \nexecutivă nu a făcut cinste României. \nȘi,  din  acest  punct  de  vedere,  cred  că  avem  nevoie  de  o \nmodificare a Constituției. Să lămurim anumite chestiuni, nu numai în \nsânul puterii executive, putem vorbi și de Parlament. \nNoi  propunem  să  menținem  sistemul  bicameral,  dar  cu \natribuții  separate,  pentru  Senat  și  Camera  Deputaților,  și  ne  putem \ngândi  și  la  un  sistem  distinct  de  alegere  a  Senatului  și  a  Camerei \nDeputaților. \nSigur că prin Constituția de la 1991 s-a instituit și un sistem \nde checks and balances, acest mecanism de protecție și echilibru care \nîn  multe  cazuri  a  funcționat,  în  multe  cazuri  nu  a  funcționat.  De \nexemplu, când președintele României, în foarte multe cazuri, cred eu \nși  credem  noi,  de  la  UDMR,  indiferent  cine  a  fost  președintele \n                                                                                             43                                                                                          \n     \nRomâniei, și-a depășit atribuțiile constituționale, neavând o activitate \nde  mediere,  ci  având  o  activitate  eminamente  politică,  în  anumite \nmomente, în această țară. \nSigur, trebuie să aducem în discuție și statutul minorităților, \nstatutul minorităților din România. \nPoate ați citit și dumneavoastră că în anumite documente pe \ncare  România  le-a  adoptat,  atât  în  CSAT  sau  în  alte  instituții, \nminoritățile  naționale  de  multe  ori  reprezintă  un  factor  de  risc  la \nadresa securității naționale. \nCred că după 30 de ani a venit timpul ca să existe o relație de \nîncredere între statul român și  minoritățile naționale care trăiesc pe \nteritoriul statului român. Și, în această privință, s-ar impune, stimați \ncolegi,  ca  minoritățile  naționale  să  devină  factori  constitutivi  ai \nstatului român. Cred că după 30 de ani și în România se poate realiza \nacest lucru. \nDacă vorbim de modificarea Constituției, cred că o reașezare \nîn  sânul  puterii  executive  am  putea  realiza  și  prin  trecerea  la  o \nrepublică parlamentară. \nNu aș dori să intru în detaliu acum, ce înseamnă o republică \nparlamentară,  dar  vreau  să  vă  supun  atenției  următorul  aspect  -  în  \nUniunea  Europeană,  în  majoritatea  țărilor  membre,  există  republică \nparlamentară. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule deputat. \n                                                                                             44                                                                                          \n     \nDin  partea  Grupului  parlamentar  al  minorităților  naționale, \ndomnul deputat Cătălin-Zamfir Manea. \nDomnul Cătălin-Zamfir Manea: \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nStimate domnule președinte Constantinescu, \nDomnule președinte al Curții Constituționale, \nStimați reprezentanți ai Corpului diplomatic, \nDoamnelor și domnilor senatori și deputați, \nAstăzi România aniversează Ziua Constituției și împlinirea a \n30 de ani de la referendumul din 8 decembrie 1991, prin care a fost \naprobată Legea fundamentală, moment care a marcat opțiunea fermă a \nnațiunii române pentru un regim de guvernare democratic. \nPrin adoptarea Constituției României s-au pus bazele statului \nde drept și ale democrației constituționale. \nÎn anul 2003, Constituția a fost revizuită, construcția sa fiind \nconsolidată și adaptată la evoluțiile statului de drept, ale societății și la \nnoul context euroatlantic. Atunci, în anul 2003, noi, cei din Grupul \nparlamentar  al  minorităților  naționale,  am  fost  primii,  de  aici,  din \nParlament,  care  am  propus  o  serie  de  modificări  majore  ale \nConstituției,  precum:  regim  parlamentar;  Legea-cadru  pentru \nminorități, care, de altfel, este prevăzută în Constituția României la \ncategoria de legi organice și care, din păcate, nu a fost încă adoptată; \nlimitarea  ordonanțelor  de  urgență;  regândirea  organizării \n                                                                                             45                                                                                          \n     \nadministrativ-teritoriale;  organizarea  Senatului  ca  și  Cameră  a \nRegiunilor; echilibrarea puterilor în stat. \nDin  păcate,  propunerile  noastre  făcute  în  acel  an  au  fost \nrespinse de parlamentarii dumneavoastră de atunci. Menționez, au fost \nrespinse. \nDe  subliniat  este  faptul  că  în  prezent,  la  nivelul  Uniunii \nEuropene, din cele 27 de state, 17 dintre ele au regim parlamentar. \nAșadar,  marea  majoritate  a  statelor  membre  din  Uniunea \nEuropeană funcționează ca republici parlamentare. \nParlamentul  României  trebuie  să  aibă  mai  multă  putere \npentru că, stimați colegi, potrivit art. 61 din Constituție, Parlamentul \neste  organul  reprezentativ  suprem  al  națiunii  române  și  unica \nautoritate legiuitoare a țării. \nStimați colegi, \nConstituția României este consfințită prin voința suverană a \npoporului și reprezintă un set de principii și norme fundamentale care \nse adresează în egală măsură autorităților statului și cetățenilor săi. \nFuncționarea  instituțiilor  statului,  garantarea  drepturilor  și \nlibertăților individuale și derularea în ansamblu a întregii vieți a unei \nnațiuni își au originea în textele înscrise în Constituție. \nDe  aceea,  Constituția  României  poate  fi  cartea  sacră  a \nexistenței  noastre,  iar  aniversarea  ei  astăzi  constituie  o  adevărată \nsărbătoare. \nConstituția țării trebuie respectată, nu doar în litera, ci și în \nspiritul  ei,  destinatarii  săi  având  obligația,  nu  doar  morală,  ci  și \n                                                                                             46                                                                                          \n     \nconstituțională,  de  loialitate  constituțională  și  de  interpretare  a \nnormelor sale cu bună-credință. \nAplicarea principiului controlului constituționalității legilor a \ncondus  la  înființarea  Curții  Constituționale,  care,  așa  cum  s-a  mai \nprecizat de la această tribună, în cursul ședinței solemne, reprezintă \ngarantul supremației Constituției. \nSensul  existenței  Constituției  României  constă  în  apărarea \nvalorilor fundamentale înscrise în Legea fundamentală. \nDacă  nu  este  în  mod  activ  și  efectiv  apărată,  Constituția \nRomâniei riscă să fie redusă la un set de principii și norme de drept \nfrumoase,  nobile,  dar  invalide,  lipsite  de  orice  valoare  și  forță,  iar \natunci  când  Constituția  nu  este  respectată  sunt  puse  sub  semnul \nincertitudinii construcția democratică a statului și întreaga sa ordine de \ndrept. \nOrice popor, pentru a fi puternic, trebuie să-și iubească și să-\nși apere Constituția pentru că aceasta îi aparține și îl reprezintă. \nConstituția României conferă un sens comunității politice. \nNu  în  ultimul  rând,  Constituția  consfințește  garanția \ndezvoltării  normale  a  societății  noastre  împotriva  oricărei  forme  de \ntotalitarism, intoleranță, discriminare și populism. \nGrupul parlamentar al minorităților naționale se va implica în \nprocesul de revizuire a Constituției și, ca de fiecare dată, va propune și \nva susține măsuri care să consolideze democrația și care să contribuie \nla  apărarea  drepturilor  și  libertăților  fundamentale  ale  tuturor \ncetățenilor săi. \n                                                                                             47                                                                                          \n     \nSă nu uităm, stimați colegi, că minoritățile naționale au avut \nun rol extrem de important în construcția statului român. \nÎn încheiere, aș vrea să vă reamintesc că potrivit art. 4, care \nprevede, și nu „vorbește”, așa cum am mai auzit de la această tribună, \nRomânia este patria comună și indivizibilă a tuturor cetățenilor săi, \nfără deosebire de rasă, de naționalitate sau de apartenență etnică. \nLa mulți ani Constituției României! \nLa mulți ani, România! \nLa mulți ani tuturor cetățenilor acestei țări! \nMulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  deputaților  și  senatorilor  neafiliați,  doamna \nsenator Diana Iovanovici-Șoșoacă. \n                                                                                             48                                                                                          \n     \nDoamna Diana Iovanovici-Șoșoacă: \nMulțumesc. \nAm asistat aici, am  înțeles, la o ședință solemnă prin care \naniversăm Constituția României. \nN-am  auzit  pe  niciunul  dintre  noi spunând  la  mulți  ani  de \nSfântul Nicolae tuturor sărbătoriților de astăzi! La  mulți ani, popor \nromân, pentru Sfântul Nicolae! (Aplauze.) \nCei care nu aplaudați – probabil că vă trebuie o nuia pentru \nSfântul  Nicolae!  Pentru  că  suntem  aici  creștini  din  toate  timpurile! \nPentru că respectăm drepturile tuturor! \nAsistăm  astăzi  la  o  așa-zisă  aniversare  a  Constituției \nRomâniei,  că  nu  am  auzit  aici  decât  denigrări  ale  Constituției \nRomâniei și solicitări de schimbare. \nCum poți să aniversezi? E ca și când aniversezi 30 de ani de \ncăsătorie și anunți divorțul. \nAsta  ați  făcut  astăzi,  ați  pângărit  Constituția  României,  pe \ncare ar trebui să o cunoașteți cu toții! \nA existat un jurnalist în foaier, care, în urmă cu câteva luni – \nRafaelo Varga –, v-a întrebat pe cei mai mulți dintre dumneavoastră, \ndacă ați citit Constituția României? Cei mai mulți ați spus nu, nu am \navut timp. \nÎn schimb, vă aflați aici, în fabrica de legi a României, unde \nConstituția este Biblia românului. Mai presus de Constituție nu este \ndecât Dumnezeu și Biblia. Atât! \nDe 30 de ani încălcați pas cu pas Constituția României! \n                                                                                             49                                                                                          \n     \nÎn ultimii 2 ani, ați omorât-o! Ați adoptat Legea nr. 136/2020 \nși  Legea  nr.  55/2020,  care  încalcă  prevederile  art.  53  alin.  (2)  din \nConstituția României întrucât anulează efectiv existența drepturilor și \nlibertăților fundamentale. \nAstăzi, de Sfântul Nicolae și ziua acestei ședințe solemne, în \ncare văd că cea mai mare parte a Guvernului a plecat, mulți invitați au \nplecat,  domnul  președinte  nu  participă  pentru  că  nu  îi  place  să \nparticipe  la  astfel  de  evenimente,  cinste  domnului  Constantinescu, \nfostul  președinte,  că  a  venit!  Vine  tot  timpul.  Felicitări,  domnule \npreședinte! (Aplauze.) \nAșa se respectă poporul și Parlamentul! \nCinste tuturor care ați venit! \nCelorlalți, o nuia de la Sfântul Nicolae! \nTot  pe…  vă  spun  că  de  25  de  ani  lucrez  cu  Constituția \nRomâniei. \nPână și cel mai tânăr avocat, procuror, judecător, jurist știe \nConstituția României! \nAvând în vedere că nu o cunoașteți și o pângăriți chiar de \nziua ei, nu mă mai miră faptul că v-ați bătut joc de ea, mai ales în \nultimii 2 ani. \nAtâta  timp  cât  mai  există  câțiva  avocați,  și  juriști,  și \njudecători și procurori care își fac treaba în această țară, peste voința \ndumneavoastră, Constituția României mai are o șansă! \nDe 30 de ani - spuneți că o respectați? - n-ați respectat nimic! \n                                                                                             50                                                                                          \n     \nArt. 47 - traiul decent. Sunt peste 30% din români care trăiesc \nsub pragul sărăciei! 70% din români trăiesc în sărăcie! \nUnde,  cine  a  plătit  vreodată  pentru  încălcarea  Constituției \nRomâniei? \nConstituția  României,  stimați  domni  care  râdeți  și  vorbiți, \naici, în primele bănci! \nV-am urmărit pe toți! N-ați avut bunul-simț să vă ascultați \nniciodată în tăcere unii pe alții! Este chestiune de educație! Eu am stat \nși  v-am  ascultat,  indiferent  că  am  fost  sau  nu  de  acord  cu \ndumneavoastră, sunt cei 7 ani de acasă! \nNu  puteți,  în  ditai  Parlamentul  României,  Legislativul \nRomâniei, să vă comportați în felul acesta și să nu vă ascultați, să vă \nacordați măcar șansa de drept la liberă exprimare și la opinie! \nDar  nici  nu  putem  să  acceptăm  să  venim  la  aniversarea \nConstituției în care toți cereți schimbarea Constituției! Pentru că pe \naceastă Constituție ați jurat în acest mandat, nu să o schimbați, ci să o \nrespectați! \nNu este posibil ca această Constituție care v-a adus aici cu \ntoate drepturile pe care le aveți și obligațiile adiacente să fie încălcată \nde voi, să cereți să fie schimbată! De ce? În condițiile în care nici \nmăcar pe aceasta nu o respectați! \nDomnul Florin-Vasile Cîțu: \nMulțumim, doamnă senator. \nDoamna Diana Iovanovici-Șoșoacă: \n                                                                                             51                                                                                          \n     \nImediat, mai am… conchid acum. \nI-am  cerut  Sfântului  Nicolae  să-mi  dea  un  cadou  pentru \naniversarea Constituției României. Asta mi-a lăsat! Este o botniță prin \ncare… (Aplauze.) …Constituția, drepturile și libertățile fundamentale \nau fost anulate de către Parlament, de către Președinte și Guvern! \nȘi rog aici reprezentantul Curții Constituționale să aibă mai \nmult curaj, așa cum a avut în Decizia nr. 457/2020, pct. 68, în care au \nmenționat  că  starea  de  alertă  încalcă  statul  de  drept,  este  creată \nartificial  și  nu  există  fundament  constituțional  pentru  existența \nacesteia! \nTrăiască România liberă! \nTrăiască dreptul la liberă exprimare! \nJos botnița! (Aplauze.) \nDomnul Florin-Vasile Cîțu: \nMulțumim. \nDin  partea  Grupului  parlamentar  al  USR,  domnul  deputat \nMihai-Alexandru Badea. \nDomnul Mihai-Alexandru Badea: \nStimați membri ai Parlamentului, \nDistinși invitați, \nOnorată asistență, \nConstituția din 1991 este cea de-a șaptea lege fundamentală \npropriu-zisă a României, într-o istorie de 155 de ani, care a început în \n1866, sub domnitorul Carol I. \n                                                                                             52                                                                                          \n     \nÎn pofida criticilor care i-au fost aduse, unele bine întemeiate, \nactuala  Constituție  a  reprezentat  o  realizare  importantă,  având  în \nvedere contextul intern și internațional în care a fost adoptată. Într-o \nperioadă  în  care  alte  state  din  regiune  alegeau  să-și  revizuiască \nconstituțiile comuniste, statul român își elabora o lege fundamentală \ncu  totul  nouă,  dând  astfel  mesajul  a  ceea  ce  ar  fi  trebuit  să  fie \ndespărțirea completă de vechiul regim. \nÎn cei 30 de ani de existență s-au consumat nu mai puțin de 7 \ninițiative de revizuire, dintre care doar cea din 2003 a avut succes și \nne-a permis aderarea la NATO și Uniunea Europeană. \nCea de-a opta, cunoscută sub denumirea de „Fără penali în \nfuncții publice”, se află încă în desfășurare, după ce a primit votul \nunanim al Camerei Deputaților, anul trecut. \nChiar  dacă  n-a  existat  suficientă  voință  politică  pentru \norganizarea referendumului, odată cu alegerile parlamentare, continuu \nsă sper că Senatul va adopta acest proiect și că va alege un moment \nfavorabil care să permită întrunirea cvorumului necesar. Ar fi pentru \nprima dată când o constituție a României este revizuită la inițiativa \ncetățenilor români. \nSă nu ratăm șansa de a scrie această pagină de istorie! \nVă mulțumesc. (Aplauze.) \nDomnul Florin-Vasile Cîțu: \nMulțumim. \nTot din partea Grupului parlamentar al USR, domnul deputat \nAndrei-Răzvan Lupu. \n                                                                                             53                                                                                          \n     \nDomnul Andrei-Răzvan Lupu: \nDomnule președinte al Senatului, \nDomnule președinte al Camerei Deputaților, \nDomnule președinte al Curții Constituționale a României, \nStimați membri ai Corpului diplomatic, \nStimați reprezentanți ai cultelor religioase, \nDoamnelor și domnilor parlamentari, \nSuntem  aici  pentru  a  marca  un  moment  special  din  istoria \nnoastră, adoptarea Constituției în 1991, și îmi pare rău că unii dintre \ncolegii noștri au uitat acest lucru. \nPentru  mine,  a  vorbi  despre  Constituția  României  are  o \nsemnificație specială pentru că, pe de o parte, acest act vital pentru \ndemocrația noastră are o vârstă care o depășește pe a mea. \nPe de altă parte, ca absolvent de drept și cadru didactic în \ndomeniul  dreptului  constituțional,  este  o  onoare  să  pot  discuta, \ndezbate  și  construi  o  carieră  aici,  alături  de  dumneavoastră,  în \nParlamentul  României,  care  Parlament  își  trage  seva  și  relevanța \ninstituțională din chiar Constituția României. \nSunt deputat al USR și spun asta pentru că probabil această \netichetă înseamnă astăzi că ne găsim în dezacord politic cu majoritatea \nparlamentară. E un dezacord generațional și un dezacord de viziune \npolitică asupra viitorului nostru comun. \nDar  în  ciuda  acestor  disonanțe  și  în  ciuda  acestor  viziuni \ncontradictorii, precum și ca persoană care a susținut nevoia de a aduce \n                                                                                             54                                                                                          \n     \nschimbări  majore  actualei  Constituții,  aș  vrea  să  punctez  partea \nmeritorie a actualei Legi fundamentale. \nSe vede foarte clar din textul Constituției actuale teama de \ndictatură a celor care au redactat-o. Și este de înțeles că la începutul \nanilor '90 cei care au redactat-o erau încă plini de amintirile perioadei \ncomuniste. Cred că această teamă a reușit să creeze mai mult echilibru \nîntre puterile statului, care ne-a salvat de dorința unor oameni politici \nde a câștiga mai multă putere decât ar fi trebuit. \nPrecauțiile  părinților  actualei  Constituții  au  favorizat  poate \nunele blocaje instituționale, dar, slavă Domnului, ne-au salvat astăzi \nde a fi alături de unele state iliberale, cum sunt cazuri în estul Europei. \nDar  cum  timpul  lucrează  neîndurător,  trebuie  să  vedem  și \nnevoia de schimbare. \nExistă puncte importante în care trebuie să clarificăm starea \nactuală. Și aș enumera doar câteva: \n- Reforma Curții Constituționale; \n- Reducerea numărului de parlamentari și a modului în care \nlucrează Parlamentul; \n-  Clarificarea  raportului  dintre  legislația  europeană  și  cea \nnațională, inclusiv Constituția; \n-  Și,  bineînțeles,  introducerea  Proiectului  „Fără  penali  în \nfuncții publice” în corpul Constituției. \nMai  sunt  și  altele,  desigur,  dar  cred  în  înțelepciunea  celor \ncare  vor  face  parte  din  structura  parlamentară  ce  se  va  ocupa  de \nrevizuirea Constituției. \n                                                                                             55                                                                                          \n     \nNoi, Grupul USR, suntem pregătiți pentru această provocare \npe care orice om politic ar trebui să o trateze cu maximă preocupare. \nEste  un  moment  important  din  istoria  statului  român,  a \ninstituțiilor sale și, mai presus de orice, a cetățenilor țării. \nSper că dincolo de ceea ce ne separă generațional sau politic, \nsă putem lucra împreună pentru un scop care transcende partidele și \ngenerațiile din care facem parte. \nAvem nevoie, după 30 de ani de la adoptare și după 18 ani de \nla singura sa revizuire, de o constituție reformată. \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nȘi, din partea Grupului parlamentar al PNL, domnul deputat \nIoan Cupșa. \nDomnul Ioan Cupșa: \nDomnilor președinți ai Camerelor Parlamentului, \nOnorați invitați, \nDomnule președinte Emil Constantinescu, \nDoamnelor și domnilor, \nSe  împlinesc  în  aceste  zile  30  de  ani  de  la  adoptarea \nConstituției din anul 1991, un act politic de o importanță covârșitoare \npentru  noi.  Un  act  care  a  însemnat  ruperea  definitivă  de  regimul \npolitic stabilit în anul 1945 în România. Ruperea de organizarea de \n                                                                                             56                                                                                          \n     \nstat care, prin relațiile sociale impuse, ne-a chinuit, ne-a nefericit pe \nnoi, românii. \nÎnainte de a continua însă, dați-mi voie să citez din spusele \nmarelui filosof idealist, Hegel – „Fiecare țară are Constituția care i se \npotrivește”. \nConstituția din anul 1991 este opera Comisiei constituționale, \nprecum  și  a  unui  Parlament  transformat  în  Adunare  Constituantă. \nParlamentari sprijiniți de experți în drept constituțional au reușit să \nadopte  Legea  fundamentală.  Merită  respectul  nostru  pentru  acest \nlucru. \nDemersul lor este unul criticabil, este imperfect, dar să nu \nuităm că această constituție, Constituția din anul 1991, ne-a fost nouă \nutilă. \nA  devenit  o  obișnuință  să  identificăm  Constituția  folosind \nexpresia  „lege  fundamentală  a  unui  stat”.  Statul  și  Constituția  se \ncondiționează reciproc. \nDin punct de vedere istoric, în statul român, să nu uităm, în \nmai puțin de 70 de ani am avut parte de 6 constituții – 1923, 1938, \n1948, 1952, 1965, 1991 -, precum și o revizuire, ulterior, în anul 2003. \nO fi bine? \nPermiteți-mi, în ceea ce privește aprecierea constituțiilor pe \ncare noi în epoca modernă a statului le-am avut, să citez din cel care \neste de neuitat, Petre Țuțea, care, cu stilul său inconfundabil, afirma: \n„Constituția liberală din 1923 nu e o operă, e o capodoperă. Un rege \n                                                                                             57                                                                                          \n     \nputernic, înfășurat într-un stat al normelor liberale: separația puterilor \nși libertăți câte dorește nea Niță (...)”. \nSuntem datori să respectăm Constituția în spiritul ei. De ce în \nspiritul ei? Pentru că deseori – și aici aveți cu toții această experiență – \nnormele pe care le punem noi în pagină sunt departe de perfecțiunea \nlimbajului juridic de care ar trebui să dea dovadă. \nSpiritul Constituției - principii, idei, elemente de bază care \nsunt necesare, pe care întreaga noastră viață socială se construiește, \nașadar, aceste principii trebuie înțelese și trebuie însușite. \nSunt dator să spun astăzi – interpretarea și aplicarea normelor \nconstituționale  de  către  reprezentanții  puterilor  în  stat,  de  către \nreprezentanții instituțiilor de rang constituțional au avut suficient de \nmulte sincope în ultimii ani. \nPe  de  o  parte,  au  existat  prea  multe  conflicte  juridice  de \nnatură constituțională. Poate nu din cauza imperfecțiunii legii, cât mai \nmult din cauza abuzului prin care cei care vremelnic au fost sau sunt \nputere în stat au înțeles să aplice normele constituționale. \nSă nu uităm, am adoptat prea multe acte normative care nu \nrespectă rigoarea constituțională. \nPe  de  altă  parte,  deciziile  pe  care  le-a  pronunțat  Curtea \nConstituțională a României sunt contradictorii deseori. Contradictorii \nîntr-o  perioadă  relativ  scurtă  de  timp.  Ceea  ce  înseamnă  că \nfuncționează  imperfect  Curtea  Constituțională  a  României,  garantul \nsupremației Constituției. \n                                                                                             58                                                                                          \n     \nExpresia  „este  constituțional  dacă...”,  care  se  regăsește  în \nprea  multe  decizii  ale  Curții  Constituționale,  a  transformat  uneori \nCurtea Constituțională a României într-un legiuitor ad-hoc. \nConstituția este imperfectă, imperfecte sunt legile pe care noi \nle adoptăm, este un fapt. \nMorbul perimării există cuprins în fiecare lege pe care noi am \nadoptat-o. De fiecare dată trebuie să adaptăm legile, modificându-le, \nașa cum și Constituția se impune probabil să o modificăm. Pentru că \nsituația economică, socială, politică, atât internă, cât și internațională, \nse modifică în timp ce noi vorbim. \nConstituția este fundament al întregului sistem de drept. Este \ncheie de boltă a organizării și funcționării statului nostru. \nConstituția este legea scrisă cu majuscule. Lege care are drept \nscop  ultim  apărarea  demnității  omului,  apărarea  drepturilor, \nlibertăților  fundamentale  și,  atenție,  stabilirea  obligațiilor  esențiale. \nToate acestea împreună ne definesc pe noi ca oameni. \nConstituția este mijloc, și nu scop în sine. \nCeea ce trebuie cu adevărat să ne  preocupe este ca  pentru \nviitor Constituția să fie fundamentul dezvoltării națiunii noastre. Să fie \nfundamentul mai binelui viitor al fiecăruia dintre noi. \nSă  ne  dea  Dumnezeu  înțelepciunea  să  identificăm  valorile \nfundamentale! Acele valori care ne permit nu doar să supraviețuim ca \noameni,  ca  cetățeni  ai  României,  ci  care  ne  ajută  să  trăim  demn.  \nCele care ne ajută să ne găsim fericirea. Să le protejăm și să construim \nfolosindu-ne de ele Legea fundamentală. \n                                                                                             59                                                                                          \n     \nConstituția este o lucrare pentru prezent, dar în mod special \nConstituția  este  o  lucrare  pentru  viitor.  Constituția  trebuie  să  fie  o \nprivire aruncată în viitor. În viitorul națiunii noastre. \nDar pentru ca toate acestea să devină realitate trebuie să luăm \naminte că nu avem nevoie de nimic altceva decât de un proiect de țară. \nNu  avem  nevoie  de  o  abstracțiune,  nu  avem  nevoie  de  o  operă \nformală, avem nevoie de Constituția noastră. \nȘi dați-mi voie, la sfârșit, să citez dintr-un înțelept care acum \nmai bine de 200 de ani înțelegea acest lucru și încerca să ne învețe și \npe noi. \nJoseph de Maistre ne spunea - „O constituție care este făcută \npentru  toate  națiunile  nu  este  făcută  pentru  niciuna,  e  o  pură \nabstracțiune, e o operă școlărească făcută pentru a exersa spiritul (...)”. \nLa mulți ani, România! \nO zi bună, români! \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nVă mulțumesc, stimați colegi, pentru participare. \nPermiteți  să  declar  închisă  ședința  solemnă  comună  a \nSenatului și Camerei Deputaților. \nVă mulțumesc. \n \nȘedința s-a încheiat la ora 14.46. \n \n "
    },
    "16": {
        "start_text": "Domnul Florin-Vasile Cîțu:",
        "start_index": -1,
        "end_text": "Domnul Robert-Marius Cazanciuc:",
        "end_index": -1,
        "text": "                                                                 1                                                                                          \n     \n06 decembrie 2021 – ședință comună \n \n \nS U M A R \n \n1.  Alocuțiuni dedicate aniversării a 30 de ani de  2. \nla adoptarea Constituției în vigoare de către Adunarea \nConstituantă. \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n                        S T E N O G R A M A \nședinței solemne comune a Camerei Deputaților și Senatului  \ndin data de 6 decembrie 2021 \n \n \nȘedința a început la ora 13.03. \nLucrările ședinței au fost conduse de domnul senator Florin-\nVasile Cîțu, președintele Senatului, asistat de domnul senator Sorin \nLavric,  secretar  al  Senatului,  și  de  doamna  deputat  Alexandra \nPresură, secretar al Camerei Deputaților.  \nDin  prezidiu  a  făcut  parte  și  domnul  deputat  Ion-Marcel \nCiolacu, președintele Camerei Deputaților. \nDomnul Florin-Vasile Cîțu: \nBună ziua! \nStimați colegi,  \nHaideți să începem ședința! \nAstăzi avem ședința solemnă a... \nSe așază oamenii...? \nStimați colegi,  \nVă rog să vă așezați, să începem ședința! \nAstăzi avem ședința solemnă comună a Senatului și Camerei \nDeputaților  dedicată  aniversării  a  30  de  ani  de  la  adoptarea \nConstituției în vigoare de către Adunarea Constituantă. \n                                                                                             3                                                                                          \n     \nDomnule președinte al Camerei Deputaților,  \nDomnule prim-ministru, \nDomnilor foști președinți ai României,  \nDoamnelor și domnilor miniștri, \nDomnule președinte al Curții Constituționale,  \nStimați membri ai Corpului diplomatic, \nPreafericirea Voastră,  \nÎnaltpreasfinția Voastră, \nDoamnelor și domnilor deputați, \nStimați invitați,  \nOnorată asistență, \nVă  rog  să-mi  permiteți  să  declar  deschisă  ședința  solemnă \ncomună dedicată aniversării a 30 de ani de la adoptarea Constituției în \nvigoare de către Adunarea Constituantă.  \nVă invit să ascultăm Imnul național al României. \n(Se intonează Imnul național „Deșteaptă-te, române!”.) \nDomnul Ion-Marcel Ciolacu:  \nInvit la tribună pe domnul Florin Cîțu, președintele Senatului \nRomâniei. \nDomnul Florin-Vasile Cîțu: \nBună ziua! \nDoamnelor și domnilor parlamentari, \nStimați invitați,  \nDistinsă asistență, \n                                                                                             4                                                                                          \n     \nSe împlinesc trei decenii de la intrarea în vigoare, în urma \naprobării  prin  referendumul  național  din  decembrie  1991,  a \nConstituției României. Atunci, din punct de vedere constituțional, ne-\nam despărțit de o epocă sumbră a istoriei țării noastre, în care regimul \ncomunist totalitar a încălcat sistematic cele mai elementare drepturi \nale  românilor.  Reacția  poporului  nostru  a  fost  reprezentată  de \nevenimentele care s-au desfășurat în perioada 16-22 decembrie 1989, \ncare au început la Timișoara, și pe care eu vreau să le amintesc în mod \nspecial,  pentru  că  am  această  datorie.  A  fost  deschisă  calea  către \ndemocratizarea României și către statul de drept. Am înaintat greu, dar \npe o traiectorie ireversibilă, pe care românii au dovedit că sunt gata să \no apere prin vot, dar și prin proteste democratice. \nStimați colegi, \nPentru mine este o mare onoare să reprezint astăzi Partidul \nNațional  Liberal  la  o  dezbatere  care  nu  poate  ocoli  tradiția \ndemocratică a acestei țări. Ideea unei guvernări democratice face parte \ndin gena PNL. Constituția din 1866 a purtat amprenta gândirii politice \nliberale,  apoi,  după  fondarea  PNL,  reforme  democratice  esențiale, \nprecum lărgirea dreptului de vot, au fost inițiate de partidul nostru. \nÎn  perioada  interbelică  Constituția  din  1923,  promovată  de \nPNL, a dus mai departe tradiția constituțională românească. Revenit \npe scena politică, după ce a fost înregistrat ca partid politic, în ianuarie \n1990,  PNL  a  avut  permanent  pe  agenda  sa  instaurarea  unui  regim \ndemocratic  autentic  în  România,  și  nu  a  unui  model  ipotetic  de \ndemocrație originală. \n                                                                                             5                                                                                          \n     \nProbabil că în acești 30 de ani nici PNL nu s-a comportat fără \ngreșeală,  dar  am  fost  mereu  partidul  dedicat  sută  la  sută  integrării \neuropene și euroatlantice a României, protejării valorilor statului de \ndrept și dezvoltării unei societăți democratice. \nDoamnelor și domnilor,  \nAcesta nu este un moment de sărbătoare, ci unul de bilanț \npentru Constituție și pentru tot ce înseamnă organizarea instituțională \na  statului  român.  Reformele  sunt  inevitabile,  pentru  că  asta  doresc \ncetățenii.  În  timp,  cu  profesionalism,  fără  patimă  politică  și  interes \nascuns, va trebui să modernizăm structurile sale,  modul în care ele \nfuncționează și cum  îl servesc pe  cetățean. Normele  constituționale \nvor trebui ajustate la realitatea pe care o trăim. \nSalut  faptul  că  în  Programul  de  guvernare  al  actualului \nGuvern  este  avută  în  vedere  eventualitatea  ca,  în  cazul  în  care  va \napărea  un  moment  constituțional  autentic,  Executivul  să  susțină  o \nreformă,  în  sensul  apropierii  între  stat  și  cetățean  și  al  creșterii \ngradului  de  protecție  al  drepturilor  și  libertăților,  în  acord  cu \njurisprudența CEDO. \nDe  asemenea,  Coaliția  de  guvernare  susține  ca  inițiativa \ncetățenească de revizuire a Constituției, înregistrată la Parlament în \nmai 2019 și aflată în prezent la vot final la Senat, să-și găsească cea \nmai bună formă de transparență la nivel normativ, atunci când situația \npandemică va permite acest lucru.  \nÎn același timp, trebuie să fim foarte atenți la marile opțiuni \npe care cetățenii români le-au exprimat și continuă să le exprime în \n                                                                                             6                                                                                          \n     \nultimele trei decenii. PNL are o agendă liberală de măsuri necesar a fi \navute în vedere la o eventuală revizuire a Constituției. De 30 de ani \nexistă  un  aspect  care  a  rămas  netranșat  așa  cum  ar  fi  trebuit  - \nproprietatea  privată.  O  măsura  pe  care  trebuie  să  o  abordăm  este \nreducerea la 16 ani a vârstei la care se va putea vota, așa cum este \ntendința în multe țări europene. Multe alte subiecte trebuie abordate cu \nmaturitate. \nReforma administrativă este un subiect care trebuie să stea în \natenția  Parlamentului.  Ultimii  ani  au  adus  pe  tapet  și  numeroase \nconflicte juridice de natură constituțională, iar normele constituționale \npot  fi  clarificate.  Problema  traseismului  politic  al  parlamentarilor  a \nrămas  deschisă  de  atât  de  mulți  ani,  deși  în  fiecare  legislatură  ea \ninfluențează aritmetica parlamentară. Și nu trebuie să uităm că există o \nrestanță în ceea ce privește implementarea în Constituție a rezultatelor \nreferendumului din 2019 pe tema justiției.  \nNu cred că numai Parlamentul sau numai partidele pot aborda \nun proces de reflecție cu privire la o eventuală revizuire a Constituției. \nRolul societății civile va fi fundamental.  \nReferitor acum la modul cum va arăta revizuirea viitoare vă \npot spune de pe acum un lucru: îmi doresc să fie cel puțin la fel de \nliberală cum au fost constituțiile din 1866 și 1923, ba chiar să aibă o \ndoză și mai mare de liberalism. \nLa mulți ani, români! \nLa mulți ani, România! \nMulțumesc. (Aplauze.) \n                                                                                             7                                                                                          \n     \n(Revine la prezidiu.) \nInvit  la  tribună  pe  Excelența  Sa,  domnul  Marcel  Ciolacu, \npreședintele Camerei Deputaților. (Aplauze.) \nDomnul Ion-Marcel Ciolacu: \nCred că nu este nici prima oară și nu va fi nici ultima oară \ncând am să spun că eu nu susțin vaccinarea obligatorie (Aplauze.), dar \nam dreptul în primul rând la viață. Fiecare decide dacă e bine să se \nvaccineze sau nu. \nVă rog frumos, doamnă colegă, să purtați mască sau să mă \nprotejați, să nu mă îmbolnăviți. (Aplauze.)  \nDreptul  meu  la  viața  și  dreptul  oricărui  român  nu  se \nnegociază, doamnă! \nDoamna Rodica Boancă (din sală): \nUnde scrie că masca te apără, te protejează?! \nDomnul Ion-Marcel Ciolacu:  \nDomnule președinte al Senatului,  \nDomnule prim-ministru,  \nDomnule președinte Constantinescu,  \nDomnule președinte al Curții Constituționale a României, \nDoamnelor și domnilor deputați și senatori, \nDoamnelor și domnilor miniștri, \nStimați  membri  ai  Comisiei  pentru  redactarea  proiectului \nConstituției României, \nStimați membri ai Corpului diplomatic, \n                                                                                             8                                                                                          \n     \nConstituția  e  cartea  de  vizită  a  unei  democrații.  Așa  cum \nfacem  o  ecografie  pentru  a  vedea  corpul  uman,  la  fel,  Legea \nfundamentală trebuie să fie expresia unei societăți. \nÎn  pofida  transformărilor  profunde  din  ultimii  32  de  ani, \nRomânia încă are o tradiție democratică fragilă. Mai avem mult de \nmuncă până să ajungem la practici democratice stabile și să ne găsim \nacea vocație democratică autentică, în sensul culturilor occidentale. \nDin  această  perspectivă,  efortul  făcut  acum  30  de  ani  de \npărinții fondatori ai Constituției din 1991 a fost imens. Textul noii \nConstituții trebuia să producă, în primul rând, o schimbare radicală de \nmentalitate la nivelul societății, prin despărțirea definitivă de trecutul \ncomunist. \nTextul lor trebuia să găsească soluțiile potrivite și echilibrate \npentru o societate care avea nevoie de un nou set de valori comune, \ndar în care să se regăsească și care să creeze solidaritate. \nAș dori ca astăzi, în mod special, să le mulțumesc celor care \nacum 30 de ani au pus umărul la reclădirea României pe baze noi, \nsănătoase și democratice. (Aplauze.) Câțiva dintre cei de atunci sunt \nastăzi alături de noi. Lor vreau să le transmitem atât recunoștința mea, \ncât și a colegilor mei din Parlament, pentru tot ce au făcut cu bună-\ncredință, competență și dragoste pentru România! \nDoamnelor și domnilor, \nAstăzi este un  moment aniversar. Dar e cel mai bun prilej \npentru a spune că avem nevoie de o Constituție care să reflecte un \nmodel de stat conform cu nevoile societății actuale. \n                                                                                             9                                                                                          \n     \nTrebuie să avem curajul să vorbim deschis despre necesitatea \nunei reforme constituționale, care să facă din Legea fundamentală un \ninstrument de modernizare a țării. \nTrebuie  să  vorbim  despre  acest  lucru,  fără  teamă  și  fără \ncomplexe. Toate sistemele democratice, cu excepția Statelor Unite, au \nfăcut-o  atunci  când  a  fost  nevoie.  Unele  state  au  apelat  chiar  la \nrevizuirea totală, așa cum a făcut Finlanda în anul 2000 sau Elveția în \nanul 1999. Altele, au apelat la o modificare parțială. Belgia chiar de 20 \nde ori în ultimii 20 de ani. \nEste adevărat, și în România s-a încercat de mai multe ori \nacest lucru. Cu excepția anului 2003, toate încercările de modificare a \nConstituției au eșuat. Acest lucru s-a întâmplat pentru că cei care le-au \ninițiat nu au înțeles că o revizuire a Constituției trebuie să satisfacă \nnevoile  cetățenilor,  și  nu  poftele  politicienilor,  fie  că  sunt \nparlamentari, premieri sau șefi de stat. \nReforma  constituțională  nu  mai  trebuie  să  fie  un  proiect \npersonal  al  politicienilor.  Această  dezbatere  trebuie  mutată  în \nsocietate, pentru că cetățenii trebuie să fie implicați efectiv în acest \nproces. Toate modificările trebuie înțelese și acceptate de români. \nDe aceea, consider absolut necesar un acord larg la nivelul \nîntregii clase politice, dar și la nivelul mediului academic, al corpului \nde  experți  și  al  societății  civile.  Contribuția  tuturor  este  esențială \npentru reușita unui demers atât de complex! \nStimați colegi, \n                                                                                             10                                                                                          \n     \nAu  trecut  18  ani  de  la  ultima  revizuire  a  Constituției \nRomâniei. În această perioadă am văzut cum Legea fundamentală a \nfost folosită fie ca bâtă, fie ca scut de către unii politicieni, în funcție \nde interesele politice de moment. \nDe  multe  ori,  diferiți  actori  politici  și-au  forțat  atribuțiile \nconstituționale. S-a ajuns în momente de criză politică, în care actuala \nConstituție nu a putut oferi soluții destul de clare pentru depășirea lor. \nDe  aceea,  trebuie  să  ne  punem  întrebarea:  cum  dorim  să \nreformăm Constituția? Care sunt acele direcții și principii care să aibă \nun caracter eficient în plan normativ? \nLa  nivel  general,  cred  că  Legea  fundamentală  trebuie  să \nîntărească instituțiile, astfel încât să avem un stat capabil să garanteze \ndrepturile  și  libertățile  cetățenilor.  Oamenii  trebuie  să  se  simtă \nprotejați cu adevărat de către stat. \nÎn al doilea rând, consider că un sistem de guvernare eficient \neste acela care generează un control reciproc între puterile statului și \nnu  permite  niciunui  actor  instituțional  să  concentreze  puterea  în \nmâinile sale. \nDin  păcate,  acest  principiu  fundamental  nu  și-a  găsit \nîntotdeauna și aplicarea în practică. În România, am asistat de multe \nori la un proces de personalizare a puterii. Cei care au ajuns să ocupe \ndiverse funcții în stat au modelat instituția, conform propriilor dorințe \nși interese. În final, această forțare a dus la o perturbare a echilibrului \nîntre puterile statului și la conflict. \n                                                                                             11                                                                                          \n     \nDin  această  perspectivă,  o  clarificare  a  atribuțiilor \npreședintelui  cred  că  se  impune.  Trebuie  să  ne  gândim  dacă  e \nmomentul să depășim angoasa dictaturii comuniste în ceea ce privește \nstatutul și rolul președintelui. \nAcum trei decenii a fost stabilit un sistem echilibrat prin care \ncetățenii  să  își  aleagă  direct  președintele,  însă  puterile  sale  au  fost \nlimitate ca să nu devină un dictator. \nTrebuie  ca  cei  care  vor  lucra  la  reforma  Constituției  să  se \npronunțe dacă acest sistem, în care președintele este o struțo-cămilă, \nîntre un președinte francez, de exemplu, și un monarh spaniol, mai \npoate funcționa în România. \nRolul președintelui a fost gândit ca un producător de consens. \nDin păcate, a sfârșit de multe ori în a fi un producător de tensiune în \nsocietate.  Nu  de  puține  ori  am  văzut  cum  președintele  și-a  depășit \nrolul  de  mediator  și  a  intervenit  brutal  peste  celelalte  puteri \nconstituționale. \nDe altfel, relațiile dintre președinte și premier au balansat în \nultimii 30 de ani între conflict și obediență. Am văzut că atunci când \nmajoritatea parlamentară a fost favorabilă președintelui, acesta a ajuns \nșeful  de  facto  al  Guvernului.  Premierul  a  devenit  o  marionetă.  În \ncealaltă extremă, a coabitării, președintele a fost mai degrabă izolat de \ncătre prim-ministru, care a preluat toată puterea executivă. Aceasta nu \neste normalitatea! \nApoi, în plan parlamentar, mi-aș dori, de exemplu, să existe \nun  anumit  interes  pentru  reglementarea  moțiunii  constructive  de \n                                                                                             12                                                                                          \n     \ncenzură,  pe  model  german.  În  România,  partidele  politice  au \ntransformat  moțiunile  de  cenzură  într-un  instrument  de  imagine  și \nprilej de atacuri politice la adresa adversarilor. \nDe aceea, eu cred că moțiunea de cenzură trebuie să fie clară \nși nu numai pentru retragerea încrederii, ci și pentru acordarea ei unei \nalte persoane, care să-și asume de la bun început acest rol. \nDemiterea  premierului  trebuie  să  conducă  automat  la \ndesemnarea unui alt prim-ministru. Nu am fi stat acum două luni fără \nGuvern, dacă am fi avut acest instrument în Constituție. \nÎn plan guvernamental, cred că viitoarea Constituție trebuie \nsă găsească mecanisme mult mai clare de limitare a practicii excesive \na ordonanțelor de urgență. Parlamentul nu este o anexă a Guvernului \nRomâniei, ci un partener instituțional. S-a folosit prea mult pretextul \nurgenței,  astfel  încât  practica  ordonanțelor  a  devenit  o  modalitate \ncurentă de legiferare. Lucrurile nu mai pot continua așa! \nÎn general, este nevoie de o clarificare a atribuțiilor fiecărei \nputeri  în  parte.  Și  sunt  convins  că  experții  vor  găsi  cele  mai  bune \nsoluții  astfel  încât  să  nu  devenim  victimele  unui  experiment \nconstituțional! \nDoamnelor și domnilor, \nTrebuie să ne gândim serios dacă ne aflăm în acel „moment \nconstituțional”.  Am  ratat  acest  moment  după  integrarea  în  Uniunea \nEuropeană și în NATO. Am ratat în 2011, am ratat și în 2013, când \nam avut o largă majoritate parlamentară. \n                                                                                             13                                                                                          \n     \nNu avem scuze dacă vom rata din nou! După 30 de ani, nu \nmai putem să punem doar niște proptele. Ele nu rezolvă nimic! Nu \naduc dezvoltare, continuitate și stabilitate! \nSocietatea  așteaptă  o  Constituție  modernă,  care  să  reflecte \nrealitatea,  dar  care  să  conducă  la  dezvoltare  și  să  ofere  soluții \ninovative la provocările viitorului. \nTrebuie să facem o reformă constituțională serioasă. Și avem \nnevoie de fiecare român pentru a reuși acest lucru!  \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule președinte. \nInvit acum la tribună pe Excelența Sa, domnul Nicolae-Ionel \nCiucă, prim-ministrul României. \nDomnul Nicolae-Ionel Ciucă (prim-ministrul României): \nDomnule președinte al Senatului, \nDomnule președinte al Camerei Deputaților, \nStimate domnule președinte al Curții Constituționale, \nDomnule președinte Constantinescu, \nStimate doamne și stimați domni parlamentari, \nStimați colegi miniștri,  \nDoamnelor și domnilor ambasadori,  \nBună ziua! \nSunt deosebit de onorat să particip astăzi la această ședință \nsolemnă,  prin  care  marcăm  30  de  ani  de  la  adoptarea  Constituției \n                                                                                             14                                                                                          \n     \nRomâniei,  act  juridic  și  politic  fundamental  al  statului,  garant  al \nlibertăților democratice ale cetățeanului. \nLa  referendumul  național  desfășurat  pe  8  decembrie  1991, \nromânii s-au pronunțat pentru democrație, libertate și stat de drept, \npentru o societate în care demnitatea omului, drepturile și libertățile \ncetățenilor, dreptatea și pluralismul politic, supremația legii și statul \nde drept să fie valori supreme, garantate de stat. \nPrima  și  singura  Constituție  adoptată  după  căderea \ncomunismului,  actuala  Constituție  a  României,  reprezintă  piatra  de \ntemelie a societății noastre democratice, fiind inspirată și legitimată de \nidealurile Revoluției din Decembrie 1989, de sacrificiul și jertfa celor \ncare  și-au  pierdut  viața  sau  au  fost  răniți  în  acele  zile.  Această \nConstituție  este  cea  de-a  doua  cea  mai  longevivă  Constituție  a \nRomâniei, după cea din 1866. \nAcum,  la  trei  decenii  de  la  adoptare  și  după  revizuirea \nnecesară aderării la Uniunea Europeană, în anul 2003, consider că este \nnecesară în continuare reformarea statului și a administrației publice \npentru  a  pune  în  centrul  preocupărilor  cetățeanul,  pentru  a  crește \neficiența  și  calitatea  serviciilor  publice  oferite  contribuabililor  și \npentru a crește responsabilitatea deținătorilor funcțiilor publice. \nPandemia COVID-19 a arătat încă o dată cât de importantă \neste asigurarea echilibrului dintre libertățile democratice și dreptul la \nviață, pe care statul trebuie să-l asigure tuturor, inclusiv prin servicii \nmedicale de care toți cetățenii români trebuie să beneficieze în mod \negal. Starea de alertă este, alături de limitările legale și legitime ale \n                                                                                             15                                                                                          \n     \nlibertăților cetățenilor pe o perioadă restrânsă, la fel de importantă ca \nși  nevoia  de  prezervare  a  drepturilor  și  libertăților  care  dau  esența \nstatului  democratic.  Nevoia  acestui  echilibru  este  evidentă,  astăzi, \ncând traversăm o perioadă de criză sanitară în care sunt necesare unele \nreglementări pentru combaterea COVID-19. Trebuie să traversăm cu \nbine,  împreună,  această  perioadă  și  voi  lua  toate  măsurile  necesare \npentru  a  trece  țara  prin  această  criză,  cu  sprijinul  experților  și  al \npersonalului de specialitate, al instituțiilor statului, în colaborare cu \npartenerii europeni și internaționali, dar mai ales cu sprijinul tuturor \ncetățenilor României. \nExcelențele Voastre, \nDistinși invitați, \nAșa  cum  am  subliniat  de  la  această  tribună  și  cu  prilejul \nacordării votului de învestitură, în centrul preocupărilor Guvernului se \naflă cetățeanul  român și binele comun. Alături de toți  miniștrii din \nacest Guvern ne angajăm să facem tot ce depinde de noi pentru ca \nsituația  economică,  socială  și  sanitară  a  românilor  să  se \nîmbunătățească. \nOamenii au așteptări legitime de la noi: să cultivăm respectul \nfață  de  lege,  să  apărăm  adevărul,  dreptatea,  unitatea  socială  și \nsolidaritatea. Lucrăm pentru cetățeni, luând la timp, cu bună-credință \nși  nepărtinitor,  decizii  care  să  ducă  la  o  viață  în  siguranță,  la \ndezvoltare, la respectarea demnității fiecăruia și la o viață mai bună. \nObiectivul nostru este ca prin măsurile pe care le vom implementa să \nasigurăm dezvoltarea și prosperitatea țării noastre. \n                                                                                             16                                                                                          \n     \nValorile și libertățile constituționale există în fiecare dintre \nnoi, ne unesc, ne fac mai puternici ca națiune, iar idealurile comune \nreprezintă liantul între cetățeni și instituțiile statului. \nDe aceea, vă cer sprijinul, atât dumneavoastră, dar și tuturor \ncetățenilor,  pentru  a  construi  o  țară  mai  puternică  și  prosperă, \naducându-i  pe  oameni  împreună  în  jurul  unui  obiectiv  comun: \ndezvoltarea și bunăstarea României și a românilor. \nÎn calitate de cetățean român și de prim-ministru al României, \nvoi  milita  întotdeauna  pentru  respectarea  literei  și  spiritului \nConstituției și pentru domnia legii. \nVă mulțumesc. (Aplauze.) \n                                                                                             17                                                                                          \n     \nDomnul Florin-Vasile Cîțu: \nMulțumim, domnule prim-ministru. \nInvit  la  tribună  pe  Excelența  Sa,  domnul  Valer  Dorneanu, \npreședintele Curții Constituționale. \nDomnule președinte! \nDomnul  Valer  Dorneanu  (președintele  Curții \nConstituționale): \nStimate domnule președinte al Senatului Florin Cîțu,  \nStimate  domnule  președinte  al  Adunării  Naționale,  al \nCamerei  Deputaților  -  zicem  Adunare  Națională,  pentru  că  așa  îi \nspunea pe vremuri, \nDistinse domnule prim-ministru Nicolae Ciucă, \nLa mulți ani și pentru ziua dumneavoastră de astăzi! \nDistinși miniștri,  \nDomnule președinte Emil Constantinescu, \nStimați parlamentari, \nDați-mi voie să mă răsfăț și să vă spun dragi colegi, \nÎnaltpreasfinția Voastră, \nOnorată asistență, \nMulțumesc  în  primul  rând  Parlamentului  pentru  onoranta \ninvitație  de  a  mă  adresa,  în  calitate  de  președinte  al  Curții \nConstituționale,  acestei  distinse  adunări  care  cinstește  Constituția \nRomâniei. \nÎn calitate de garant al supremației Constituției, pentru noi, \nCurtea Constituțională, este o mare onoare acest lucru și în această \n                                                                                             18                                                                                          \n     \ncalitate îmi permit să vă amintesc faptul că actul fundamental al țării \neste o adevărată Biblie și nu întâmplător fiecare dintre noi începem \nactivitatea depunând jurământul de credință cu mâna pe Constituția \nRomâniei și pe Biblie.  \nSărbătorim, astăzi, 30 de ani de la „momentul zero”, de la \nborna de stat a democrației românești, 30 de ani de la debutul unei \nperioade istorice pentru neamul românesc, unei epoci dorită a fi de \nlibertate și speranță, de încredere și entuziasm, care să succeadă anilor \nlungi,  apăsători  și  tenebroși  ai  comunismului,  30  de  ani  de  la \nadoptarea Constituției României.  \nLa acest moment aniversar, să ne amintim faptul că nu a fost \ndeloc  ușor  să  se  elaboreze  o  nouă  Lege  fundamentală,  care  să \nreușească mai întâi de toate să smulgă societatea din automatismele \ncomportamentale  și  atitudinile  formate,  fără  voia  sa,  sub  povara \nvremurilor,  pe  parcursul  jumătății  de  secol  petrecute  în  regimul \ncomunist, mai apoi să imprime un suflu nou, democratic, în acord cu \nspiritul  european,  care  să  rezoneze  cu  aspirațiile  și  idealurile \nRevoluției din Decembrie 1989 și să ofere, în același timp, mecanisme \njuridice concrete și eficiente, care să răspundă așteptărilor poporului. \nAdunarea  Constituantă,  instituită  în  acest  scop,  a  avut  la \ndispoziție pentru acest copleșitor demers creator un termen de 18 luni \nde la înființare. Lucrările Adunării Constituante s-au desfășurat astfel \nîncât  să  asigure  Adunării  Constituante  timpul  necesar  pentru  o \nelaborare ca atare. \n                                                                                             19                                                                                          \n     \nS-au conceput două lecturi, în acest scop, prima lectură având \nca  obiect  inițierea  membrilor  Adunării  Constituante  cu  modul  de \nredactare a unei constituții, precum și informarea acestora cu privire la \nconținutul constituțiilor din statele democratice. \nProcesul  de  elaborare  a  Constituției  a  beneficiat  de  o \nsubstanțială  asistență  internațională,  fiind  valorificată  experiența \nstatelor cu tradiție democratică. \nComisia  a  avut  întâlniri  inclusiv  cu  reprezentanți  ai  unor \nautorități  internaționale,  mai  ales  organisme  ale  ONU  și  ale \nConsiliului Europei, iar lucrările comisiei au fost analizate în cadrul \nComisiei de la Veneția. Un rol important l-au avut avizele comunicate \nde  diferite  organizații,  precum  Comitetul  Helsinki  pentru  drepturile \nomului,  dar  și  discuțiile  purtate  cu  diferiți  specialiști  în  drept \nconstituțional din numeroase țări, și chiar participarea nemijlocită a \nunor  specialiști  francezi,  în  frunte  cu  reputatul  profesor  Robert \nBadinter; la dezbaterile acestea care au însoțit elaborarea Constituției \ns-au valorificat și tradițiile constituționalismului românesc, preluat din \nprincipiile revoluției franceze. \nPrecizez aceste detalii pentru a evidenția dorința membrilor \nAdunării  Constituante  de  a  elabora  o  lege  fundamentală  a  statului \nromân  care  să  fie  în  concordanță  cu  standardele  internaționale  în \nmaterie  constituțională,  care  să  înglobeze  patrimoniul  democratic \neuropean  și  care  să  înalțe  viața  juridică,  politică  și  economică  a \nsocietății  românești  la  un  nivel  similar  celor  al  statelor  cu  sisteme \ndemocratice consolidate printr-o îndelungată tradiție. Să apreciem și \n                                                                                             20                                                                                          \n     \nsă respectăm acest efort uriaș, realizat cu toată convingerea și cu bună-\ncredință! \nDesigur  că,  fiind  o  creație  umană,  Constituția  noastră  nu \nputea  fi  perfectă,  ireproșabilă,  dar  conținutul  ei  reușește  să  ofere \nsuficiente repere pentru construirea pe baza sa a unui sistem care să \npermită  buna  funcționare  a  instituțiilor  publice  și  a  vieții  politice, \neconomice, în ansamblul său. În timp, pe măsura evoluției sociale, a \ndezvoltării complexului de relații interumane și interinstituționale, a \nremodelării peisajului socio-politic, unele aspecte nu au mai corespuns \nnoilor realități, diferite de cele avute în vedere în puterea constituantă \noriginală.  Tocmai  pentru  acest  motiv,  a  fost  înscrisă  în  Constituție \nposibilitatea revizuirii sale, iar anul 2003 a fost momentul în care s-a \nrealizat  o  astfel  de  primenire  a  legii  noastre  supreme,  corijându-se \nimperfecțiunile, adaptându-i-se prevederile la schimbările survenite și \nîmbunătățindu-i-se soluțiile propuse inițial. \nDe asemenea, revizuirea din 2003 a avut un scop mai mult \ndecât atât, reconfigurându-se cadrul constituțional național, astfel încât \nsă permită aderarea României la Organizația Atlanticului de Nord și \nintegrarea în Uniunea Europeană. \nAșadar, deși este Legea fundamentală a statului, Constituția \nnu  putea  rămâne  încremenită  în  timp,  ci  poate  fi  modificată  atunci \ncând această necesitate apare ca stringentă. Dar revizuirea Constituției \ntrebuie făcută cu responsabilitate, cu înțelepciune, cu simțul datoriei \nfață de popor, cu intenția sinceră de a aduce un beneficiu acestuia, și \nnu dintr-o dorință, chiar inspirată, unilaterală. Din păcate, însă, ideea \n                                                                                             21                                                                                          \n     \nrevizuirii  Constituției  a  fost  utilizată  nu  de  puține  ori  ca  miză \nelectorală, lipsită de o serioasă acoperire sub aspectul motivației și al \njustificării  raționale,  fiind  transformată  într-un  instrument  de \nmanipulare  în  vederea  obținerii  de  capital  electoral  din  promisiuni \nirealizabile. O astfel de atitudine distructivă nu face altceva decât să \nsemene  îndoială,  să  inducă  o  stare  de  incertitudine  cu  privire  la \nordinea  constituțională,  fragilizând  însăși  construcția  democratică  a \nstatului.  Din  fericire,  probabil  anticipând  asemenea  inițiative \noportuniste, legiuitorul constituant a instituit o procedură complexă de \nrevizuire, compusă dintr-o succesiune de etape și prevederi obligatorii, \nstabilind în final și limitele revizuirii, care fac obiectul așa-zisei părți \nrigide a Constituției. \nAr trebui ca în lupta politică să se renunțe la ideea de a se da \ntot  timpul  vina  pe  pretinsele  imperfecțiuni  ale  Constituției  pentru \nnerealizările, pentru insuccesele clasei politice. Mecanismul statal va \nputea funcționa perfect în baza actualei reglementări constituționale \ndacă prevederile Legii fundamentale vor fi respectate atât în litera, cât \nși  în  spiritul  lor.  Domnia  legii,  care  este  o  exigență  esențială  a \nprincipiului statului de drept, ar trebui să fie un adevărat far călăuzitor \npentru toți participanții la viața publică. Nu puțini sunt cei care invocă \nacest concept al statului de drept, dar uită care este semnificația sa, \nuită că acesta implică subordonarea statului în toate componentele sale \nfață de drept și în primul rând față de Constituție și că are ca scop \ntocmai  ponderarea  eventualelor  tendințe  abuzive  discreționare  ale \nstructurilor  etatice.  Or,  se  știe  că  puterea  exemplului  este  o  armă \n                                                                                             22                                                                                          \n     \nredutabilă. Cum putem pretinde cetățenilor să respecte și să cinstească \nLegea fundamentală a țării dacă unii dintre cei care dețin și exercită \nputerea politică în numele lor o pun la îndoială sau o bagatelizează? \nCum putem aștepta din partea poporului să fie mândru de Constituția \nsa, când unii dintre reprezentanții acestuia o contestă? \nÎn  calitate  de  garant  al  supremației  Constituției,  Curtea \nConstituțională vă invită să prețuim împreună importanța cărții noastre \nfundamentale,  să-i  recunoaștem  obligativitatea  și  să  o  respectăm  în \nlitera și spiritul ei. \nLa mulți ani Constituției României! \nȘi v-aș ruga să-mi permiteți o scurtă informare.  \nÎn foaierul din fața sălii de ședințe sunt mai multe panouri \norganizate cu sprijinul generos al Arhivelor Naționale, al Monitorului \nOficial și al AGERPRES-ului, care redau constituțiile în original, cu \nsemnăturile respective, Constituția din 1866, invocată și aici ca model, \nConstituția din 1923 și Constituția din 1991. \nVă mulțumesc foarte mult pentru atenție. (Aplauze.) \nDomnul Florin-Vasile Cîțu: \nMulțumim, domnule președinte. \nDoamnelor și domnilor senatori și deputați, \nPotrivit celor convenite, în această ședință solemnă vor avea \nintervenții reprezentanți ai grupurilor parlamentare reunite, în limita a \n7 minute pentru fiecare grup parlamentar, iar deputaților și senatorilor \nneafiliați  li  se  alocă  3  minute,  cu  o  singură  intervenție,  printr-un \nreprezentant comun. \n                                                                                             23                                                                                          \n     \nAvem lista. Doar Grupul parlamentar AUR nu a ... \nDomnul George-Nicolae Simion (din sală): \nStați că vă dau acum! \nDomnul Florin-Vasile Cîțu: \nVă rog! \nDin partea Grupurilor parlamentare ale PSD, domnul senator \nRobert Cazanciuc. \nDomnul Robert-Marius Cazanciuc: \nDomnule președinte al Senatului, \nDomnule președinte al Camerei Deputaților,  \nDomnule prim-ministru, \nStimați membri ai Guvernului, \nDoamnă ministru, \nDomnule președinte Emil Constantinescu,  \nDomnule președinte Dorneanu, \nÎnaltpreasfinția Voastră, \nDragi colegi, \nÎn misiunea noastră, ca membri ai Parlamentului, de a face \ncunoscută legea, facem deseori referire la litera și spiritul ei. \nDacă  vorbim  de  Legea  fundamentală,  avem  aici  spiritul \nConstituției,  care  s-a  transformat  într-o  esență  tare  -  Constituția \nRomâniei. \nAm  luat  de  la  bibliotecă  această  geneză  și  dați-mi  voie  să \ncitez câteva rânduri din această carte: „Emoția mea este firească în \n                                                                                             24                                                                                          \n     \nacest moment solemn, când pentru a treia oară, în decurs de 150 de \nani, România are prilejul ca, prin reprezentanții săi aleși, să dezbată și \nsă voteze o constituție adevărată”. \nAstăzi, la 30 de ani de la acest discurs, rostit de Dan Amedeo \nLăzărescu în 1991, avem aceleași preocupări de a cârmui țara spre un \nviitor european, numai că de această dată viitorul european este legat \nși  de  utilizarea  adecvată  a  uriașelor  resurse  puse  la  dispoziția  țării \nnoastre pentru a reduce decalajele față de alte state europene care timp \nde 50 de ani au avut un destin mai bun decât am avut noi la frontiera \nEuropei. \nSpunea, la vremea respectivă, profesorul Iorgovan, că speră \nca această Constituție să aibă rolul unui adevărat pact social. \nDincolo  de  reașezarea  statului  român  pe  principii  real \ndemocratice, Constituția din 1991, pe care o sărbătorim astăzi, a fost și \nun rezultat al transpunerii în lege a entuziasmului celor care își doreau \nlibertatea, despre  care auziseră de la părinți, bunici sau din filmele \namericane, dar și a entuziasmului celor care plătiseră cu ani grei de \ntemniță comunistă pentru vina de a lupta pentru libertate.  \nAstăzi, noi, parlamentarii, avem o dublă datorie față de acești \noameni și față de urmașii noștri. Avem datoria de a înțelege dacă în \ncei 30 de ani care au trecut de la adoptarea Constituției aceasta a reușit \nsă  se  facă  cunoscută  și  înțeleasă  de  poporul  ei,  dacă  spiritul  Legii \nfundamentale a fost deslușit de cei chemați să o aplice și să o apere. \nLa  începutul  anilor  '90,  Constituția  a  fost  percepută  mai \ndegrabă ca un reper academic, departe de viața obișnuită. \n                                                                                             25                                                                                          \n     \nO cercetare sociologică realizată recent ne-a arătat că pentru \nromâni Constituția reprezintă astăzi nu doar un set de principii, ci un \ntext viu, aflat în vârful ierarhiei legilor, care poate influența în mod \ndirect viața fiecăruia dintre noi. \n63% dintre români consideră că o modificare a Constituției \nle-ar face o viață mai bună. \nNe-am întrebat la începutul anului dacă ar fi o idee bună ca \nstatul  să  distribuie  fiecărui  cetățean  câte  o  Constituție.  90%  dintre \nromâni au spus că da, ar fi o idee foarte bună. Românii vor să aibă un \nreper, vor să știe că pot apela la cineva fundamental atunci când ceva \nnu merge bine. \nGardianul  Constituției  este,  de  29  de  ani,  Curtea \nConstituțională, care prin 22.000 de decizii pronunțate până în prezent \nne-a arătat cum trebuie interpretate textele Constituției, dar și limitele \nunora dintre ele, care au rămas tributare contextului social economic \nîn care au fost adoptate. \nGardian al Constituției sau făuritor de legi? \nSunt  convins  că  membrii  Curții  Constituționale  își  pun \naceastă întrebare la fiecare decizie  pe care o pronunță, iar numărul \nmare al acestora arată, de asemenea, nevoia cetățeanului de a respecta \nConstituția,  de  către  fiecare  dintre  noi,  dar  și  de  către  instituțiile \nstatului. \nTitulatura  marginală  a  primului  articol  din  Constituție  este \n„Statul român”. Poate era mai potrivit dacă primul articol se numea \npur și simplu România, pentru a arăta preeminența poporului român. \n                                                                                             26                                                                                          \n     \nLegea  fundamentală  trebuie  să  aibă  în  centrul  ei  omul,  cu \ndrepturile și libertățile lui fundamentale, cu un stat capabil în mod real \nsă  asigure  protejarea  lor,  printr-o  arhitectură  constituțională  care  să \nstatueze principiul supremației și respectării Constituției și a legilor, \nprecum și cooperarea loială dintre puteri, toate acestea în beneficiul \ncetățeanului. \nDacă această constituție îndeplinește astăzi acest rost vă invit \nsă reflectăm și să lucrăm împreună. \nPentru  un  dialog  eficient  despre  Constituție  și  pentru  a \ncunoaște modele ce pot contribui la conturarea propriilor convingeri \naveți la dispoziție o carte în format electronic. \nÎn 2015, cu ajutorul a patru profesori universitari, am tradus \nîn  limba  română  toate  constituțiile  Uniunii  Europene.  O  să  primiți \nfiecare dintre dumneavoastră, printr-un mesaj, din partea liderilor de \ngrup, această carte în format electronic. \nDupă 30 de ani îi evocăm astăzi aici pe membrii Adunării \nConstituante care ne-au lăsat moștenire o constituție care a reașezat \nțara după comunism. \nCare va fi moștenirea noastră, a celor de aici? Ce vom lăsa \nnoi?  O  împărțire  a  românilor  în  mai  multe  categorii:  bugetari  și \ncorporatiști, locuitori în țară sau în diaspora, pro sau contra Uniunii \nEuropene, pro sau contra justiției. \nDupă  câteva  luni  de  dezbateri  în  cadrul  Partidului  Social \nDemocrat ne-am pus întrebarea dacă această Constituție poate fi un \nliant al națiunii. \n                                                                                             27                                                                                          \n     \nPentru  a  căuta  răspuns  la  această  întrebare,  Asociația  „Pro \nDemocrația”  și  Institutul  Social-Democrat  „Ovidiu  Șincai”  au \norganizat  pe  1  iulie  o  dezbatere  consacrată  analizei  de  ansamblu  a \nevoluției societății românești guvernată de actuala Constituție. \nAți  primit  fiecare  dintre  dumneavoastră  această  carte.  Cei \ncare n-ați primit-o încă, o veți primi cu siguranță. Este un volum care \nreunește lucrările a 12 profesori universitari și 2 membri ai Adunării \nConstituante.  Au  fost  invitați  să-și  exprime  opiniile  cu  privire  la  o \nConstituție a viitorului și asupra măsurii în care Legea fundamentală \npoate fi îmbunătățită, astfel încât să răspundă marilor provocări ale \nRomâniei de astăzi, obiectivelor comune europene și ale omenirii, în \ngeneral.  \nVorbind de viața acestei Constituții și de obiectivele comune \neuropene,  fostul  ministru  al  integrării,  profesorul  Vasile  Pușcaș, \nspunea că revizuirea din 2003 a tratat aderarea la Uniunea Europeană \nca  un  simplu  act  de  politică  externă,  și  nu  ca  un  proces  intern  de \ntransformare a statului și a societății. \nRevizuirea din 2003 a reprezentat actul juridic care a făcut \nposibilă aderarea la Uniunea Europeană și NATO. \nÎncercările de revizuire din 2011-2013 au fost arme în bătălia \npolitică internă, din păcate, dar, în același timp, au arătat nevoia de \nclarificare a unor  texte scrise poate cu prea  mult entuziasm în anii \n1990-1991 și nevoia de a consfinți statutul nostru real de membri ai \nUniunii Europene și ai NATO. \n                                                                                             28                                                                                          \n     \nModificările actualei Constituții ar putea fi abordate din cel \npuțin trei perspective, dacă doriți. Aș spune una tehnică – și vă dau un \nexemplu – art. 29 vorbește de telegrame. Am întrebat Poșta Română \ncând a fost trimisă ultima telegramă. Acum mai bine de 10 ani. \nDomnul Florin-Vasile Cîțu: \nDomnule senator, vă rog să încercați să finalizați! \nDomnul Robert-Marius Cazanciuc: \nImediat, domnule președinte! E un moment solemn. \nDe  opțiune  politică,  regionalizarea  și  formarea  Guvernului. \nPoate președintele să încredințeze formarea Guvernului partidului care \na  câștigat  alegerile?  Și  inovativă.  Reglementarea  constituțională  a \nrolului opoziției parlamentare, protejarea drepturilor fundamentale în \nfața  provocărilor  generate  de  evoluția  inteligenței  artificiale  sau \nprotejarea  statului  în  fața  regimurilor  comerciale  și  economice \ntransfrontaliere. \nCred că astăzi, în Parlament, avem obligația față de poporul \nnostru să lansăm dezbateri publice față de principalele teme ale vieții \nsociale,  economice  și  politice,  asupra  modului  în  care  drepturile \nfundamentale  sunt  respectate  în  mod  real,  asupra  modului  în  care \nputerile statului au funcționat în slujba poporului și care în final să \nconducă,  de  ce  nu,  la  un  acord  politic  național  pentru  o  eventuală \nrevizuire a Constituției. Un asemenea proiect ar putea reprezenta un \nliant al națiunii care să contribuie la uniunea spirituală a poporului \nromân. \n                                                                                             29                                                                                          \n     \nVa fi posibil doar în măsura în care acest proces va fi unul \nautentic  și  oamenii  vor  vedea  că  este  unul  autentic,  nu  ca  un  alt \ninstrument într-o bătălie politică. \nDezbaterea  națională  în  jurul  temei  revizuirii  Constituției \npoate fi un instrument de atingere a obiectivului de refacere a legăturii \nțării cu fiecare român. \nAstăzi suntem datori să le lăsăm celor care vin după noi o \nRomânie în bună stare. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule senator. \nDin partea Grupurilor parlamentare ale PNL....  \n(Domnul  senator  Robert-Marius  Cazanciuc  revine  la \ntribună.) \nMai aveți? \nDomnul Robert-Marius Cazanciuc: \nAți primit, de asemenea, stimați colegi, o coliță nouă, timbre \nrealizate în 2019 de către Romfilatelia, în care pentru prima dată pe \ntimbre  au  fost  puse  drepturile  fundamentale.  Sunt  nouă  drepturi \nfundamentale, tipărite în milioane de exemplare, care au încercat să \nfacă cunoscută românilor Legea fundamentală. \nMulțumesc. (Aplauze.) \nDomnul Florin-Vasile Cîțu: \nMulțumim, domnule senator. \n                                                                                             30                                                                                          \n     \nO inițiativă foarte bună. \nDin partea Grupurilor parlamentare ale PNL, doamna senator \nLaura-Iuliana Scântei. \nDoamna Laura-Iuliana Scântei: \nVă mulțumesc, domnule președinte. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule președinte Emil Constantinescu, \nÎnaltpreasfinția Voastră, \nDomnule președinte al Curții Constituționale, \nDistinși membri ai Corpului diplomatic, \nDragi invitați, \nDoamnelor și domnilor senatori și deputați, \nSărbătorim într-adevăr 30 de ani de la intrarea în vigoare a \nConstituției din 1991. \nTimp  de  30  de  ani,  Constituția  a  garantat  stabilitatea \nregimului  politic,  a  oferit  termenul  de  referință  pentru  drepturile  și \nlibertățile fundamentale ale cetățenilor și a fost temelia pe care s-au \nconstruit instituțiile vitale ale statului. \nTotuși trebuie să fim sinceri, 30 de ani nu înseamnă mulți ani \nconstituționali.  Prin  comparație,  Constituția  de  la  1866  a  fost  în \nvigoare vreme de 57 de ani. Avem deci o Constituție tânără și, pe cale \nde consecință, o democrație la fel de tânără. \nDeși e tânără, Constituția prevede un obiectiv de țară istoric, \n                                                                                             31                                                                                          \n     \nîmpărtășit în egală  măsură de toate forțele politice responsabile, de \nautoritățile statului și de majoritatea românilor, și anume, România - \nstat democratic. Acel stat cu o democrație consolidată, axată pe cele 3 \nmari valori fondatoare ale liberalismului politic, și anume: protejarea \nvieții, promovarea libertății și garantarea proprietății. Adică un stat de \ndrept, un stat de tip occidental, care își respectă îndatoririle rezultate \ndin  angajamentele  internaționale,  inclusiv  cele  care  decurg  din \ncalitatea de stat membru UE și NATO. \nDoamnelor și domnilor, \nAți auzit și până acum, de la antevorbitorii mei, veți auzi în \ncontinuare, azi, la ceas aniversar, multe cuvinte frumoase, dar și critici \nla adresa Constituției în vigoare. Toate oferă răspunsuri cu privire la \nîntrebarea: Ce reprezintă Constituția României, după 30 de ani, pentru \ncetățeni,  pentru  politicieni  și  pentru  țară?  Că  înglobează  cele  mai \nînalte valori și idealuri ale unei societăți democratice, că este o pavăză \npentru  asigurarea  statului  de  drept  și  a  independenței  justiției,  o \ngaranție că nicio autoritate nu va abuza de puterea sa și va acționa în \nlimitele constituționale, că, într-adevăr, cuprinde catalogul de drepturi \nși libertăți fundamentale și că e un scut împotriva abuzului de putere al \nautorităților statului împotriva cetățenilor. \nÎn ce mă privește, am dorit astăzi să vă spun despre ce nu este \no Constituție. \nÎn primul rând, o Constituție nu este doar un document politic \nsau doar o lege care se poate modifica oricum și oricând, după bunul \nplac al unei majorități politice sau al unui partid care, de exemplu, s-ar \n                                                                                             32                                                                                          \n     \nteme că nu ar da nici după 20 de ani, în anul 2024, un candidat ales la \nfuncția de președinte al României. \nÎn  al  doilea  rând,  o  Constituție  nu  reprezintă  nimic  fără \nconstituționalism. Legea fundamentală a unui stat capătă valoare dacă \neste respectată în timp și dacă, prin respectarea continuă, la nivelul \nsocietății  se  creează  un  sentiment  puternic  de  apartenență  la \nConstituție și la valorile sale. \nÎn al treilea rând, o Constituție nu este în realitate opera unei \nmajorități  politice  conjuncturale,  deși  unii  așa  cred.  O  Constituție \ndurabilă este rezultatul unui autentic moment constituțional. Un astfel \nde moment constituțional a fost în anii 1990, 1991, atunci când s-a \nrealizat  trecerea  de  la  vechiul  regim  politic  totalitar  la  noul  regim \npolitic democratic. Constituția României a eliminat atunci posibilitatea \nconcentrării  puterii  în  mâinile  unei  persoane,  ale  unui  grup  de \npersoane  sau  ale  unei  instituții  și  așa  sperăm  să  rămână  pentru \ntotdeauna. \nMai târziu, în 2003, la momentul revizuirii, s-a avut în vedere \nnevoia fundamentală a României de a adera la structurile euroatlantice \nși de a se defini un destin european pentru societatea românească. \nFără  îndoială,  doamnelor  și  domnilor,  Constituția  nu  este \nperfectă,  iar  numeroasele  decizii  ale  Curții  Constituționale  i-au \nevidențiat vreme de 30 de ani și limitele și lipsurile. Cu toate acestea, \nmomentele  constituționale  autentice  pentru  revizuirea  Legii \nfundamentale trebuie să fie rezultatul unei nevoi sociale reale și să \nexprime  o  viziune  asupra  arhitecturii  statului,  construită  în  timp  și \n                                                                                             33                                                                                          \n     \nîmpărtășită de majoritatea cetățenilor. \nÎnchei spunându-vă că Partidul Național Liberal nu se teme \nde o revizuire a Constituției. PNL reafirmă angajamentul politic de a \ncontinua  construcția  statală  asumată  încă  de  la  înființarea  sa,  dar \natunci când va revizui Constituția nu va renunța la viziunea sa liberală \nasupra statului și asupra economiei. Liberalismul constituțional va fi \npromovat în continuare ca principiu de modernizare a statului român \nîn  era  digitalizării,  pentru  a  oferi  cetățenilor  cu  adevărat  un  stat \nfuncțional, bazat pe o economie liberă, pe domnia legii și pe respectul \ndrepturilor fundamentale. \nAșadar,  azi,  la  ceas  aniversar,  urăm  Constituției  noastre \nlongevitate  și  respect  din  partea  tuturor  –  cetățeni  și  întreaga  clasă \npolitică! \nVă mulțumesc. (Aplauze.) \nDomnul Florin-Vasile Cîțu: \nMulțumesc, doamnă senator. \nDin partea Grupurilor parlamentare ale USR, domnul senator \nRadu-Mihai Mihail. \nDomnul Radu-Mihai Mihail: \nMulțumesc, domnule președinte. \nDoamnelor și domnilor, \nSuntem  un  stat  care  derapează  spre  eșec  și  Constituția  din \n1991  nu  este  străină  de  ceea  ce  se  întâmplă.  Constituția  României \nmoderne, libere și prospere ar fi trebuit să înceapă cu punctul 8 de la \n                                                                                             34                                                                                          \n     \nTimișoara. Cu despărțirea conștientă și asumată de trecutul totalitar și \nde aceia care i-au făcut posibilă existența timp de o jumătate de veac. \nConstituția de la 1991 a venit după „Duminica orbului” din \n1990  și  a  consfințit  restaurația  foștilor  comuniști  și  securiști  din \nRomânia.  A  fost  scrisă  după  chipul  și  asemănarea  destinatarului  și \nautorului  –  Ion  Iliescu,  zis  și  comunist  cu  față  umană,  și  Antonie \nIorgovan, zis și comunist cu studii juridice. \nConstituția României validată la referendumul din decembrie \n'91 a fost scrisă de un președinte al Asociației Studenților Comuniști \ndin  Universitatea  București,  pentru  președintele  Uniunii  Tineretului \nComunist. \nAcum  30  de  ani  eram  reporter  la  Radio  Delta  și  eram  pe \nstradă și îi întrebam pe oamenii care mergeau foarte mândri să voteze \nConstituția, dacă au citit textul și de ce îl votează? Și răspunsul era \ncam același de la toți: „Păi, ne-a spus Ion Iliescu că e de bine”. \nUSR a apărut pentru că românii s-au săturat să le spună un \ntătuc și gașca lui ce să facă. (Aplauze. Vociferări.) \nAcum  oamenii  sistemului  tot  vorbesc  despre  schimbarea \nConstituției, astfel încât președintele să nu mai fie ales de români, ci \nde ei. (Vociferări.) \nOamenii fără chip vor ca funcția de președinte al românilor să \npoată fi scoasă la mezat și tranzacționată între grupurile parlamentare, \nmonedă de schimb în trocurile politice, departe de ochii lumii și de \nochii cetățeanului. \nUSR  a  apărat,  apără  și  va  apăra  statul  de  drept  și  valorile \n                                                                                             35                                                                                          \n     \ndemocrației liberale de toate încercările de a pune instituțiile statului, \noricare  ar  fi  ele...  (Vociferări.)  ...la  dispoziția  infractorilor,  a \nevazioniștilor, a hoților din bugetul de stat și a combinatorilor politici \ncare îi cauționează. (Vociferări.) \nȘi închei cu o ultimă remarcă. Antonie Iorgovan, părintele \nConstituției din '91, a fost, ca tot românul imparțial, expert în cadrul \nComisiei juridice constituționale și pentru drepturile omului din cadrul \nCFSN  și  independent,  dar  afiliat,  în  legislatura  '90-'92,  la  Grupul \nparlamentar al PNL, pentru ca apoi să treacă la PSD, demonstrând \nastfel multilateralismul FSN-ismului, așa cum îl vedem și astăzi. \nNu-i așa că de acolo de sus, de unde se află, Caragiale râde cu \ngura până la urechi? (Vociferări. Aplauze.) \nDomnul Florin-Vasile Cîțu: \nMulțumesc, domnule senator. \nDin  partea  Grupurilor  parlamentare  AUR,  domnul  George \nSimion. \nDomnul George-Nicolae Simion: \nMulțumesc frumos. \nA fost un referendum pentru modificarea Constituției, să fie \nspecificat  faptul  că  în  România  căsătoria  este  între  un  bărbat  și  o \nfemeie. Sper că nu vreți să modificați Constituția în sensul în care să îl \nluați pe domnul Cîțu legal de soție, da? (Vociferări.) \nNoi nu suntem de acord cu faptul că trebuie să se producă o \nfederalizare  sau  o  regionalizare  sau  cum  dorește  unul  sau  altul  din \n                                                                                             36                                                                                          \n     \npartidele și organizațiile non-guvernamentale care sunt în Parlament \nastăzi. Nici pentru punerea în acord cu anumite prevederi europene. \nNoi  credem  că  a  noastră  Constituție  este  foarte  bună.  Și  unele \nîncercări de încălcare a Constituției, cum a fost înlăturarea Avocatului \nPoporului, neconstituțională, au fost stopate. \nȘi dacă tot ne-ați dat niște timbre aici, în care sunt prevăzute \narticolele  fundamentale,  vedeți  că  pierdem  o  generație,  pentru  că \ndreptul la învățătură este asigurat. Din păcate, nu a fost asigurat de \nstatul  român,  prin  hotărâri  de  Guvern  care  sunt  aduse  aici,  în \nParlament  și  noi  doar  trebuie  să  le  ascultăm,  nici  măcar  nu  putem \ninterveni asupra stării de alertă. \nÎncetați  să  călcați  în  picioare  drepturile  fundamentale  ale \nromânilor și începeți să respectați Constituția! \nNu prin ședințe solemne faceți asta, ci respectând Constituția \nși eliminând orice formă de obligativitate asupra românilor! \nConstituția este bună. Trebuie susținută și trebuie apărată de \nuzurpatori, atât de aici, de la București, cât și de la Bruxelles! \nVă mulțumesc. (Aplauze.) \nDomnul Florin-Vasile Cîțu: \nMulțumesc. \nDomnul Tanasă. \nDomnul Dan Tanasă: \nDa. \nÎnaltpreasfinția Voastră, \n                                                                                             37                                                                                          \n     \nDomnule președinte al Camerei Deputaților, \nOnorați membri ai Guvernului, \nDoamnelor și domnilor senatori și deputați, \nArt.  3  al  Constituției  României  vorbește  despre  teritoriul \nRomâniei, care este inalienabil. \nDin  păcate,  în  ultimii  30  de  ani,  atât  PSD,  cât  și  PNL  și \nUDMR au permis vânzarea pământului României către străini, la un \nnivel demențial. \nDin  păcate,  suntem  poate  unici  în  lume,  ne-am  înstrăinat \npământul și am vândut, ne-am trezit într-o situație în care am permis, \nculmea, încălcarea art. 3 al Constituției României. \nArt. 12 vorbește de simbolurile naționale ale României. \nArt. 13 vorbește de limba națională, de limba română. \nEu  am  câștigat  câteva  zeci  de  procese  în  instanțele  din \nRomânia, prin care am încercat să impun respectarea limbii oficiale de \nstat. Și, din păcate, atât PSD, cât și PNL, ați tolerat timp de 30 de ani \natitudinile absolut inacceptabile ale UDMR atunci când vine vorba de \nsimboluri naționale și de limba oficială de stat în România. \nAți permis... ați permis – că plecați, domnule Kelemen Hunor \n–  ați  permis,  domnilor,  ca  în  Transilvania,  practic,  în  multe  zone, \nlimba maghiară să devină, practic, de facto limbă oficială de stat. Și \npermiteți în continuare, dragi colegi de la PSD și de la PNL! \nLimba oficială de stat nu este negociabilă cu nimeni! Și nici \nsimbolurile naționale! Acestea le puteți spune colegilor de la UDMR. \nȘi închei. \n                                                                                             38                                                                                          \n     \nArt. 47 vorbește despre faptul că: „Statul este obligat să ia \nmăsuri de dezvoltare economică și de protecție socială, de natură să \nasigure cetățenilor un nivel de trai decent”. \nÎn ultimii 30 de ani, modul în care PSD și PNL au înțeles să \nfacă  politică  în  România  ne  situează  pe  ultimele  locuri  la  ceea  ce \nînseamnă nivel de trai. Ultimele locuri în Europa. \nȘi, mai mult decât atât, modul în care PSD și PNL au făcut \npolitică în ultimii 30 de ani a dus la situația absolut inacceptabilă în \ncare peste 3,5 milioane de români au fugit de aici, de pe acest pământ. \nI-ați fugărit voi. Și, din păcate, în ultimii 4 ani, nici USR nu s-a lăsat \nmai prejos. \nMulțumesc. (Aplauze.) \nDomnul Florin-Vasile Cîțu: \nMulțumim. \nDomnul deputat Ciubuc. \nDomnul Ciprian Ciubuc: \nDomnule președinte al Senatului, \nDomnule președinte al Camerei Deputaților, \nDomnule președinte Constantinescu, \nStimați colegi, \nStimați invitați, \nEu am să vorbesc scurt. \nȘi am să vorbesc de art. 16 - cetățenii români sunt egali în \nfața legii. \n                                                                                             39                                                                                          \n     \nStimați colegi, \nNu  suntem  astăzi  în  măsură  să  respectăm  art.  16.  De  ce? \nPentru  că  pe  baza  ordonanțelor  de  urgență  și  a  stării  de  alertă, \ndrepturile  românilor  nu  sunt  respectate.  Avem  6  articole  din \nConstituție – domnule președinte al Curții Constituționale, puteți să \nconfirmați sau infirmați – care sunt călcate în picioare pentru că avem \no stare de alertă neconstituțională și măsuri restrictive aberante. \nVin de la întâlnirea care a avut loc săptămâna trecută, de la \nDelegația Adunării Parlamentare a Francofoniei, unde – vreau să vă \nspun un lucru foarte important și vă rog să fiți atenți cu toții – am fost \nadunați mai mulți parlamentari din Parlamentul României, care facem \nparte din Delegație, inclusivi parlamentari din toate țările francofone, \nni s-au ținut lecții de modificare a Constituției, sub motiv de COVID \nși sub motiv de pandemie. Din Parlamentul belgian ni s-a transmis, \ntrebuie  să  modificăm  Constituția  după  modelul  Luxemburg,  să \nomogenizăm  Constituția.  Inclusiv  toate  țările  care  fac  parte  din \nUniunea Europeană. \nDe asemenea, ni s-a vorbit despre suspendarea Parlamentelor \nnaționale. (Vociferări.) \nNi s-a vorbit de suspendarea Parlamentelor naționale. \nMă  bucur  că  colegii  de  la...  antevorbitorii  mei  au  vorbit \ndespre modificarea Constituției. \nStimați colegi, \n Nu putem să modificăm Constituția, să o omogenizăm dacă \nnu ne întoarcem la popor. \n                                                                                             40                                                                                          \n     \nAm  susținut  și  în  Parlamentul  din  Albania,  la  Adunarea \nParlamentară a Francofoniei, susțin și de aici – cum vă veți uita în \nochii  copiilor  dumneavoastră  sau  în  ochii  românilor  dacă  vom \nmodifica Constituția și vom omogeniza Constituția după Constituția \ndin Luxemburg... (Vociferări.) ...sub motiv de COVID și sub motiv de \npandemie? \nAm  numărat,  de  19  ori  s-a  vorbit  de  cuvântul  „control”. \nControlul  pandemiei,  nemijlocit,  controlul  oamenilor.  Nu  putem \ncontrola  pandemia  dacă  nu  putem  controla  mișcarea  oamenilor  în \nEuropa și în statul național. \nOameni buni, \nStimați colegi, \nMă adresez și românilor și dumneavoastră. \nSă vă ferească Dumnezeu de o revoltă populară! \nCum  le-am  spus  și  francezilor  din  Parlamentul  din  Albania, \nromânii nu sunt ca francezii, să iasă o lună, două, trei, o lună, 10 luni la \nproteste. Românii au ieșit 9 zile și Ceaușescu a dispărut. \nNoi avem o istorie de comunism. Știm că aceste restricții care ni \nse  impun  în  Parlamentul  național  vin  doar  să  îngrădească  drepturi  și \nlibertăți și nu măsuri ca să controlăm pandemia! \nNu putem să suspendăm drepturile noastre fundamentale conform \nConstituției și să modificăm Constituția fără să ne întoarcem la popor! \nDe  aceea,  vă  rog  pe  toți  să  conștientizați  că  pentru  orice \nmodificare a Constituției trebuie să fie direct întrebat și poporul român, și \noamenii care ne-au ales. \nVă mulțumesc. \n                                                                                             41                                                                                          \n     \nȘi sunt încrezător că dumneavoastră veți reflecta la ce am vorbit \nastăzi aici. \nPuteți să-i întrebați și pe colegii dumneavoastră care au fost în \nParlamentul din Albania, să vă confirme acest lucru. \nMulțumesc. (Aplauze.) \nDomnul Florin-Vasile Cîțu: \nMulțumim. \nVă  garantăm  că  orice  modificare  se  va  face  doar  prin \nreferendum, deci mergem la popor. \nGrupul parlamentar al UDMR, domnul Csoma Botond. \nDomnul Csoma Botond: \nOnorați invitați, \nDoamnelor și domnilor deputați, \nRomânia  a avut o experiență totalitară cruntă sub regimul \ncomunist, mai ales în „Epoca de Aur”, sub Ceaușescu. Iar dacă luăm \nîn considerare acest lucru cred că adoptarea Constituției în anul 1991 a \nfost  un  pas  foarte  important  pe  drumul  făuririi  unei  societăți \ndemocratice, după decenii lungi de totalitarism. \nSigur, acea Constituție, Constituția de la 1991, a reflectat atât \nmomentul  politic,  cât  și  majoritatea  parlamentară  existentă  sau \nmajoritatea din Adunarea Constituantă, dar a reflectat și acea euforie, \npentru că oamenii în sfârșit erau liberi și puteau să-și spună opinia \nliber în această țară și nu sosea  mașina neagră dimineața să-i ducă \nundeva. \nȘi cred că a fost un moment foarte important, din acest punct \n                                                                                             42                                                                                          \n     \nde vedere. \nS-a  mers  pe  ideea  unei  –  cred  eu  –  unei  republici \nsemiprezidențiale, care nu e similară nici cu Franța, nici cu Statele \nUnite. Sunt niște deosebiri importante.  \nÎn Statele Unite nu există premier.  \nÎn Franța, premierul este subordonat președintelui.  \nLa  noi,  premierul  nu  este  subordonat,  dar  președintele \ndesemnează candidatul la funcția de premier. \nȘi dacă ne uităm, în ultimii 15 ani a existat un conflict major \nîn sânul puterii executive, mai ales când vorbim politic de coabitare \nîntre președinte și premier. \nȘi cred că acest conflict permanent care a existat în puterea \nexecutivă nu a făcut cinste României. \nȘi,  din  acest  punct  de  vedere,  cred  că  avem  nevoie  de  o \nmodificare a Constituției. Să lămurim anumite chestiuni, nu numai în \nsânul puterii executive, putem vorbi și de Parlament. \nNoi  propunem  să  menținem  sistemul  bicameral,  dar  cu \natribuții  separate,  pentru  Senat  și  Camera  Deputaților,  și  ne  putem \ngândi  și  la  un  sistem  distinct  de  alegere  a  Senatului  și  a  Camerei \nDeputaților. \nSigur că prin Constituția de la 1991 s-a instituit și un sistem \nde checks and balances, acest mecanism de protecție și echilibru care \nîn  multe  cazuri  a  funcționat,  în  multe  cazuri  nu  a  funcționat.  De \nexemplu, când președintele României, în foarte multe cazuri, cred eu \nși  credem  noi,  de  la  UDMR,  indiferent  cine  a  fost  președintele \n                                                                                             43                                                                                          \n     \nRomâniei, și-a depășit atribuțiile constituționale, neavând o activitate \nde  mediere,  ci  având  o  activitate  eminamente  politică,  în  anumite \nmomente, în această țară. \nSigur, trebuie să aducem în discuție și statutul minorităților, \nstatutul minorităților din România. \nPoate ați citit și dumneavoastră că în anumite documente pe \ncare  România  le-a  adoptat,  atât  în  CSAT  sau  în  alte  instituții, \nminoritățile  naționale  de  multe  ori  reprezintă  un  factor  de  risc  la \nadresa securității naționale. \nCred că după 30 de ani a venit timpul ca să existe o relație de \nîncredere între statul român și  minoritățile naționale care trăiesc pe \nteritoriul statului român. Și, în această privință, s-ar impune, stimați \ncolegi,  ca  minoritățile  naționale  să  devină  factori  constitutivi  ai \nstatului român. Cred că după 30 de ani și în România se poate realiza \nacest lucru. \nDacă vorbim de modificarea Constituției, cred că o reașezare \nîn  sânul  puterii  executive  am  putea  realiza  și  prin  trecerea  la  o \nrepublică parlamentară. \nNu aș dori să intru în detaliu acum, ce înseamnă o republică \nparlamentară,  dar  vreau  să  vă  supun  atenției  următorul  aspect  -  în  \nUniunea  Europeană,  în  majoritatea  țărilor  membre,  există  republică \nparlamentară. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule deputat. \n                                                                                             44                                                                                          \n     \nDin  partea  Grupului  parlamentar  al  minorităților  naționale, \ndomnul deputat Cătălin-Zamfir Manea. \nDomnul Cătălin-Zamfir Manea: \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nStimate domnule președinte Constantinescu, \nDomnule președinte al Curții Constituționale, \nStimați reprezentanți ai Corpului diplomatic, \nDoamnelor și domnilor senatori și deputați, \nAstăzi România aniversează Ziua Constituției și împlinirea a \n30 de ani de la referendumul din 8 decembrie 1991, prin care a fost \naprobată Legea fundamentală, moment care a marcat opțiunea fermă a \nnațiunii române pentru un regim de guvernare democratic. \nPrin adoptarea Constituției României s-au pus bazele statului \nde drept și ale democrației constituționale. \nÎn anul 2003, Constituția a fost revizuită, construcția sa fiind \nconsolidată și adaptată la evoluțiile statului de drept, ale societății și la \nnoul context euroatlantic. Atunci, în anul 2003, noi, cei din Grupul \nparlamentar  al  minorităților  naționale,  am  fost  primii,  de  aici,  din \nParlament,  care  am  propus  o  serie  de  modificări  majore  ale \nConstituției,  precum:  regim  parlamentar;  Legea-cadru  pentru \nminorități, care, de altfel, este prevăzută în Constituția României la \ncategoria de legi organice și care, din păcate, nu a fost încă adoptată; \nlimitarea  ordonanțelor  de  urgență;  regândirea  organizării \n                                                                                             45                                                                                          \n     \nadministrativ-teritoriale;  organizarea  Senatului  ca  și  Cameră  a \nRegiunilor; echilibrarea puterilor în stat. \nDin  păcate,  propunerile  noastre  făcute  în  acel  an  au  fost \nrespinse de parlamentarii dumneavoastră de atunci. Menționez, au fost \nrespinse. \nDe  subliniat  este  faptul  că  în  prezent,  la  nivelul  Uniunii \nEuropene, din cele 27 de state, 17 dintre ele au regim parlamentar. \nAșadar,  marea  majoritate  a  statelor  membre  din  Uniunea \nEuropeană funcționează ca republici parlamentare. \nParlamentul  României  trebuie  să  aibă  mai  multă  putere \npentru că, stimați colegi, potrivit art. 61 din Constituție, Parlamentul \neste  organul  reprezentativ  suprem  al  națiunii  române  și  unica \nautoritate legiuitoare a țării. \nStimați colegi, \nConstituția României este consfințită prin voința suverană a \npoporului și reprezintă un set de principii și norme fundamentale care \nse adresează în egală măsură autorităților statului și cetățenilor săi. \nFuncționarea  instituțiilor  statului,  garantarea  drepturilor  și \nlibertăților individuale și derularea în ansamblu a întregii vieți a unei \nnațiuni își au originea în textele înscrise în Constituție. \nDe  aceea,  Constituția  României  poate  fi  cartea  sacră  a \nexistenței  noastre,  iar  aniversarea  ei  astăzi  constituie  o  adevărată \nsărbătoare. \nConstituția țării trebuie respectată, nu doar în litera, ci și în \nspiritul  ei,  destinatarii  săi  având  obligația,  nu  doar  morală,  ci  și \n                                                                                             46                                                                                          \n     \nconstituțională,  de  loialitate  constituțională  și  de  interpretare  a \nnormelor sale cu bună-credință. \nAplicarea principiului controlului constituționalității legilor a \ncondus  la  înființarea  Curții  Constituționale,  care,  așa  cum  s-a  mai \nprecizat de la această tribună, în cursul ședinței solemne, reprezintă \ngarantul supremației Constituției. \nSensul  existenței  Constituției  României  constă  în  apărarea \nvalorilor fundamentale înscrise în Legea fundamentală. \nDacă  nu  este  în  mod  activ  și  efectiv  apărată,  Constituția \nRomâniei riscă să fie redusă la un set de principii și norme de drept \nfrumoase,  nobile,  dar  invalide,  lipsite  de  orice  valoare  și  forță,  iar \natunci  când  Constituția  nu  este  respectată  sunt  puse  sub  semnul \nincertitudinii construcția democratică a statului și întreaga sa ordine de \ndrept. \nOrice popor, pentru a fi puternic, trebuie să-și iubească și să-\nși apere Constituția pentru că aceasta îi aparține și îl reprezintă. \nConstituția României conferă un sens comunității politice. \nNu  în  ultimul  rând,  Constituția  consfințește  garanția \ndezvoltării  normale  a  societății  noastre  împotriva  oricărei  forme  de \ntotalitarism, intoleranță, discriminare și populism. \nGrupul parlamentar al minorităților naționale se va implica în \nprocesul de revizuire a Constituției și, ca de fiecare dată, va propune și \nva susține măsuri care să consolideze democrația și care să contribuie \nla  apărarea  drepturilor  și  libertăților  fundamentale  ale  tuturor \ncetățenilor săi. \n                                                                                             47                                                                                          \n     \nSă nu uităm, stimați colegi, că minoritățile naționale au avut \nun rol extrem de important în construcția statului român. \nÎn încheiere, aș vrea să vă reamintesc că potrivit art. 4, care \nprevede, și nu „vorbește”, așa cum am mai auzit de la această tribună, \nRomânia este patria comună și indivizibilă a tuturor cetățenilor săi, \nfără deosebire de rasă, de naționalitate sau de apartenență etnică. \nLa mulți ani Constituției României! \nLa mulți ani, România! \nLa mulți ani tuturor cetățenilor acestei țări! \nMulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  deputaților  și  senatorilor  neafiliați,  doamna \nsenator Diana Iovanovici-Șoșoacă. \n                                                                                             48                                                                                          \n     \nDoamna Diana Iovanovici-Șoșoacă: \nMulțumesc. \nAm asistat aici, am  înțeles, la o ședință solemnă prin care \naniversăm Constituția României. \nN-am  auzit  pe  niciunul  dintre  noi spunând  la  mulți  ani  de \nSfântul Nicolae tuturor sărbătoriților de astăzi! La  mulți ani, popor \nromân, pentru Sfântul Nicolae! (Aplauze.) \nCei care nu aplaudați – probabil că vă trebuie o nuia pentru \nSfântul  Nicolae!  Pentru  că  suntem  aici  creștini  din  toate  timpurile! \nPentru că respectăm drepturile tuturor! \nAsistăm  astăzi  la  o  așa-zisă  aniversare  a  Constituției \nRomâniei,  că  nu  am  auzit  aici  decât  denigrări  ale  Constituției \nRomâniei și solicitări de schimbare. \nCum poți să aniversezi? E ca și când aniversezi 30 de ani de \ncăsătorie și anunți divorțul. \nAsta  ați  făcut  astăzi,  ați  pângărit  Constituția  României,  pe \ncare ar trebui să o cunoașteți cu toții! \nA existat un jurnalist în foaier, care, în urmă cu câteva luni – \nRafaelo Varga –, v-a întrebat pe cei mai mulți dintre dumneavoastră, \ndacă ați citit Constituția României? Cei mai mulți ați spus nu, nu am \navut timp. \nÎn schimb, vă aflați aici, în fabrica de legi a României, unde \nConstituția este Biblia românului. Mai presus de Constituție nu este \ndecât Dumnezeu și Biblia. Atât! \nDe 30 de ani încălcați pas cu pas Constituția României! \n                                                                                             49                                                                                          \n     \nÎn ultimii 2 ani, ați omorât-o! Ați adoptat Legea nr. 136/2020 \nși  Legea  nr.  55/2020,  care  încalcă  prevederile  art.  53  alin.  (2)  din \nConstituția României întrucât anulează efectiv existența drepturilor și \nlibertăților fundamentale. \nAstăzi, de Sfântul Nicolae și ziua acestei ședințe solemne, în \ncare văd că cea mai mare parte a Guvernului a plecat, mulți invitați au \nplecat,  domnul  președinte  nu  participă  pentru  că  nu  îi  place  să \nparticipe  la  astfel  de  evenimente,  cinste  domnului  Constantinescu, \nfostul  președinte,  că  a  venit!  Vine  tot  timpul.  Felicitări,  domnule \npreședinte! (Aplauze.) \nAșa se respectă poporul și Parlamentul! \nCinste tuturor care ați venit! \nCelorlalți, o nuia de la Sfântul Nicolae! \nTot  pe…  vă  spun  că  de  25  de  ani  lucrez  cu  Constituția \nRomâniei. \nPână și cel mai tânăr avocat, procuror, judecător, jurist știe \nConstituția României! \nAvând în vedere că nu o cunoașteți și o pângăriți chiar de \nziua ei, nu mă mai miră faptul că v-ați bătut joc de ea, mai ales în \nultimii 2 ani. \nAtâta  timp  cât  mai  există  câțiva  avocați,  și  juriști,  și \njudecători și procurori care își fac treaba în această țară, peste voința \ndumneavoastră, Constituția României mai are o șansă! \nDe 30 de ani - spuneți că o respectați? - n-ați respectat nimic! \n                                                                                             50                                                                                          \n     \nArt. 47 - traiul decent. Sunt peste 30% din români care trăiesc \nsub pragul sărăciei! 70% din români trăiesc în sărăcie! \nUnde,  cine  a  plătit  vreodată  pentru  încălcarea  Constituției \nRomâniei? \nConstituția  României,  stimați  domni  care  râdeți  și  vorbiți, \naici, în primele bănci! \nV-am urmărit pe toți! N-ați avut bunul-simț să vă ascultați \nniciodată în tăcere unii pe alții! Este chestiune de educație! Eu am stat \nși  v-am  ascultat,  indiferent  că  am  fost  sau  nu  de  acord  cu \ndumneavoastră, sunt cei 7 ani de acasă! \nNu  puteți,  în  ditai  Parlamentul  României,  Legislativul \nRomâniei, să vă comportați în felul acesta și să nu vă ascultați, să vă \nacordați măcar șansa de drept la liberă exprimare și la opinie! \nDar  nici  nu  putem  să  acceptăm  să  venim  la  aniversarea \nConstituției în care toți cereți schimbarea Constituției! Pentru că pe \naceastă Constituție ați jurat în acest mandat, nu să o schimbați, ci să o \nrespectați! \nNu este posibil ca această Constituție care v-a adus aici cu \ntoate drepturile pe care le aveți și obligațiile adiacente să fie încălcată \nde voi, să cereți să fie schimbată! De ce? În condițiile în care nici \nmăcar pe aceasta nu o respectați! \nDomnul Florin-Vasile Cîțu: \nMulțumim, doamnă senator. \nDoamna Diana Iovanovici-Șoșoacă: \n                                                                                             51                                                                                          \n     \nImediat, mai am… conchid acum. \nI-am  cerut  Sfântului  Nicolae  să-mi  dea  un  cadou  pentru \naniversarea Constituției României. Asta mi-a lăsat! Este o botniță prin \ncare… (Aplauze.) …Constituția, drepturile și libertățile fundamentale \nau fost anulate de către Parlament, de către Președinte și Guvern! \nȘi rog aici reprezentantul Curții Constituționale să aibă mai \nmult curaj, așa cum a avut în Decizia nr. 457/2020, pct. 68, în care au \nmenționat  că  starea  de  alertă  încalcă  statul  de  drept,  este  creată \nartificial  și  nu  există  fundament  constituțional  pentru  existența \nacesteia! \nTrăiască România liberă! \nTrăiască dreptul la liberă exprimare! \nJos botnița! (Aplauze.) \nDomnul Florin-Vasile Cîțu: \nMulțumim. \nDin  partea  Grupului  parlamentar  al  USR,  domnul  deputat \nMihai-Alexandru Badea. \nDomnul Mihai-Alexandru Badea: \nStimați membri ai Parlamentului, \nDistinși invitați, \nOnorată asistență, \nConstituția din 1991 este cea de-a șaptea lege fundamentală \npropriu-zisă a României, într-o istorie de 155 de ani, care a început în \n1866, sub domnitorul Carol I. \n                                                                                             52                                                                                          \n     \nÎn pofida criticilor care i-au fost aduse, unele bine întemeiate, \nactuala  Constituție  a  reprezentat  o  realizare  importantă,  având  în \nvedere contextul intern și internațional în care a fost adoptată. Într-o \nperioadă  în  care  alte  state  din  regiune  alegeau  să-și  revizuiască \nconstituțiile comuniste, statul român își elabora o lege fundamentală \ncu  totul  nouă,  dând  astfel  mesajul  a  ceea  ce  ar  fi  trebuit  să  fie \ndespărțirea completă de vechiul regim. \nÎn cei 30 de ani de existență s-au consumat nu mai puțin de 7 \ninițiative de revizuire, dintre care doar cea din 2003 a avut succes și \nne-a permis aderarea la NATO și Uniunea Europeană. \nCea de-a opta, cunoscută sub denumirea de „Fără penali în \nfuncții publice”, se află încă în desfășurare, după ce a primit votul \nunanim al Camerei Deputaților, anul trecut. \nChiar  dacă  n-a  existat  suficientă  voință  politică  pentru \norganizarea referendumului, odată cu alegerile parlamentare, continuu \nsă sper că Senatul va adopta acest proiect și că va alege un moment \nfavorabil care să permită întrunirea cvorumului necesar. Ar fi pentru \nprima dată când o constituție a României este revizuită la inițiativa \ncetățenilor români. \nSă nu ratăm șansa de a scrie această pagină de istorie! \nVă mulțumesc. (Aplauze.) \nDomnul Florin-Vasile Cîțu: \nMulțumim. \nTot din partea Grupului parlamentar al USR, domnul deputat \nAndrei-Răzvan Lupu. \n                                                                                             53                                                                                          \n     \nDomnul Andrei-Răzvan Lupu: \nDomnule președinte al Senatului, \nDomnule președinte al Camerei Deputaților, \nDomnule președinte al Curții Constituționale a României, \nStimați membri ai Corpului diplomatic, \nStimați reprezentanți ai cultelor religioase, \nDoamnelor și domnilor parlamentari, \nSuntem  aici  pentru  a  marca  un  moment  special  din  istoria \nnoastră, adoptarea Constituției în 1991, și îmi pare rău că unii dintre \ncolegii noștri au uitat acest lucru. \nPentru  mine,  a  vorbi  despre  Constituția  României  are  o \nsemnificație specială pentru că, pe de o parte, acest act vital pentru \ndemocrația noastră are o vârstă care o depășește pe a mea. \nPe de altă parte, ca absolvent de drept și cadru didactic în \ndomeniul  dreptului  constituțional,  este  o  onoare  să  pot  discuta, \ndezbate  și  construi  o  carieră  aici,  alături  de  dumneavoastră,  în \nParlamentul  României,  care  Parlament  își  trage  seva  și  relevanța \ninstituțională din chiar Constituția României. \nSunt deputat al USR și spun asta pentru că probabil această \netichetă înseamnă astăzi că ne găsim în dezacord politic cu majoritatea \nparlamentară. E un dezacord generațional și un dezacord de viziune \npolitică asupra viitorului nostru comun. \nDar  în  ciuda  acestor  disonanțe  și  în  ciuda  acestor  viziuni \ncontradictorii, precum și ca persoană care a susținut nevoia de a aduce \n                                                                                             54                                                                                          \n     \nschimbări  majore  actualei  Constituții,  aș  vrea  să  punctez  partea \nmeritorie a actualei Legi fundamentale. \nSe vede foarte clar din textul Constituției actuale teama de \ndictatură a celor care au redactat-o. Și este de înțeles că la începutul \nanilor '90 cei care au redactat-o erau încă plini de amintirile perioadei \ncomuniste. Cred că această teamă a reușit să creeze mai mult echilibru \nîntre puterile statului, care ne-a salvat de dorința unor oameni politici \nde a câștiga mai multă putere decât ar fi trebuit. \nPrecauțiile  părinților  actualei  Constituții  au  favorizat  poate \nunele blocaje instituționale, dar, slavă Domnului, ne-au salvat astăzi \nde a fi alături de unele state iliberale, cum sunt cazuri în estul Europei. \nDar  cum  timpul  lucrează  neîndurător,  trebuie  să  vedem  și \nnevoia de schimbare. \nExistă puncte importante în care trebuie să clarificăm starea \nactuală. Și aș enumera doar câteva: \n- Reforma Curții Constituționale; \n- Reducerea numărului de parlamentari și a modului în care \nlucrează Parlamentul; \n-  Clarificarea  raportului  dintre  legislația  europeană  și  cea \nnațională, inclusiv Constituția; \n-  Și,  bineînțeles,  introducerea  Proiectului  „Fără  penali  în \nfuncții publice” în corpul Constituției. \nMai  sunt  și  altele,  desigur,  dar  cred  în  înțelepciunea  celor \ncare  vor  face  parte  din  structura  parlamentară  ce  se  va  ocupa  de \nrevizuirea Constituției. \n                                                                                             55                                                                                          \n     \nNoi, Grupul USR, suntem pregătiți pentru această provocare \npe care orice om politic ar trebui să o trateze cu maximă preocupare. \nEste  un  moment  important  din  istoria  statului  român,  a \ninstituțiilor sale și, mai presus de orice, a cetățenilor țării. \nSper că dincolo de ceea ce ne separă generațional sau politic, \nsă putem lucra împreună pentru un scop care transcende partidele și \ngenerațiile din care facem parte. \nAvem nevoie, după 30 de ani de la adoptare și după 18 ani de \nla singura sa revizuire, de o constituție reformată. \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nȘi, din partea Grupului parlamentar al PNL, domnul deputat \nIoan Cupșa. \nDomnul Ioan Cupșa: \nDomnilor președinți ai Camerelor Parlamentului, \nOnorați invitați, \nDomnule președinte Emil Constantinescu, \nDoamnelor și domnilor, \nSe  împlinesc  în  aceste  zile  30  de  ani  de  la  adoptarea \nConstituției din anul 1991, un act politic de o importanță covârșitoare \npentru  noi.  Un  act  care  a  însemnat  ruperea  definitivă  de  regimul \npolitic stabilit în anul 1945 în România. Ruperea de organizarea de \n                                                                                             56                                                                                          \n     \nstat care, prin relațiile sociale impuse, ne-a chinuit, ne-a nefericit pe \nnoi, românii. \nÎnainte de a continua însă, dați-mi voie să citez din spusele \nmarelui filosof idealist, Hegel – „Fiecare țară are Constituția care i se \npotrivește”. \nConstituția din anul 1991 este opera Comisiei constituționale, \nprecum  și  a  unui  Parlament  transformat  în  Adunare  Constituantă. \nParlamentari sprijiniți de experți în drept constituțional au reușit să \nadopte  Legea  fundamentală.  Merită  respectul  nostru  pentru  acest \nlucru. \nDemersul lor este unul criticabil, este imperfect, dar să nu \nuităm că această constituție, Constituția din anul 1991, ne-a fost nouă \nutilă. \nA  devenit  o  obișnuință  să  identificăm  Constituția  folosind \nexpresia  „lege  fundamentală  a  unui  stat”.  Statul  și  Constituția  se \ncondiționează reciproc. \nDin punct de vedere istoric, în statul român, să nu uităm, în \nmai puțin de 70 de ani am avut parte de 6 constituții – 1923, 1938, \n1948, 1952, 1965, 1991 -, precum și o revizuire, ulterior, în anul 2003. \nO fi bine? \nPermiteți-mi, în ceea ce privește aprecierea constituțiilor pe \ncare noi în epoca modernă a statului le-am avut, să citez din cel care \neste de neuitat, Petre Țuțea, care, cu stilul său inconfundabil, afirma: \n„Constituția liberală din 1923 nu e o operă, e o capodoperă. Un rege \n                                                                                             57                                                                                          \n     \nputernic, înfășurat într-un stat al normelor liberale: separația puterilor \nși libertăți câte dorește nea Niță (...)”. \nSuntem datori să respectăm Constituția în spiritul ei. De ce în \nspiritul ei? Pentru că deseori – și aici aveți cu toții această experiență – \nnormele pe care le punem noi în pagină sunt departe de perfecțiunea \nlimbajului juridic de care ar trebui să dea dovadă. \nSpiritul Constituției - principii, idei, elemente de bază care \nsunt necesare, pe care întreaga noastră viață socială se construiește, \nașadar, aceste principii trebuie înțelese și trebuie însușite. \nSunt dator să spun astăzi – interpretarea și aplicarea normelor \nconstituționale  de  către  reprezentanții  puterilor  în  stat,  de  către \nreprezentanții instituțiilor de rang constituțional au avut suficient de \nmulte sincope în ultimii ani. \nPe  de  o  parte,  au  existat  prea  multe  conflicte  juridice  de \nnatură constituțională. Poate nu din cauza imperfecțiunii legii, cât mai \nmult din cauza abuzului prin care cei care vremelnic au fost sau sunt \nputere în stat au înțeles să aplice normele constituționale. \nSă nu uităm, am adoptat prea multe acte normative care nu \nrespectă rigoarea constituțională. \nPe  de  altă  parte,  deciziile  pe  care  le-a  pronunțat  Curtea \nConstituțională a României sunt contradictorii deseori. Contradictorii \nîntr-o  perioadă  relativ  scurtă  de  timp.  Ceea  ce  înseamnă  că \nfuncționează  imperfect  Curtea  Constituțională  a  României,  garantul \nsupremației Constituției. \n                                                                                             58                                                                                          \n     \nExpresia  „este  constituțional  dacă...”,  care  se  regăsește  în \nprea  multe  decizii  ale  Curții  Constituționale,  a  transformat  uneori \nCurtea Constituțională a României într-un legiuitor ad-hoc. \nConstituția este imperfectă, imperfecte sunt legile pe care noi \nle adoptăm, este un fapt. \nMorbul perimării există cuprins în fiecare lege pe care noi am \nadoptat-o. De fiecare dată trebuie să adaptăm legile, modificându-le, \nașa cum și Constituția se impune probabil să o modificăm. Pentru că \nsituația economică, socială, politică, atât internă, cât și internațională, \nse modifică în timp ce noi vorbim. \nConstituția este fundament al întregului sistem de drept. Este \ncheie de boltă a organizării și funcționării statului nostru. \nConstituția este legea scrisă cu majuscule. Lege care are drept \nscop  ultim  apărarea  demnității  omului,  apărarea  drepturilor, \nlibertăților  fundamentale  și,  atenție,  stabilirea  obligațiilor  esențiale. \nToate acestea împreună ne definesc pe noi ca oameni. \nConstituția este mijloc, și nu scop în sine. \nCeea ce trebuie cu adevărat să ne  preocupe este ca  pentru \nviitor Constituția să fie fundamentul dezvoltării națiunii noastre. Să fie \nfundamentul mai binelui viitor al fiecăruia dintre noi. \nSă  ne  dea  Dumnezeu  înțelepciunea  să  identificăm  valorile \nfundamentale! Acele valori care ne permit nu doar să supraviețuim ca \noameni,  ca  cetățeni  ai  României,  ci  care  ne  ajută  să  trăim  demn.  \nCele care ne ajută să ne găsim fericirea. Să le protejăm și să construim \nfolosindu-ne de ele Legea fundamentală. \n                                                                                             59                                                                                          \n     \nConstituția este o lucrare pentru prezent, dar în mod special \nConstituția  este  o  lucrare  pentru  viitor.  Constituția  trebuie  să  fie  o \nprivire aruncată în viitor. În viitorul națiunii noastre. \nDar pentru ca toate acestea să devină realitate trebuie să luăm \naminte că nu avem nevoie de nimic altceva decât de un proiect de țară. \nNu  avem  nevoie  de  o  abstracțiune,  nu  avem  nevoie  de  o  operă \nformală, avem nevoie de Constituția noastră. \nȘi dați-mi voie, la sfârșit, să citez dintr-un înțelept care acum \nmai bine de 200 de ani înțelegea acest lucru și încerca să ne învețe și \npe noi. \nJoseph de Maistre ne spunea - „O constituție care este făcută \npentru  toate  națiunile  nu  este  făcută  pentru  niciuna,  e  o  pură \nabstracțiune, e o operă școlărească făcută pentru a exersa spiritul (...)”. \nLa mulți ani, România! \nO zi bună, români! \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nVă mulțumesc, stimați colegi, pentru participare. \nPermiteți  să  declar  închisă  ședința  solemnă  comună  a \nSenatului și Camerei Deputaților. \nVă mulțumesc. \n \nȘedința s-a încheiat la ora 14.46. \n \n "
    },
    "17": {
        "start_text": "Domnul Robert-Marius Cazanciuc:",
        "start_index": -1,
        "end_text": "Domnul Florin-Vasile Cîțu:",
        "end_index": -1,
        "text": "                                                            1                                                                                          \n     \n06 decembrie 2021 – ședință comună \n \n \nS U M A R \n \n1.  Alocuțiuni dedicate aniversării a 30 de ani de  2. \nla adoptarea Constituției în vigoare de către Adunarea \nConstituantă. \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n                        S T E N O G R A M A \nședinței solemne comune a Camerei Deputaților și Senatului  \ndin data de 6 decembrie 2021 \n \n \nȘedința a început la ora 13.03. \nLucrările ședinței au fost conduse de domnul senator Florin-\nVasile Cîțu, președintele Senatului, asistat de domnul senator Sorin \nLavric,  secretar  al  Senatului,  și  de  doamna  deputat  Alexandra \nPresură, secretar al Camerei Deputaților.  \nDin  prezidiu  a  făcut  parte  și  domnul  deputat  Ion-Marcel \nCiolacu, președintele Camerei Deputaților. \nDomnul Florin-Vasile Cîțu: \nBună ziua! \nStimați colegi,  \nHaideți să începem ședința! \nAstăzi avem ședința solemnă a... \nSe așază oamenii...? \nStimați colegi,  \nVă rog să vă așezați, să începem ședința! \nAstăzi avem ședința solemnă comună a Senatului și Camerei \nDeputaților  dedicată  aniversării  a  30  de  ani  de  la  adoptarea \nConstituției în vigoare de către Adunarea Constituantă. \n                                                                                             3                                                                                          \n     \nDomnule președinte al Camerei Deputaților,  \nDomnule prim-ministru, \nDomnilor foști președinți ai României,  \nDoamnelor și domnilor miniștri, \nDomnule președinte al Curții Constituționale,  \nStimați membri ai Corpului diplomatic, \nPreafericirea Voastră,  \nÎnaltpreasfinția Voastră, \nDoamnelor și domnilor deputați, \nStimați invitați,  \nOnorată asistență, \nVă  rog  să-mi  permiteți  să  declar  deschisă  ședința  solemnă \ncomună dedicată aniversării a 30 de ani de la adoptarea Constituției în \nvigoare de către Adunarea Constituantă.  \nVă invit să ascultăm Imnul național al României. \n(Se intonează Imnul național „Deșteaptă-te, române!”.) \nDomnul Ion-Marcel Ciolacu:  \nInvit la tribună pe domnul Florin Cîțu, președintele Senatului \nRomâniei. \nDomnul Florin-Vasile Cîțu: \nBună ziua! \nDoamnelor și domnilor parlamentari, \nStimați invitați,  \nDistinsă asistență, \n                                                                                             4                                                                                          \n     \nSe împlinesc trei decenii de la intrarea în vigoare, în urma \naprobării  prin  referendumul  național  din  decembrie  1991,  a \nConstituției României. Atunci, din punct de vedere constituțional, ne-\nam despărțit de o epocă sumbră a istoriei țării noastre, în care regimul \ncomunist totalitar a încălcat sistematic cele mai elementare drepturi \nale  românilor.  Reacția  poporului  nostru  a  fost  reprezentată  de \nevenimentele care s-au desfășurat în perioada 16-22 decembrie 1989, \ncare au început la Timișoara, și pe care eu vreau să le amintesc în mod \nspecial,  pentru  că  am  această  datorie.  A  fost  deschisă  calea  către \ndemocratizarea României și către statul de drept. Am înaintat greu, dar \npe o traiectorie ireversibilă, pe care românii au dovedit că sunt gata să \no apere prin vot, dar și prin proteste democratice. \nStimați colegi, \nPentru mine este o mare onoare să reprezint astăzi Partidul \nNațional  Liberal  la  o  dezbatere  care  nu  poate  ocoli  tradiția \ndemocratică a acestei țări. Ideea unei guvernări democratice face parte \ndin gena PNL. Constituția din 1866 a purtat amprenta gândirii politice \nliberale,  apoi,  după  fondarea  PNL,  reforme  democratice  esențiale, \nprecum lărgirea dreptului de vot, au fost inițiate de partidul nostru. \nÎn  perioada  interbelică  Constituția  din  1923,  promovată  de \nPNL, a dus mai departe tradiția constituțională românească. Revenit \npe scena politică, după ce a fost înregistrat ca partid politic, în ianuarie \n1990,  PNL  a  avut  permanent  pe  agenda  sa  instaurarea  unui  regim \ndemocratic  autentic  în  România,  și  nu  a  unui  model  ipotetic  de \ndemocrație originală. \n                                                                                             5                                                                                          \n     \nProbabil că în acești 30 de ani nici PNL nu s-a comportat fără \ngreșeală,  dar  am  fost  mereu  partidul  dedicat  sută  la  sută  integrării \neuropene și euroatlantice a României, protejării valorilor statului de \ndrept și dezvoltării unei societăți democratice. \nDoamnelor și domnilor,  \nAcesta nu este un moment de sărbătoare, ci unul de bilanț \npentru Constituție și pentru tot ce înseamnă organizarea instituțională \na  statului  român.  Reformele  sunt  inevitabile,  pentru  că  asta  doresc \ncetățenii.  În  timp,  cu  profesionalism,  fără  patimă  politică  și  interes \nascuns, va trebui să modernizăm structurile sale,  modul în care ele \nfuncționează și cum  îl servesc pe  cetățean. Normele  constituționale \nvor trebui ajustate la realitatea pe care o trăim. \nSalut  faptul  că  în  Programul  de  guvernare  al  actualului \nGuvern  este  avută  în  vedere  eventualitatea  ca,  în  cazul  în  care  va \napărea  un  moment  constituțional  autentic,  Executivul  să  susțină  o \nreformă,  în  sensul  apropierii  între  stat  și  cetățean  și  al  creșterii \ngradului  de  protecție  al  drepturilor  și  libertăților,  în  acord  cu \njurisprudența CEDO. \nDe  asemenea,  Coaliția  de  guvernare  susține  ca  inițiativa \ncetățenească de revizuire a Constituției, înregistrată la Parlament în \nmai 2019 și aflată în prezent la vot final la Senat, să-și găsească cea \nmai bună formă de transparență la nivel normativ, atunci când situația \npandemică va permite acest lucru.  \nÎn același timp, trebuie să fim foarte atenți la marile opțiuni \npe care cetățenii români le-au exprimat și continuă să le exprime în \n                                                                                             6                                                                                          \n     \nultimele trei decenii. PNL are o agendă liberală de măsuri necesar a fi \navute în vedere la o eventuală revizuire a Constituției. De 30 de ani \nexistă  un  aspect  care  a  rămas  netranșat  așa  cum  ar  fi  trebuit  - \nproprietatea  privată.  O  măsura  pe  care  trebuie  să  o  abordăm  este \nreducerea la 16 ani a vârstei la care se va putea vota, așa cum este \ntendința în multe țări europene. Multe alte subiecte trebuie abordate cu \nmaturitate. \nReforma administrativă este un subiect care trebuie să stea în \natenția  Parlamentului.  Ultimii  ani  au  adus  pe  tapet  și  numeroase \nconflicte juridice de natură constituțională, iar normele constituționale \npot  fi  clarificate.  Problema  traseismului  politic  al  parlamentarilor  a \nrămas  deschisă  de  atât  de  mulți  ani,  deși  în  fiecare  legislatură  ea \ninfluențează aritmetica parlamentară. Și nu trebuie să uităm că există o \nrestanță în ceea ce privește implementarea în Constituție a rezultatelor \nreferendumului din 2019 pe tema justiției.  \nNu cred că numai Parlamentul sau numai partidele pot aborda \nun proces de reflecție cu privire la o eventuală revizuire a Constituției. \nRolul societății civile va fi fundamental.  \nReferitor acum la modul cum va arăta revizuirea viitoare vă \npot spune de pe acum un lucru: îmi doresc să fie cel puțin la fel de \nliberală cum au fost constituțiile din 1866 și 1923, ba chiar să aibă o \ndoză și mai mare de liberalism. \nLa mulți ani, români! \nLa mulți ani, România! \nMulțumesc. (Aplauze.) \n                                                                                             7                                                                                          \n     \n(Revine la prezidiu.) \nInvit  la  tribună  pe  Excelența  Sa,  domnul  Marcel  Ciolacu, \npreședintele Camerei Deputaților. (Aplauze.) \nDomnul Ion-Marcel Ciolacu: \nCred că nu este nici prima oară și nu va fi nici ultima oară \ncând am să spun că eu nu susțin vaccinarea obligatorie (Aplauze.), dar \nam dreptul în primul rând la viață. Fiecare decide dacă e bine să se \nvaccineze sau nu. \nVă rog frumos, doamnă colegă, să purtați mască sau să mă \nprotejați, să nu mă îmbolnăviți. (Aplauze.)  \nDreptul  meu  la  viața  și  dreptul  oricărui  român  nu  se \nnegociază, doamnă! \nDoamna Rodica Boancă (din sală): \nUnde scrie că masca te apără, te protejează?! \nDomnul Ion-Marcel Ciolacu:  \nDomnule președinte al Senatului,  \nDomnule prim-ministru,  \nDomnule președinte Constantinescu,  \nDomnule președinte al Curții Constituționale a României, \nDoamnelor și domnilor deputați și senatori, \nDoamnelor și domnilor miniștri, \nStimați  membri  ai  Comisiei  pentru  redactarea  proiectului \nConstituției României, \nStimați membri ai Corpului diplomatic, \n                                                                                             8                                                                                          \n     \nConstituția  e  cartea  de  vizită  a  unei  democrații.  Așa  cum \nfacem  o  ecografie  pentru  a  vedea  corpul  uman,  la  fel,  Legea \nfundamentală trebuie să fie expresia unei societăți. \nÎn  pofida  transformărilor  profunde  din  ultimii  32  de  ani, \nRomânia încă are o tradiție democratică fragilă. Mai avem mult de \nmuncă până să ajungem la practici democratice stabile și să ne găsim \nacea vocație democratică autentică, în sensul culturilor occidentale. \nDin  această  perspectivă,  efortul  făcut  acum  30  de  ani  de \npărinții fondatori ai Constituției din 1991 a fost imens. Textul noii \nConstituții trebuia să producă, în primul rând, o schimbare radicală de \nmentalitate la nivelul societății, prin despărțirea definitivă de trecutul \ncomunist. \nTextul lor trebuia să găsească soluțiile potrivite și echilibrate \npentru o societate care avea nevoie de un nou set de valori comune, \ndar în care să se regăsească și care să creeze solidaritate. \nAș dori ca astăzi, în mod special, să le mulțumesc celor care \nacum 30 de ani au pus umărul la reclădirea României pe baze noi, \nsănătoase și democratice. (Aplauze.) Câțiva dintre cei de atunci sunt \nastăzi alături de noi. Lor vreau să le transmitem atât recunoștința mea, \ncât și a colegilor mei din Parlament, pentru tot ce au făcut cu bună-\ncredință, competență și dragoste pentru România! \nDoamnelor și domnilor, \nAstăzi este un  moment aniversar. Dar e cel mai bun prilej \npentru a spune că avem nevoie de o Constituție care să reflecte un \nmodel de stat conform cu nevoile societății actuale. \n                                                                                             9                                                                                          \n     \nTrebuie să avem curajul să vorbim deschis despre necesitatea \nunei reforme constituționale, care să facă din Legea fundamentală un \ninstrument de modernizare a țării. \nTrebuie  să  vorbim  despre  acest  lucru,  fără  teamă  și  fără \ncomplexe. Toate sistemele democratice, cu excepția Statelor Unite, au \nfăcut-o  atunci  când  a  fost  nevoie.  Unele  state  au  apelat  chiar  la \nrevizuirea totală, așa cum a făcut Finlanda în anul 2000 sau Elveția în \nanul 1999. Altele, au apelat la o modificare parțială. Belgia chiar de 20 \nde ori în ultimii 20 de ani. \nEste adevărat, și în România s-a încercat de mai multe ori \nacest lucru. Cu excepția anului 2003, toate încercările de modificare a \nConstituției au eșuat. Acest lucru s-a întâmplat pentru că cei care le-au \ninițiat nu au înțeles că o revizuire a Constituției trebuie să satisfacă \nnevoile  cetățenilor,  și  nu  poftele  politicienilor,  fie  că  sunt \nparlamentari, premieri sau șefi de stat. \nReforma  constituțională  nu  mai  trebuie  să  fie  un  proiect \npersonal  al  politicienilor.  Această  dezbatere  trebuie  mutată  în \nsocietate, pentru că cetățenii trebuie să fie implicați efectiv în acest \nproces. Toate modificările trebuie înțelese și acceptate de români. \nDe aceea, consider absolut necesar un acord larg la nivelul \nîntregii clase politice, dar și la nivelul mediului academic, al corpului \nde  experți  și  al  societății  civile.  Contribuția  tuturor  este  esențială \npentru reușita unui demers atât de complex! \nStimați colegi, \n                                                                                             10                                                                                          \n     \nAu  trecut  18  ani  de  la  ultima  revizuire  a  Constituției \nRomâniei. În această perioadă am văzut cum Legea fundamentală a \nfost folosită fie ca bâtă, fie ca scut de către unii politicieni, în funcție \nde interesele politice de moment. \nDe  multe  ori,  diferiți  actori  politici  și-au  forțat  atribuțiile \nconstituționale. S-a ajuns în momente de criză politică, în care actuala \nConstituție nu a putut oferi soluții destul de clare pentru depășirea lor. \nDe  aceea,  trebuie  să  ne  punem  întrebarea:  cum  dorim  să \nreformăm Constituția? Care sunt acele direcții și principii care să aibă \nun caracter eficient în plan normativ? \nLa  nivel  general,  cred  că  Legea  fundamentală  trebuie  să \nîntărească instituțiile, astfel încât să avem un stat capabil să garanteze \ndrepturile  și  libertățile  cetățenilor.  Oamenii  trebuie  să  se  simtă \nprotejați cu adevărat de către stat. \nÎn al doilea rând, consider că un sistem de guvernare eficient \neste acela care generează un control reciproc între puterile statului și \nnu  permite  niciunui  actor  instituțional  să  concentreze  puterea  în \nmâinile sale. \nDin  păcate,  acest  principiu  fundamental  nu  și-a  găsit \nîntotdeauna și aplicarea în practică. În România, am asistat de multe \nori la un proces de personalizare a puterii. Cei care au ajuns să ocupe \ndiverse funcții în stat au modelat instituția, conform propriilor dorințe \nși interese. În final, această forțare a dus la o perturbare a echilibrului \nîntre puterile statului și la conflict. \n                                                                                             11                                                                                          \n     \nDin  această  perspectivă,  o  clarificare  a  atribuțiilor \npreședintelui  cred  că  se  impune.  Trebuie  să  ne  gândim  dacă  e \nmomentul să depășim angoasa dictaturii comuniste în ceea ce privește \nstatutul și rolul președintelui. \nAcum trei decenii a fost stabilit un sistem echilibrat prin care \ncetățenii  să  își  aleagă  direct  președintele,  însă  puterile  sale  au  fost \nlimitate ca să nu devină un dictator. \nTrebuie  ca  cei  care  vor  lucra  la  reforma  Constituției  să  se \npronunțe dacă acest sistem, în care președintele este o struțo-cămilă, \nîntre un președinte francez, de exemplu, și un monarh spaniol, mai \npoate funcționa în România. \nRolul președintelui a fost gândit ca un producător de consens. \nDin păcate, a sfârșit de multe ori în a fi un producător de tensiune în \nsocietate.  Nu  de  puține  ori  am  văzut  cum  președintele  și-a  depășit \nrolul  de  mediator  și  a  intervenit  brutal  peste  celelalte  puteri \nconstituționale. \nDe altfel, relațiile dintre președinte și premier au balansat în \nultimii 30 de ani între conflict și obediență. Am văzut că atunci când \nmajoritatea parlamentară a fost favorabilă președintelui, acesta a ajuns \nșeful  de  facto  al  Guvernului.  Premierul  a  devenit  o  marionetă.  În \ncealaltă extremă, a coabitării, președintele a fost mai degrabă izolat de \ncătre prim-ministru, care a preluat toată puterea executivă. Aceasta nu \neste normalitatea! \nApoi, în plan parlamentar, mi-aș dori, de exemplu, să existe \nun  anumit  interes  pentru  reglementarea  moțiunii  constructive  de \n                                                                                             12                                                                                          \n     \ncenzură,  pe  model  german.  În  România,  partidele  politice  au \ntransformat  moțiunile  de  cenzură  într-un  instrument  de  imagine  și \nprilej de atacuri politice la adresa adversarilor. \nDe aceea, eu cred că moțiunea de cenzură trebuie să fie clară \nși nu numai pentru retragerea încrederii, ci și pentru acordarea ei unei \nalte persoane, care să-și asume de la bun început acest rol. \nDemiterea  premierului  trebuie  să  conducă  automat  la \ndesemnarea unui alt prim-ministru. Nu am fi stat acum două luni fără \nGuvern, dacă am fi avut acest instrument în Constituție. \nÎn plan guvernamental, cred că viitoarea Constituție trebuie \nsă găsească mecanisme mult mai clare de limitare a practicii excesive \na ordonanțelor de urgență. Parlamentul nu este o anexă a Guvernului \nRomâniei, ci un partener instituțional. S-a folosit prea mult pretextul \nurgenței,  astfel  încât  practica  ordonanțelor  a  devenit  o  modalitate \ncurentă de legiferare. Lucrurile nu mai pot continua așa! \nÎn general, este nevoie de o clarificare a atribuțiilor fiecărei \nputeri  în  parte.  Și  sunt  convins  că  experții  vor  găsi  cele  mai  bune \nsoluții  astfel  încât  să  nu  devenim  victimele  unui  experiment \nconstituțional! \nDoamnelor și domnilor, \nTrebuie să ne gândim serios dacă ne aflăm în acel „moment \nconstituțional”.  Am  ratat  acest  moment  după  integrarea  în  Uniunea \nEuropeană și în NATO. Am ratat în 2011, am ratat și în 2013, când \nam avut o largă majoritate parlamentară. \n                                                                                             13                                                                                          \n     \nNu avem scuze dacă vom rata din nou! După 30 de ani, nu \nmai putem să punem doar niște proptele. Ele nu rezolvă nimic! Nu \naduc dezvoltare, continuitate și stabilitate! \nSocietatea  așteaptă  o  Constituție  modernă,  care  să  reflecte \nrealitatea,  dar  care  să  conducă  la  dezvoltare  și  să  ofere  soluții \ninovative la provocările viitorului. \nTrebuie să facem o reformă constituțională serioasă. Și avem \nnevoie de fiecare român pentru a reuși acest lucru!  \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule președinte. \nInvit acum la tribună pe Excelența Sa, domnul Nicolae-Ionel \nCiucă, prim-ministrul României. \nDomnul Nicolae-Ionel Ciucă (prim-ministrul României): \nDomnule președinte al Senatului, \nDomnule președinte al Camerei Deputaților, \nStimate domnule președinte al Curții Constituționale, \nDomnule președinte Constantinescu, \nStimate doamne și stimați domni parlamentari, \nStimați colegi miniștri,  \nDoamnelor și domnilor ambasadori,  \nBună ziua! \nSunt deosebit de onorat să particip astăzi la această ședință \nsolemnă,  prin  care  marcăm  30  de  ani  de  la  adoptarea  Constituției \n                                                                                             14                                                                                          \n     \nRomâniei,  act  juridic  și  politic  fundamental  al  statului,  garant  al \nlibertăților democratice ale cetățeanului. \nLa  referendumul  național  desfășurat  pe  8  decembrie  1991, \nromânii s-au pronunțat pentru democrație, libertate și stat de drept, \npentru o societate în care demnitatea omului, drepturile și libertățile \ncetățenilor, dreptatea și pluralismul politic, supremația legii și statul \nde drept să fie valori supreme, garantate de stat. \nPrima  și  singura  Constituție  adoptată  după  căderea \ncomunismului,  actuala  Constituție  a  României,  reprezintă  piatra  de \ntemelie a societății noastre democratice, fiind inspirată și legitimată de \nidealurile Revoluției din Decembrie 1989, de sacrificiul și jertfa celor \ncare  și-au  pierdut  viața  sau  au  fost  răniți  în  acele  zile.  Această \nConstituție  este  cea  de-a  doua  cea  mai  longevivă  Constituție  a \nRomâniei, după cea din 1866. \nAcum,  la  trei  decenii  de  la  adoptare  și  după  revizuirea \nnecesară aderării la Uniunea Europeană, în anul 2003, consider că este \nnecesară în continuare reformarea statului și a administrației publice \npentru  a  pune  în  centrul  preocupărilor  cetățeanul,  pentru  a  crește \neficiența  și  calitatea  serviciilor  publice  oferite  contribuabililor  și \npentru a crește responsabilitatea deținătorilor funcțiilor publice. \nPandemia COVID-19 a arătat încă o dată cât de importantă \neste asigurarea echilibrului dintre libertățile democratice și dreptul la \nviață, pe care statul trebuie să-l asigure tuturor, inclusiv prin servicii \nmedicale de care toți cetățenii români trebuie să beneficieze în mod \negal. Starea de alertă este, alături de limitările legale și legitime ale \n                                                                                             15                                                                                          \n     \nlibertăților cetățenilor pe o perioadă restrânsă, la fel de importantă ca \nși  nevoia  de  prezervare  a  drepturilor  și  libertăților  care  dau  esența \nstatului  democratic.  Nevoia  acestui  echilibru  este  evidentă,  astăzi, \ncând traversăm o perioadă de criză sanitară în care sunt necesare unele \nreglementări pentru combaterea COVID-19. Trebuie să traversăm cu \nbine,  împreună,  această  perioadă  și  voi  lua  toate  măsurile  necesare \npentru  a  trece  țara  prin  această  criză,  cu  sprijinul  experților  și  al \npersonalului de specialitate, al instituțiilor statului, în colaborare cu \npartenerii europeni și internaționali, dar mai ales cu sprijinul tuturor \ncetățenilor României. \nExcelențele Voastre, \nDistinși invitați, \nAșa  cum  am  subliniat  de  la  această  tribună  și  cu  prilejul \nacordării votului de învestitură, în centrul preocupărilor Guvernului se \naflă cetățeanul  român și binele comun. Alături de toți  miniștrii din \nacest Guvern ne angajăm să facem tot ce depinde de noi pentru ca \nsituația  economică,  socială  și  sanitară  a  românilor  să  se \nîmbunătățească. \nOamenii au așteptări legitime de la noi: să cultivăm respectul \nfață  de  lege,  să  apărăm  adevărul,  dreptatea,  unitatea  socială  și \nsolidaritatea. Lucrăm pentru cetățeni, luând la timp, cu bună-credință \nși  nepărtinitor,  decizii  care  să  ducă  la  o  viață  în  siguranță,  la \ndezvoltare, la respectarea demnității fiecăruia și la o viață mai bună. \nObiectivul nostru este ca prin măsurile pe care le vom implementa să \nasigurăm dezvoltarea și prosperitatea țării noastre. \n                                                                                             16                                                                                          \n     \nValorile și libertățile constituționale există în fiecare dintre \nnoi, ne unesc, ne fac mai puternici ca națiune, iar idealurile comune \nreprezintă liantul între cetățeni și instituțiile statului. \nDe aceea, vă cer sprijinul, atât dumneavoastră, dar și tuturor \ncetățenilor,  pentru  a  construi  o  țară  mai  puternică  și  prosperă, \naducându-i  pe  oameni  împreună  în  jurul  unui  obiectiv  comun: \ndezvoltarea și bunăstarea României și a românilor. \nÎn calitate de cetățean român și de prim-ministru al României, \nvoi  milita  întotdeauna  pentru  respectarea  literei  și  spiritului \nConstituției și pentru domnia legii. \nVă mulțumesc. (Aplauze.) \n                                                                                             17                                                                                          \n     \nDomnul Florin-Vasile Cîțu: \nMulțumim, domnule prim-ministru. \nInvit  la  tribună  pe  Excelența  Sa,  domnul  Valer  Dorneanu, \npreședintele Curții Constituționale. \nDomnule președinte! \nDomnul  Valer  Dorneanu  (președintele  Curții \nConstituționale): \nStimate domnule președinte al Senatului Florin Cîțu,  \nStimate  domnule  președinte  al  Adunării  Naționale,  al \nCamerei  Deputaților  -  zicem  Adunare  Națională,  pentru  că  așa  îi \nspunea pe vremuri, \nDistinse domnule prim-ministru Nicolae Ciucă, \nLa mulți ani și pentru ziua dumneavoastră de astăzi! \nDistinși miniștri,  \nDomnule președinte Emil Constantinescu, \nStimați parlamentari, \nDați-mi voie să mă răsfăț și să vă spun dragi colegi, \nÎnaltpreasfinția Voastră, \nOnorată asistență, \nMulțumesc  în  primul  rând  Parlamentului  pentru  onoranta \ninvitație  de  a  mă  adresa,  în  calitate  de  președinte  al  Curții \nConstituționale,  acestei  distinse  adunări  care  cinstește  Constituția \nRomâniei. \nÎn calitate de garant al supremației Constituției, pentru noi, \nCurtea Constituțională, este o mare onoare acest lucru și în această \n                                                                                             18                                                                                          \n     \ncalitate îmi permit să vă amintesc faptul că actul fundamental al țării \neste o adevărată Biblie și nu întâmplător fiecare dintre noi începem \nactivitatea depunând jurământul de credință cu mâna pe Constituția \nRomâniei și pe Biblie.  \nSărbătorim, astăzi, 30 de ani de la „momentul zero”, de la \nborna de stat a democrației românești, 30 de ani de la debutul unei \nperioade istorice pentru neamul românesc, unei epoci dorită a fi de \nlibertate și speranță, de încredere și entuziasm, care să succeadă anilor \nlungi,  apăsători  și  tenebroși  ai  comunismului,  30  de  ani  de  la \nadoptarea Constituției României.  \nLa acest moment aniversar, să ne amintim faptul că nu a fost \ndeloc  ușor  să  se  elaboreze  o  nouă  Lege  fundamentală,  care  să \nreușească mai întâi de toate să smulgă societatea din automatismele \ncomportamentale  și  atitudinile  formate,  fără  voia  sa,  sub  povara \nvremurilor,  pe  parcursul  jumătății  de  secol  petrecute  în  regimul \ncomunist, mai apoi să imprime un suflu nou, democratic, în acord cu \nspiritul  european,  care  să  rezoneze  cu  aspirațiile  și  idealurile \nRevoluției din Decembrie 1989 și să ofere, în același timp, mecanisme \njuridice concrete și eficiente, care să răspundă așteptărilor poporului. \nAdunarea  Constituantă,  instituită  în  acest  scop,  a  avut  la \ndispoziție pentru acest copleșitor demers creator un termen de 18 luni \nde la înființare. Lucrările Adunării Constituante s-au desfășurat astfel \nîncât  să  asigure  Adunării  Constituante  timpul  necesar  pentru  o \nelaborare ca atare. \n                                                                                             19                                                                                          \n     \nS-au conceput două lecturi, în acest scop, prima lectură având \nca  obiect  inițierea  membrilor  Adunării  Constituante  cu  modul  de \nredactare a unei constituții, precum și informarea acestora cu privire la \nconținutul constituțiilor din statele democratice. \nProcesul  de  elaborare  a  Constituției  a  beneficiat  de  o \nsubstanțială  asistență  internațională,  fiind  valorificată  experiența \nstatelor cu tradiție democratică. \nComisia  a  avut  întâlniri  inclusiv  cu  reprezentanți  ai  unor \nautorități  internaționale,  mai  ales  organisme  ale  ONU  și  ale \nConsiliului Europei, iar lucrările comisiei au fost analizate în cadrul \nComisiei de la Veneția. Un rol important l-au avut avizele comunicate \nde  diferite  organizații,  precum  Comitetul  Helsinki  pentru  drepturile \nomului,  dar  și  discuțiile  purtate  cu  diferiți  specialiști  în  drept \nconstituțional din numeroase țări, și chiar participarea nemijlocită a \nunor  specialiști  francezi,  în  frunte  cu  reputatul  profesor  Robert \nBadinter; la dezbaterile acestea care au însoțit elaborarea Constituției \ns-au valorificat și tradițiile constituționalismului românesc, preluat din \nprincipiile revoluției franceze. \nPrecizez aceste detalii pentru a evidenția dorința membrilor \nAdunării  Constituante  de  a  elabora  o  lege  fundamentală  a  statului \nromân  care  să  fie  în  concordanță  cu  standardele  internaționale  în \nmaterie  constituțională,  care  să  înglobeze  patrimoniul  democratic \neuropean  și  care  să  înalțe  viața  juridică,  politică  și  economică  a \nsocietății  românești  la  un  nivel  similar  celor  al  statelor  cu  sisteme \ndemocratice consolidate printr-o îndelungată tradiție. Să apreciem și \n                                                                                             20                                                                                          \n     \nsă respectăm acest efort uriaș, realizat cu toată convingerea și cu bună-\ncredință! \nDesigur  că,  fiind  o  creație  umană,  Constituția  noastră  nu \nputea  fi  perfectă,  ireproșabilă,  dar  conținutul  ei  reușește  să  ofere \nsuficiente repere pentru construirea pe baza sa a unui sistem care să \npermită  buna  funcționare  a  instituțiilor  publice  și  a  vieții  politice, \neconomice, în ansamblul său. În timp, pe măsura evoluției sociale, a \ndezvoltării complexului de relații interumane și interinstituționale, a \nremodelării peisajului socio-politic, unele aspecte nu au mai corespuns \nnoilor realități, diferite de cele avute în vedere în puterea constituantă \noriginală.  Tocmai  pentru  acest  motiv,  a  fost  înscrisă  în  Constituție \nposibilitatea revizuirii sale, iar anul 2003 a fost momentul în care s-a \nrealizat  o  astfel  de  primenire  a  legii  noastre  supreme,  corijându-se \nimperfecțiunile, adaptându-i-se prevederile la schimbările survenite și \nîmbunătățindu-i-se soluțiile propuse inițial. \nDe asemenea, revizuirea din 2003 a avut un scop mai mult \ndecât atât, reconfigurându-se cadrul constituțional național, astfel încât \nsă permită aderarea României la Organizația Atlanticului de Nord și \nintegrarea în Uniunea Europeană. \nAșadar, deși este Legea fundamentală a statului, Constituția \nnu  putea  rămâne  încremenită  în  timp,  ci  poate  fi  modificată  atunci \ncând această necesitate apare ca stringentă. Dar revizuirea Constituției \ntrebuie făcută cu responsabilitate, cu înțelepciune, cu simțul datoriei \nfață de popor, cu intenția sinceră de a aduce un beneficiu acestuia, și \nnu dintr-o dorință, chiar inspirată, unilaterală. Din păcate, însă, ideea \n                                                                                             21                                                                                          \n     \nrevizuirii  Constituției  a  fost  utilizată  nu  de  puține  ori  ca  miză \nelectorală, lipsită de o serioasă acoperire sub aspectul motivației și al \njustificării  raționale,  fiind  transformată  într-un  instrument  de \nmanipulare  în  vederea  obținerii  de  capital  electoral  din  promisiuni \nirealizabile. O astfel de atitudine distructivă nu face altceva decât să \nsemene  îndoială,  să  inducă  o  stare  de  incertitudine  cu  privire  la \nordinea  constituțională,  fragilizând  însăși  construcția  democratică  a \nstatului.  Din  fericire,  probabil  anticipând  asemenea  inițiative \noportuniste, legiuitorul constituant a instituit o procedură complexă de \nrevizuire, compusă dintr-o succesiune de etape și prevederi obligatorii, \nstabilind în final și limitele revizuirii, care fac obiectul așa-zisei părți \nrigide a Constituției. \nAr trebui ca în lupta politică să se renunțe la ideea de a se da \ntot  timpul  vina  pe  pretinsele  imperfecțiuni  ale  Constituției  pentru \nnerealizările, pentru insuccesele clasei politice. Mecanismul statal va \nputea funcționa perfect în baza actualei reglementări constituționale \ndacă prevederile Legii fundamentale vor fi respectate atât în litera, cât \nși  în  spiritul  lor.  Domnia  legii,  care  este  o  exigență  esențială  a \nprincipiului statului de drept, ar trebui să fie un adevărat far călăuzitor \npentru toți participanții la viața publică. Nu puțini sunt cei care invocă \nacest concept al statului de drept, dar uită care este semnificația sa, \nuită că acesta implică subordonarea statului în toate componentele sale \nfață de drept și în primul rând față de Constituție și că are ca scop \ntocmai  ponderarea  eventualelor  tendințe  abuzive  discreționare  ale \nstructurilor  etatice.  Or,  se  știe  că  puterea  exemplului  este  o  armă \n                                                                                             22                                                                                          \n     \nredutabilă. Cum putem pretinde cetățenilor să respecte și să cinstească \nLegea fundamentală a țării dacă unii dintre cei care dețin și exercită \nputerea politică în numele lor o pun la îndoială sau o bagatelizează? \nCum putem aștepta din partea poporului să fie mândru de Constituția \nsa, când unii dintre reprezentanții acestuia o contestă? \nÎn  calitate  de  garant  al  supremației  Constituției,  Curtea \nConstituțională vă invită să prețuim împreună importanța cărții noastre \nfundamentale,  să-i  recunoaștem  obligativitatea  și  să  o  respectăm  în \nlitera și spiritul ei. \nLa mulți ani Constituției României! \nȘi v-aș ruga să-mi permiteți o scurtă informare.  \nÎn foaierul din fața sălii de ședințe sunt mai multe panouri \norganizate cu sprijinul generos al Arhivelor Naționale, al Monitorului \nOficial și al AGERPRES-ului, care redau constituțiile în original, cu \nsemnăturile respective, Constituția din 1866, invocată și aici ca model, \nConstituția din 1923 și Constituția din 1991. \nVă mulțumesc foarte mult pentru atenție. (Aplauze.) \nDomnul Florin-Vasile Cîțu: \nMulțumim, domnule președinte. \nDoamnelor și domnilor senatori și deputați, \nPotrivit celor convenite, în această ședință solemnă vor avea \nintervenții reprezentanți ai grupurilor parlamentare reunite, în limita a \n7 minute pentru fiecare grup parlamentar, iar deputaților și senatorilor \nneafiliați  li  se  alocă  3  minute,  cu  o  singură  intervenție,  printr-un \nreprezentant comun. \n                                                                                             23                                                                                          \n     \nAvem lista. Doar Grupul parlamentar AUR nu a ... \nDomnul George-Nicolae Simion (din sală): \nStați că vă dau acum! \nDomnul Florin-Vasile Cîțu: \nVă rog! \nDin partea Grupurilor parlamentare ale PSD, domnul senator \nRobert Cazanciuc. \nDomnul Robert-Marius Cazanciuc: \nDomnule președinte al Senatului, \nDomnule președinte al Camerei Deputaților,  \nDomnule prim-ministru, \nStimați membri ai Guvernului, \nDoamnă ministru, \nDomnule președinte Emil Constantinescu,  \nDomnule președinte Dorneanu, \nÎnaltpreasfinția Voastră, \nDragi colegi, \nÎn misiunea noastră, ca membri ai Parlamentului, de a face \ncunoscută legea, facem deseori referire la litera și spiritul ei. \nDacă  vorbim  de  Legea  fundamentală,  avem  aici  spiritul \nConstituției,  care  s-a  transformat  într-o  esență  tare  -  Constituția \nRomâniei. \nAm  luat  de  la  bibliotecă  această  geneză  și  dați-mi  voie  să \ncitez câteva rânduri din această carte: „Emoția mea este firească în \n                                                                                             24                                                                                          \n     \nacest moment solemn, când pentru a treia oară, în decurs de 150 de \nani, România are prilejul ca, prin reprezentanții săi aleși, să dezbată și \nsă voteze o constituție adevărată”. \nAstăzi, la 30 de ani de la acest discurs, rostit de Dan Amedeo \nLăzărescu în 1991, avem aceleași preocupări de a cârmui țara spre un \nviitor european, numai că de această dată viitorul european este legat \nși  de  utilizarea  adecvată  a  uriașelor  resurse  puse  la  dispoziția  țării \nnoastre pentru a reduce decalajele față de alte state europene care timp \nde 50 de ani au avut un destin mai bun decât am avut noi la frontiera \nEuropei. \nSpunea, la vremea respectivă, profesorul Iorgovan, că speră \nca această Constituție să aibă rolul unui adevărat pact social. \nDincolo  de  reașezarea  statului  român  pe  principii  real \ndemocratice, Constituția din 1991, pe care o sărbătorim astăzi, a fost și \nun rezultat al transpunerii în lege a entuziasmului celor care își doreau \nlibertatea, despre  care auziseră de la părinți, bunici sau din filmele \namericane, dar și a entuziasmului celor care plătiseră cu ani grei de \ntemniță comunistă pentru vina de a lupta pentru libertate.  \nAstăzi, noi, parlamentarii, avem o dublă datorie față de acești \noameni și față de urmașii noștri. Avem datoria de a înțelege dacă în \ncei 30 de ani care au trecut de la adoptarea Constituției aceasta a reușit \nsă  se  facă  cunoscută  și  înțeleasă  de  poporul  ei,  dacă  spiritul  Legii \nfundamentale a fost deslușit de cei chemați să o aplice și să o apere. \nLa  începutul  anilor  '90,  Constituția  a  fost  percepută  mai \ndegrabă ca un reper academic, departe de viața obișnuită. \n                                                                                             25                                                                                          \n     \nO cercetare sociologică realizată recent ne-a arătat că pentru \nromâni Constituția reprezintă astăzi nu doar un set de principii, ci un \ntext viu, aflat în vârful ierarhiei legilor, care poate influența în mod \ndirect viața fiecăruia dintre noi. \n63% dintre români consideră că o modificare a Constituției \nle-ar face o viață mai bună. \nNe-am întrebat la începutul anului dacă ar fi o idee bună ca \nstatul  să  distribuie  fiecărui  cetățean  câte  o  Constituție.  90%  dintre \nromâni au spus că da, ar fi o idee foarte bună. Românii vor să aibă un \nreper, vor să știe că pot apela la cineva fundamental atunci când ceva \nnu merge bine. \nGardianul  Constituției  este,  de  29  de  ani,  Curtea \nConstituțională, care prin 22.000 de decizii pronunțate până în prezent \nne-a arătat cum trebuie interpretate textele Constituției, dar și limitele \nunora dintre ele, care au rămas tributare contextului social economic \nîn care au fost adoptate. \nGardian al Constituției sau făuritor de legi? \nSunt  convins  că  membrii  Curții  Constituționale  își  pun \naceastă întrebare la fiecare decizie  pe care o pronunță, iar numărul \nmare al acestora arată, de asemenea, nevoia cetățeanului de a respecta \nConstituția,  de  către  fiecare  dintre  noi,  dar  și  de  către  instituțiile \nstatului. \nTitulatura  marginală  a  primului  articol  din  Constituție  este \n„Statul român”. Poate era mai potrivit dacă primul articol se numea \npur și simplu România, pentru a arăta preeminența poporului român. \n                                                                                             26                                                                                          \n     \nLegea  fundamentală  trebuie  să  aibă  în  centrul  ei  omul,  cu \ndrepturile și libertățile lui fundamentale, cu un stat capabil în mod real \nsă  asigure  protejarea  lor,  printr-o  arhitectură  constituțională  care  să \nstatueze principiul supremației și respectării Constituției și a legilor, \nprecum și cooperarea loială dintre puteri, toate acestea în beneficiul \ncetățeanului. \nDacă această constituție îndeplinește astăzi acest rost vă invit \nsă reflectăm și să lucrăm împreună. \nPentru  un  dialog  eficient  despre  Constituție  și  pentru  a \ncunoaște modele ce pot contribui la conturarea propriilor convingeri \naveți la dispoziție o carte în format electronic. \nÎn 2015, cu ajutorul a patru profesori universitari, am tradus \nîn  limba  română  toate  constituțiile  Uniunii  Europene.  O  să  primiți \nfiecare dintre dumneavoastră, printr-un mesaj, din partea liderilor de \ngrup, această carte în format electronic. \nDupă 30 de ani îi evocăm astăzi aici pe membrii Adunării \nConstituante care ne-au lăsat moștenire o constituție care a reașezat \nțara după comunism. \nCare va fi moștenirea noastră, a celor de aici? Ce vom lăsa \nnoi?  O  împărțire  a  românilor  în  mai  multe  categorii:  bugetari  și \ncorporatiști, locuitori în țară sau în diaspora, pro sau contra Uniunii \nEuropene, pro sau contra justiției. \nDupă  câteva  luni  de  dezbateri  în  cadrul  Partidului  Social \nDemocrat ne-am pus întrebarea dacă această Constituție poate fi un \nliant al națiunii. \n                                                                                             27                                                                                          \n     \nPentru  a  căuta  răspuns  la  această  întrebare,  Asociația  „Pro \nDemocrația”  și  Institutul  Social-Democrat  „Ovidiu  Șincai”  au \norganizat  pe  1  iulie  o  dezbatere  consacrată  analizei  de  ansamblu  a \nevoluției societății românești guvernată de actuala Constituție. \nAți  primit  fiecare  dintre  dumneavoastră  această  carte.  Cei \ncare n-ați primit-o încă, o veți primi cu siguranță. Este un volum care \nreunește lucrările a 12 profesori universitari și 2 membri ai Adunării \nConstituante.  Au  fost  invitați  să-și  exprime  opiniile  cu  privire  la  o \nConstituție a viitorului și asupra măsurii în care Legea fundamentală \npoate fi îmbunătățită, astfel încât să răspundă marilor provocări ale \nRomâniei de astăzi, obiectivelor comune europene și ale omenirii, în \ngeneral.  \nVorbind de viața acestei Constituții și de obiectivele comune \neuropene,  fostul  ministru  al  integrării,  profesorul  Vasile  Pușcaș, \nspunea că revizuirea din 2003 a tratat aderarea la Uniunea Europeană \nca  un  simplu  act  de  politică  externă,  și  nu  ca  un  proces  intern  de \ntransformare a statului și a societății. \nRevizuirea din 2003 a reprezentat actul juridic care a făcut \nposibilă aderarea la Uniunea Europeană și NATO. \nÎncercările de revizuire din 2011-2013 au fost arme în bătălia \npolitică internă, din păcate, dar, în același timp, au arătat nevoia de \nclarificare a unor  texte scrise poate cu prea  mult entuziasm în anii \n1990-1991 și nevoia de a consfinți statutul nostru real de membri ai \nUniunii Europene și ai NATO. \n                                                                                             28                                                                                          \n     \nModificările actualei Constituții ar putea fi abordate din cel \npuțin trei perspective, dacă doriți. Aș spune una tehnică – și vă dau un \nexemplu – art. 29 vorbește de telegrame. Am întrebat Poșta Română \ncând a fost trimisă ultima telegramă. Acum mai bine de 10 ani. \nDomnul Florin-Vasile Cîțu: \nDomnule senator, vă rog să încercați să finalizați! \nDomnul Robert-Marius Cazanciuc: \nImediat, domnule președinte! E un moment solemn. \nDe  opțiune  politică,  regionalizarea  și  formarea  Guvernului. \nPoate președintele să încredințeze formarea Guvernului partidului care \na  câștigat  alegerile?  Și  inovativă.  Reglementarea  constituțională  a \nrolului opoziției parlamentare, protejarea drepturilor fundamentale în \nfața  provocărilor  generate  de  evoluția  inteligenței  artificiale  sau \nprotejarea  statului  în  fața  regimurilor  comerciale  și  economice \ntransfrontaliere. \nCred că astăzi, în Parlament, avem obligația față de poporul \nnostru să lansăm dezbateri publice față de principalele teme ale vieții \nsociale,  economice  și  politice,  asupra  modului  în  care  drepturile \nfundamentale  sunt  respectate  în  mod  real,  asupra  modului  în  care \nputerile statului au funcționat în slujba poporului și care în final să \nconducă,  de  ce  nu,  la  un  acord  politic  național  pentru  o  eventuală \nrevizuire a Constituției. Un asemenea proiect ar putea reprezenta un \nliant al națiunii care să contribuie la uniunea spirituală a poporului \nromân. \n                                                                                             29                                                                                          \n     \nVa fi posibil doar în măsura în care acest proces va fi unul \nautentic  și  oamenii  vor  vedea  că  este  unul  autentic,  nu  ca  un  alt \ninstrument într-o bătălie politică. \nDezbaterea  națională  în  jurul  temei  revizuirii  Constituției \npoate fi un instrument de atingere a obiectivului de refacere a legăturii \nțării cu fiecare român. \nAstăzi suntem datori să le lăsăm celor care vin după noi o \nRomânie în bună stare. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule senator. \nDin partea Grupurilor parlamentare ale PNL....  \n(Domnul  senator  Robert-Marius  Cazanciuc  revine  la \ntribună.) \nMai aveți? \nDomnul Robert-Marius Cazanciuc: \nAți primit, de asemenea, stimați colegi, o coliță nouă, timbre \nrealizate în 2019 de către Romfilatelia, în care pentru prima dată pe \ntimbre  au  fost  puse  drepturile  fundamentale.  Sunt  nouă  drepturi \nfundamentale, tipărite în milioane de exemplare, care au încercat să \nfacă cunoscută românilor Legea fundamentală. \nMulțumesc. (Aplauze.) \nDomnul Florin-Vasile Cîțu: \nMulțumim, domnule senator. \n                                                                                             30                                                                                          \n     \nO inițiativă foarte bună. \nDin partea Grupurilor parlamentare ale PNL, doamna senator \nLaura-Iuliana Scântei. \nDoamna Laura-Iuliana Scântei: \nVă mulțumesc, domnule președinte. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule președinte Emil Constantinescu, \nÎnaltpreasfinția Voastră, \nDomnule președinte al Curții Constituționale, \nDistinși membri ai Corpului diplomatic, \nDragi invitați, \nDoamnelor și domnilor senatori și deputați, \nSărbătorim într-adevăr 30 de ani de la intrarea în vigoare a \nConstituției din 1991. \nTimp  de  30  de  ani,  Constituția  a  garantat  stabilitatea \nregimului  politic,  a  oferit  termenul  de  referință  pentru  drepturile  și \nlibertățile fundamentale ale cetățenilor și a fost temelia pe care s-au \nconstruit instituțiile vitale ale statului. \nTotuși trebuie să fim sinceri, 30 de ani nu înseamnă mulți ani \nconstituționali.  Prin  comparație,  Constituția  de  la  1866  a  fost  în \nvigoare vreme de 57 de ani. Avem deci o Constituție tânără și, pe cale \nde consecință, o democrație la fel de tânără. \nDeși e tânără, Constituția prevede un obiectiv de țară istoric, \n                                                                                             31                                                                                          \n     \nîmpărtășit în egală  măsură de toate forțele politice responsabile, de \nautoritățile statului și de majoritatea românilor, și anume, România - \nstat democratic. Acel stat cu o democrație consolidată, axată pe cele 3 \nmari valori fondatoare ale liberalismului politic, și anume: protejarea \nvieții, promovarea libertății și garantarea proprietății. Adică un stat de \ndrept, un stat de tip occidental, care își respectă îndatoririle rezultate \ndin  angajamentele  internaționale,  inclusiv  cele  care  decurg  din \ncalitatea de stat membru UE și NATO. \nDoamnelor și domnilor, \nAți auzit și până acum, de la antevorbitorii mei, veți auzi în \ncontinuare, azi, la ceas aniversar, multe cuvinte frumoase, dar și critici \nla adresa Constituției în vigoare. Toate oferă răspunsuri cu privire la \nîntrebarea: Ce reprezintă Constituția României, după 30 de ani, pentru \ncetățeni,  pentru  politicieni  și  pentru  țară?  Că  înglobează  cele  mai \nînalte valori și idealuri ale unei societăți democratice, că este o pavăză \npentru  asigurarea  statului  de  drept  și  a  independenței  justiției,  o \ngaranție că nicio autoritate nu va abuza de puterea sa și va acționa în \nlimitele constituționale, că, într-adevăr, cuprinde catalogul de drepturi \nși libertăți fundamentale și că e un scut împotriva abuzului de putere al \nautorităților statului împotriva cetățenilor. \nÎn ce mă privește, am dorit astăzi să vă spun despre ce nu este \no Constituție. \nÎn primul rând, o Constituție nu este doar un document politic \nsau doar o lege care se poate modifica oricum și oricând, după bunul \nplac al unei majorități politice sau al unui partid care, de exemplu, s-ar \n                                                                                             32                                                                                          \n     \nteme că nu ar da nici după 20 de ani, în anul 2024, un candidat ales la \nfuncția de președinte al României. \nÎn  al  doilea  rând,  o  Constituție  nu  reprezintă  nimic  fără \nconstituționalism. Legea fundamentală a unui stat capătă valoare dacă \neste respectată în timp și dacă, prin respectarea continuă, la nivelul \nsocietății  se  creează  un  sentiment  puternic  de  apartenență  la \nConstituție și la valorile sale. \nÎn al treilea rând, o Constituție nu este în realitate opera unei \nmajorități  politice  conjuncturale,  deși  unii  așa  cred.  O  Constituție \ndurabilă este rezultatul unui autentic moment constituțional. Un astfel \nde moment constituțional a fost în anii 1990, 1991, atunci când s-a \nrealizat  trecerea  de  la  vechiul  regim  politic  totalitar  la  noul  regim \npolitic democratic. Constituția României a eliminat atunci posibilitatea \nconcentrării  puterii  în  mâinile  unei  persoane,  ale  unui  grup  de \npersoane  sau  ale  unei  instituții  și  așa  sperăm  să  rămână  pentru \ntotdeauna. \nMai târziu, în 2003, la momentul revizuirii, s-a avut în vedere \nnevoia fundamentală a României de a adera la structurile euroatlantice \nși de a se defini un destin european pentru societatea românească. \nFără  îndoială,  doamnelor  și  domnilor,  Constituția  nu  este \nperfectă,  iar  numeroasele  decizii  ale  Curții  Constituționale  i-au \nevidențiat vreme de 30 de ani și limitele și lipsurile. Cu toate acestea, \nmomentele  constituționale  autentice  pentru  revizuirea  Legii \nfundamentale trebuie să fie rezultatul unei nevoi sociale reale și să \nexprime  o  viziune  asupra  arhitecturii  statului,  construită  în  timp  și \n                                                                                             33                                                                                          \n     \nîmpărtășită de majoritatea cetățenilor. \nÎnchei spunându-vă că Partidul Național Liberal nu se teme \nde o revizuire a Constituției. PNL reafirmă angajamentul politic de a \ncontinua  construcția  statală  asumată  încă  de  la  înființarea  sa,  dar \natunci când va revizui Constituția nu va renunța la viziunea sa liberală \nasupra statului și asupra economiei. Liberalismul constituțional va fi \npromovat în continuare ca principiu de modernizare a statului român \nîn  era  digitalizării,  pentru  a  oferi  cetățenilor  cu  adevărat  un  stat \nfuncțional, bazat pe o economie liberă, pe domnia legii și pe respectul \ndrepturilor fundamentale. \nAșadar,  azi,  la  ceas  aniversar,  urăm  Constituției  noastre \nlongevitate  și  respect  din  partea  tuturor  –  cetățeni  și  întreaga  clasă \npolitică! \nVă mulțumesc. (Aplauze.) \nDomnul Florin-Vasile Cîțu: \nMulțumesc, doamnă senator. \nDin partea Grupurilor parlamentare ale USR, domnul senator \nRadu-Mihai Mihail. \nDomnul Radu-Mihai Mihail: \nMulțumesc, domnule președinte. \nDoamnelor și domnilor, \nSuntem  un  stat  care  derapează  spre  eșec  și  Constituția  din \n1991  nu  este  străină  de  ceea  ce  se  întâmplă.  Constituția  României \nmoderne, libere și prospere ar fi trebuit să înceapă cu punctul 8 de la \n                                                                                             34                                                                                          \n     \nTimișoara. Cu despărțirea conștientă și asumată de trecutul totalitar și \nde aceia care i-au făcut posibilă existența timp de o jumătate de veac. \nConstituția de la 1991 a venit după „Duminica orbului” din \n1990  și  a  consfințit  restaurația  foștilor  comuniști  și  securiști  din \nRomânia.  A  fost  scrisă  după  chipul  și  asemănarea  destinatarului  și \nautorului  –  Ion  Iliescu,  zis  și  comunist  cu  față  umană,  și  Antonie \nIorgovan, zis și comunist cu studii juridice. \nConstituția României validată la referendumul din decembrie \n'91 a fost scrisă de un președinte al Asociației Studenților Comuniști \ndin  Universitatea  București,  pentru  președintele  Uniunii  Tineretului \nComunist. \nAcum  30  de  ani  eram  reporter  la  Radio  Delta  și  eram  pe \nstradă și îi întrebam pe oamenii care mergeau foarte mândri să voteze \nConstituția, dacă au citit textul și de ce îl votează? Și răspunsul era \ncam același de la toți: „Păi, ne-a spus Ion Iliescu că e de bine”. \nUSR a apărut pentru că românii s-au săturat să le spună un \ntătuc și gașca lui ce să facă. (Aplauze. Vociferări.) \nAcum  oamenii  sistemului  tot  vorbesc  despre  schimbarea \nConstituției, astfel încât președintele să nu mai fie ales de români, ci \nde ei. (Vociferări.) \nOamenii fără chip vor ca funcția de președinte al românilor să \npoată fi scoasă la mezat și tranzacționată între grupurile parlamentare, \nmonedă de schimb în trocurile politice, departe de ochii lumii și de \nochii cetățeanului. \nUSR  a  apărat,  apără  și  va  apăra  statul  de  drept  și  valorile \n                                                                                             35                                                                                          \n     \ndemocrației liberale de toate încercările de a pune instituțiile statului, \noricare  ar  fi  ele...  (Vociferări.)  ...la  dispoziția  infractorilor,  a \nevazioniștilor, a hoților din bugetul de stat și a combinatorilor politici \ncare îi cauționează. (Vociferări.) \nȘi închei cu o ultimă remarcă. Antonie Iorgovan, părintele \nConstituției din '91, a fost, ca tot românul imparțial, expert în cadrul \nComisiei juridice constituționale și pentru drepturile omului din cadrul \nCFSN  și  independent,  dar  afiliat,  în  legislatura  '90-'92,  la  Grupul \nparlamentar al PNL, pentru ca apoi să treacă la PSD, demonstrând \nastfel multilateralismul FSN-ismului, așa cum îl vedem și astăzi. \nNu-i așa că de acolo de sus, de unde se află, Caragiale râde cu \ngura până la urechi? (Vociferări. Aplauze.) \nDomnul Florin-Vasile Cîțu: \nMulțumesc, domnule senator. \nDin  partea  Grupurilor  parlamentare  AUR,  domnul  George \nSimion. \nDomnul George-Nicolae Simion: \nMulțumesc frumos. \nA fost un referendum pentru modificarea Constituției, să fie \nspecificat  faptul  că  în  România  căsătoria  este  între  un  bărbat  și  o \nfemeie. Sper că nu vreți să modificați Constituția în sensul în care să îl \nluați pe domnul Cîțu legal de soție, da? (Vociferări.) \nNoi nu suntem de acord cu faptul că trebuie să se producă o \nfederalizare  sau  o  regionalizare  sau  cum  dorește  unul  sau  altul  din \n                                                                                             36                                                                                          \n     \npartidele și organizațiile non-guvernamentale care sunt în Parlament \nastăzi. Nici pentru punerea în acord cu anumite prevederi europene. \nNoi  credem  că  a  noastră  Constituție  este  foarte  bună.  Și  unele \nîncercări de încălcare a Constituției, cum a fost înlăturarea Avocatului \nPoporului, neconstituțională, au fost stopate. \nȘi dacă tot ne-ați dat niște timbre aici, în care sunt prevăzute \narticolele  fundamentale,  vedeți  că  pierdem  o  generație,  pentru  că \ndreptul la învățătură este asigurat. Din păcate, nu a fost asigurat de \nstatul  român,  prin  hotărâri  de  Guvern  care  sunt  aduse  aici,  în \nParlament  și  noi  doar  trebuie  să  le  ascultăm,  nici  măcar  nu  putem \ninterveni asupra stării de alertă. \nÎncetați  să  călcați  în  picioare  drepturile  fundamentale  ale \nromânilor și începeți să respectați Constituția! \nNu prin ședințe solemne faceți asta, ci respectând Constituția \nși eliminând orice formă de obligativitate asupra românilor! \nConstituția este bună. Trebuie susținută și trebuie apărată de \nuzurpatori, atât de aici, de la București, cât și de la Bruxelles! \nVă mulțumesc. (Aplauze.) \nDomnul Florin-Vasile Cîțu: \nMulțumesc. \nDomnul Tanasă. \nDomnul Dan Tanasă: \nDa. \nÎnaltpreasfinția Voastră, \n                                                                                             37                                                                                          \n     \nDomnule președinte al Camerei Deputaților, \nOnorați membri ai Guvernului, \nDoamnelor și domnilor senatori și deputați, \nArt.  3  al  Constituției  României  vorbește  despre  teritoriul \nRomâniei, care este inalienabil. \nDin  păcate,  în  ultimii  30  de  ani,  atât  PSD,  cât  și  PNL  și \nUDMR au permis vânzarea pământului României către străini, la un \nnivel demențial. \nDin  păcate,  suntem  poate  unici  în  lume,  ne-am  înstrăinat \npământul și am vândut, ne-am trezit într-o situație în care am permis, \nculmea, încălcarea art. 3 al Constituției României. \nArt. 12 vorbește de simbolurile naționale ale României. \nArt. 13 vorbește de limba națională, de limba română. \nEu  am  câștigat  câteva  zeci  de  procese  în  instanțele  din \nRomânia, prin care am încercat să impun respectarea limbii oficiale de \nstat. Și, din păcate, atât PSD, cât și PNL, ați tolerat timp de 30 de ani \natitudinile absolut inacceptabile ale UDMR atunci când vine vorba de \nsimboluri naționale și de limba oficială de stat în România. \nAți permis... ați permis – că plecați, domnule Kelemen Hunor \n–  ați  permis,  domnilor,  ca  în  Transilvania,  practic,  în  multe  zone, \nlimba maghiară să devină, practic, de facto limbă oficială de stat. Și \npermiteți în continuare, dragi colegi de la PSD și de la PNL! \nLimba oficială de stat nu este negociabilă cu nimeni! Și nici \nsimbolurile naționale! Acestea le puteți spune colegilor de la UDMR. \nȘi închei. \n                                                                                             38                                                                                          \n     \nArt. 47 vorbește despre faptul că: „Statul este obligat să ia \nmăsuri de dezvoltare economică și de protecție socială, de natură să \nasigure cetățenilor un nivel de trai decent”. \nÎn ultimii 30 de ani, modul în care PSD și PNL au înțeles să \nfacă  politică  în  România  ne  situează  pe  ultimele  locuri  la  ceea  ce \nînseamnă nivel de trai. Ultimele locuri în Europa. \nȘi, mai mult decât atât, modul în care PSD și PNL au făcut \npolitică în ultimii 30 de ani a dus la situația absolut inacceptabilă în \ncare peste 3,5 milioane de români au fugit de aici, de pe acest pământ. \nI-ați fugărit voi. Și, din păcate, în ultimii 4 ani, nici USR nu s-a lăsat \nmai prejos. \nMulțumesc. (Aplauze.) \nDomnul Florin-Vasile Cîțu: \nMulțumim. \nDomnul deputat Ciubuc. \nDomnul Ciprian Ciubuc: \nDomnule președinte al Senatului, \nDomnule președinte al Camerei Deputaților, \nDomnule președinte Constantinescu, \nStimați colegi, \nStimați invitați, \nEu am să vorbesc scurt. \nȘi am să vorbesc de art. 16 - cetățenii români sunt egali în \nfața legii. \n                                                                                             39                                                                                          \n     \nStimați colegi, \nNu  suntem  astăzi  în  măsură  să  respectăm  art.  16.  De  ce? \nPentru  că  pe  baza  ordonanțelor  de  urgență  și  a  stării  de  alertă, \ndrepturile  românilor  nu  sunt  respectate.  Avem  6  articole  din \nConstituție – domnule președinte al Curții Constituționale, puteți să \nconfirmați sau infirmați – care sunt călcate în picioare pentru că avem \no stare de alertă neconstituțională și măsuri restrictive aberante. \nVin de la întâlnirea care a avut loc săptămâna trecută, de la \nDelegația Adunării Parlamentare a Francofoniei, unde – vreau să vă \nspun un lucru foarte important și vă rog să fiți atenți cu toții – am fost \nadunați mai mulți parlamentari din Parlamentul României, care facem \nparte din Delegație, inclusivi parlamentari din toate țările francofone, \nni s-au ținut lecții de modificare a Constituției, sub motiv de COVID \nși sub motiv de pandemie. Din Parlamentul belgian ni s-a transmis, \ntrebuie  să  modificăm  Constituția  după  modelul  Luxemburg,  să \nomogenizăm  Constituția.  Inclusiv  toate  țările  care  fac  parte  din \nUniunea Europeană. \nDe asemenea, ni s-a vorbit despre suspendarea Parlamentelor \nnaționale. (Vociferări.) \nNi s-a vorbit de suspendarea Parlamentelor naționale. \nMă  bucur  că  colegii  de  la...  antevorbitorii  mei  au  vorbit \ndespre modificarea Constituției. \nStimați colegi, \n Nu putem să modificăm Constituția, să o omogenizăm dacă \nnu ne întoarcem la popor. \n                                                                                             40                                                                                          \n     \nAm  susținut  și  în  Parlamentul  din  Albania,  la  Adunarea \nParlamentară a Francofoniei, susțin și de aici – cum vă veți uita în \nochii  copiilor  dumneavoastră  sau  în  ochii  românilor  dacă  vom \nmodifica Constituția și vom omogeniza Constituția după Constituția \ndin Luxemburg... (Vociferări.) ...sub motiv de COVID și sub motiv de \npandemie? \nAm  numărat,  de  19  ori  s-a  vorbit  de  cuvântul  „control”. \nControlul  pandemiei,  nemijlocit,  controlul  oamenilor.  Nu  putem \ncontrola  pandemia  dacă  nu  putem  controla  mișcarea  oamenilor  în \nEuropa și în statul național. \nOameni buni, \nStimați colegi, \nMă adresez și românilor și dumneavoastră. \nSă vă ferească Dumnezeu de o revoltă populară! \nCum  le-am  spus  și  francezilor  din  Parlamentul  din  Albania, \nromânii nu sunt ca francezii, să iasă o lună, două, trei, o lună, 10 luni la \nproteste. Românii au ieșit 9 zile și Ceaușescu a dispărut. \nNoi avem o istorie de comunism. Știm că aceste restricții care ni \nse  impun  în  Parlamentul  național  vin  doar  să  îngrădească  drepturi  și \nlibertăți și nu măsuri ca să controlăm pandemia! \nNu putem să suspendăm drepturile noastre fundamentale conform \nConstituției și să modificăm Constituția fără să ne întoarcem la popor! \nDe  aceea,  vă  rog  pe  toți  să  conștientizați  că  pentru  orice \nmodificare a Constituției trebuie să fie direct întrebat și poporul român, și \noamenii care ne-au ales. \nVă mulțumesc. \n                                                                                             41                                                                                          \n     \nȘi sunt încrezător că dumneavoastră veți reflecta la ce am vorbit \nastăzi aici. \nPuteți să-i întrebați și pe colegii dumneavoastră care au fost în \nParlamentul din Albania, să vă confirme acest lucru. \nMulțumesc. (Aplauze.) \nDomnul Florin-Vasile Cîțu: \nMulțumim. \nVă  garantăm  că  orice  modificare  se  va  face  doar  prin \nreferendum, deci mergem la popor. \nGrupul parlamentar al UDMR, domnul Csoma Botond. \nDomnul Csoma Botond: \nOnorați invitați, \nDoamnelor și domnilor deputați, \nRomânia  a avut o experiență totalitară cruntă sub regimul \ncomunist, mai ales în „Epoca de Aur”, sub Ceaușescu. Iar dacă luăm \nîn considerare acest lucru cred că adoptarea Constituției în anul 1991 a \nfost  un  pas  foarte  important  pe  drumul  făuririi  unei  societăți \ndemocratice, după decenii lungi de totalitarism. \nSigur, acea Constituție, Constituția de la 1991, a reflectat atât \nmomentul  politic,  cât  și  majoritatea  parlamentară  existentă  sau \nmajoritatea din Adunarea Constituantă, dar a reflectat și acea euforie, \npentru că oamenii în sfârșit erau liberi și puteau să-și spună opinia \nliber în această țară și nu sosea  mașina neagră dimineața să-i ducă \nundeva. \nȘi cred că a fost un moment foarte important, din acest punct \n                                                                                             42                                                                                          \n     \nde vedere. \nS-a  mers  pe  ideea  unei  –  cred  eu  –  unei  republici \nsemiprezidențiale, care nu e similară nici cu Franța, nici cu Statele \nUnite. Sunt niște deosebiri importante.  \nÎn Statele Unite nu există premier.  \nÎn Franța, premierul este subordonat președintelui.  \nLa  noi,  premierul  nu  este  subordonat,  dar  președintele \ndesemnează candidatul la funcția de premier. \nȘi dacă ne uităm, în ultimii 15 ani a existat un conflict major \nîn sânul puterii executive, mai ales când vorbim politic de coabitare \nîntre președinte și premier. \nȘi cred că acest conflict permanent care a existat în puterea \nexecutivă nu a făcut cinste României. \nȘi,  din  acest  punct  de  vedere,  cred  că  avem  nevoie  de  o \nmodificare a Constituției. Să lămurim anumite chestiuni, nu numai în \nsânul puterii executive, putem vorbi și de Parlament. \nNoi  propunem  să  menținem  sistemul  bicameral,  dar  cu \natribuții  separate,  pentru  Senat  și  Camera  Deputaților,  și  ne  putem \ngândi  și  la  un  sistem  distinct  de  alegere  a  Senatului  și  a  Camerei \nDeputaților. \nSigur că prin Constituția de la 1991 s-a instituit și un sistem \nde checks and balances, acest mecanism de protecție și echilibru care \nîn  multe  cazuri  a  funcționat,  în  multe  cazuri  nu  a  funcționat.  De \nexemplu, când președintele României, în foarte multe cazuri, cred eu \nși  credem  noi,  de  la  UDMR,  indiferent  cine  a  fost  președintele \n                                                                                             43                                                                                          \n     \nRomâniei, și-a depășit atribuțiile constituționale, neavând o activitate \nde  mediere,  ci  având  o  activitate  eminamente  politică,  în  anumite \nmomente, în această țară. \nSigur, trebuie să aducem în discuție și statutul minorităților, \nstatutul minorităților din România. \nPoate ați citit și dumneavoastră că în anumite documente pe \ncare  România  le-a  adoptat,  atât  în  CSAT  sau  în  alte  instituții, \nminoritățile  naționale  de  multe  ori  reprezintă  un  factor  de  risc  la \nadresa securității naționale. \nCred că după 30 de ani a venit timpul ca să existe o relație de \nîncredere între statul român și  minoritățile naționale care trăiesc pe \nteritoriul statului român. Și, în această privință, s-ar impune, stimați \ncolegi,  ca  minoritățile  naționale  să  devină  factori  constitutivi  ai \nstatului român. Cred că după 30 de ani și în România se poate realiza \nacest lucru. \nDacă vorbim de modificarea Constituției, cred că o reașezare \nîn  sânul  puterii  executive  am  putea  realiza  și  prin  trecerea  la  o \nrepublică parlamentară. \nNu aș dori să intru în detaliu acum, ce înseamnă o republică \nparlamentară,  dar  vreau  să  vă  supun  atenției  următorul  aspect  -  în  \nUniunea  Europeană,  în  majoritatea  țărilor  membre,  există  republică \nparlamentară. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule deputat. \n                                                                                             44                                                                                          \n     \nDin  partea  Grupului  parlamentar  al  minorităților  naționale, \ndomnul deputat Cătălin-Zamfir Manea. \nDomnul Cătălin-Zamfir Manea: \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nStimate domnule președinte Constantinescu, \nDomnule președinte al Curții Constituționale, \nStimați reprezentanți ai Corpului diplomatic, \nDoamnelor și domnilor senatori și deputați, \nAstăzi România aniversează Ziua Constituției și împlinirea a \n30 de ani de la referendumul din 8 decembrie 1991, prin care a fost \naprobată Legea fundamentală, moment care a marcat opțiunea fermă a \nnațiunii române pentru un regim de guvernare democratic. \nPrin adoptarea Constituției României s-au pus bazele statului \nde drept și ale democrației constituționale. \nÎn anul 2003, Constituția a fost revizuită, construcția sa fiind \nconsolidată și adaptată la evoluțiile statului de drept, ale societății și la \nnoul context euroatlantic. Atunci, în anul 2003, noi, cei din Grupul \nparlamentar  al  minorităților  naționale,  am  fost  primii,  de  aici,  din \nParlament,  care  am  propus  o  serie  de  modificări  majore  ale \nConstituției,  precum:  regim  parlamentar;  Legea-cadru  pentru \nminorități, care, de altfel, este prevăzută în Constituția României la \ncategoria de legi organice și care, din păcate, nu a fost încă adoptată; \nlimitarea  ordonanțelor  de  urgență;  regândirea  organizării \n                                                                                             45                                                                                          \n     \nadministrativ-teritoriale;  organizarea  Senatului  ca  și  Cameră  a \nRegiunilor; echilibrarea puterilor în stat. \nDin  păcate,  propunerile  noastre  făcute  în  acel  an  au  fost \nrespinse de parlamentarii dumneavoastră de atunci. Menționez, au fost \nrespinse. \nDe  subliniat  este  faptul  că  în  prezent,  la  nivelul  Uniunii \nEuropene, din cele 27 de state, 17 dintre ele au regim parlamentar. \nAșadar,  marea  majoritate  a  statelor  membre  din  Uniunea \nEuropeană funcționează ca republici parlamentare. \nParlamentul  României  trebuie  să  aibă  mai  multă  putere \npentru că, stimați colegi, potrivit art. 61 din Constituție, Parlamentul \neste  organul  reprezentativ  suprem  al  națiunii  române  și  unica \nautoritate legiuitoare a țării. \nStimați colegi, \nConstituția României este consfințită prin voința suverană a \npoporului și reprezintă un set de principii și norme fundamentale care \nse adresează în egală măsură autorităților statului și cetățenilor săi. \nFuncționarea  instituțiilor  statului,  garantarea  drepturilor  și \nlibertăților individuale și derularea în ansamblu a întregii vieți a unei \nnațiuni își au originea în textele înscrise în Constituție. \nDe  aceea,  Constituția  României  poate  fi  cartea  sacră  a \nexistenței  noastre,  iar  aniversarea  ei  astăzi  constituie  o  adevărată \nsărbătoare. \nConstituția țării trebuie respectată, nu doar în litera, ci și în \nspiritul  ei,  destinatarii  săi  având  obligația,  nu  doar  morală,  ci  și \n                                                                                             46                                                                                          \n     \nconstituțională,  de  loialitate  constituțională  și  de  interpretare  a \nnormelor sale cu bună-credință. \nAplicarea principiului controlului constituționalității legilor a \ncondus  la  înființarea  Curții  Constituționale,  care,  așa  cum  s-a  mai \nprecizat de la această tribună, în cursul ședinței solemne, reprezintă \ngarantul supremației Constituției. \nSensul  existenței  Constituției  României  constă  în  apărarea \nvalorilor fundamentale înscrise în Legea fundamentală. \nDacă  nu  este  în  mod  activ  și  efectiv  apărată,  Constituția \nRomâniei riscă să fie redusă la un set de principii și norme de drept \nfrumoase,  nobile,  dar  invalide,  lipsite  de  orice  valoare  și  forță,  iar \natunci  când  Constituția  nu  este  respectată  sunt  puse  sub  semnul \nincertitudinii construcția democratică a statului și întreaga sa ordine de \ndrept. \nOrice popor, pentru a fi puternic, trebuie să-și iubească și să-\nși apere Constituția pentru că aceasta îi aparține și îl reprezintă. \nConstituția României conferă un sens comunității politice. \nNu  în  ultimul  rând,  Constituția  consfințește  garanția \ndezvoltării  normale  a  societății  noastre  împotriva  oricărei  forme  de \ntotalitarism, intoleranță, discriminare și populism. \nGrupul parlamentar al minorităților naționale se va implica în \nprocesul de revizuire a Constituției și, ca de fiecare dată, va propune și \nva susține măsuri care să consolideze democrația și care să contribuie \nla  apărarea  drepturilor  și  libertăților  fundamentale  ale  tuturor \ncetățenilor săi. \n                                                                                             47                                                                                          \n     \nSă nu uităm, stimați colegi, că minoritățile naționale au avut \nun rol extrem de important în construcția statului român. \nÎn încheiere, aș vrea să vă reamintesc că potrivit art. 4, care \nprevede, și nu „vorbește”, așa cum am mai auzit de la această tribună, \nRomânia este patria comună și indivizibilă a tuturor cetățenilor săi, \nfără deosebire de rasă, de naționalitate sau de apartenență etnică. \nLa mulți ani Constituției României! \nLa mulți ani, România! \nLa mulți ani tuturor cetățenilor acestei țări! \nMulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  deputaților  și  senatorilor  neafiliați,  doamna \nsenator Diana Iovanovici-Șoșoacă. \n                                                                                             48                                                                                          \n     \nDoamna Diana Iovanovici-Șoșoacă: \nMulțumesc. \nAm asistat aici, am  înțeles, la o ședință solemnă prin care \naniversăm Constituția României. \nN-am  auzit  pe  niciunul  dintre  noi spunând  la  mulți  ani  de \nSfântul Nicolae tuturor sărbătoriților de astăzi! La  mulți ani, popor \nromân, pentru Sfântul Nicolae! (Aplauze.) \nCei care nu aplaudați – probabil că vă trebuie o nuia pentru \nSfântul  Nicolae!  Pentru  că  suntem  aici  creștini  din  toate  timpurile! \nPentru că respectăm drepturile tuturor! \nAsistăm  astăzi  la  o  așa-zisă  aniversare  a  Constituției \nRomâniei,  că  nu  am  auzit  aici  decât  denigrări  ale  Constituției \nRomâniei și solicitări de schimbare. \nCum poți să aniversezi? E ca și când aniversezi 30 de ani de \ncăsătorie și anunți divorțul. \nAsta  ați  făcut  astăzi,  ați  pângărit  Constituția  României,  pe \ncare ar trebui să o cunoașteți cu toții! \nA existat un jurnalist în foaier, care, în urmă cu câteva luni – \nRafaelo Varga –, v-a întrebat pe cei mai mulți dintre dumneavoastră, \ndacă ați citit Constituția României? Cei mai mulți ați spus nu, nu am \navut timp. \nÎn schimb, vă aflați aici, în fabrica de legi a României, unde \nConstituția este Biblia românului. Mai presus de Constituție nu este \ndecât Dumnezeu și Biblia. Atât! \nDe 30 de ani încălcați pas cu pas Constituția României! \n                                                                                             49                                                                                          \n     \nÎn ultimii 2 ani, ați omorât-o! Ați adoptat Legea nr. 136/2020 \nși  Legea  nr.  55/2020,  care  încalcă  prevederile  art.  53  alin.  (2)  din \nConstituția României întrucât anulează efectiv existența drepturilor și \nlibertăților fundamentale. \nAstăzi, de Sfântul Nicolae și ziua acestei ședințe solemne, în \ncare văd că cea mai mare parte a Guvernului a plecat, mulți invitați au \nplecat,  domnul  președinte  nu  participă  pentru  că  nu  îi  place  să \nparticipe  la  astfel  de  evenimente,  cinste  domnului  Constantinescu, \nfostul  președinte,  că  a  venit!  Vine  tot  timpul.  Felicitări,  domnule \npreședinte! (Aplauze.) \nAșa se respectă poporul și Parlamentul! \nCinste tuturor care ați venit! \nCelorlalți, o nuia de la Sfântul Nicolae! \nTot  pe…  vă  spun  că  de  25  de  ani  lucrez  cu  Constituția \nRomâniei. \nPână și cel mai tânăr avocat, procuror, judecător, jurist știe \nConstituția României! \nAvând în vedere că nu o cunoașteți și o pângăriți chiar de \nziua ei, nu mă mai miră faptul că v-ați bătut joc de ea, mai ales în \nultimii 2 ani. \nAtâta  timp  cât  mai  există  câțiva  avocați,  și  juriști,  și \njudecători și procurori care își fac treaba în această țară, peste voința \ndumneavoastră, Constituția României mai are o șansă! \nDe 30 de ani - spuneți că o respectați? - n-ați respectat nimic! \n                                                                                             50                                                                                          \n     \nArt. 47 - traiul decent. Sunt peste 30% din români care trăiesc \nsub pragul sărăciei! 70% din români trăiesc în sărăcie! \nUnde,  cine  a  plătit  vreodată  pentru  încălcarea  Constituției \nRomâniei? \nConstituția  României,  stimați  domni  care  râdeți  și  vorbiți, \naici, în primele bănci! \nV-am urmărit pe toți! N-ați avut bunul-simț să vă ascultați \nniciodată în tăcere unii pe alții! Este chestiune de educație! Eu am stat \nși  v-am  ascultat,  indiferent  că  am  fost  sau  nu  de  acord  cu \ndumneavoastră, sunt cei 7 ani de acasă! \nNu  puteți,  în  ditai  Parlamentul  României,  Legislativul \nRomâniei, să vă comportați în felul acesta și să nu vă ascultați, să vă \nacordați măcar șansa de drept la liberă exprimare și la opinie! \nDar  nici  nu  putem  să  acceptăm  să  venim  la  aniversarea \nConstituției în care toți cereți schimbarea Constituției! Pentru că pe \naceastă Constituție ați jurat în acest mandat, nu să o schimbați, ci să o \nrespectați! \nNu este posibil ca această Constituție care v-a adus aici cu \ntoate drepturile pe care le aveți și obligațiile adiacente să fie încălcată \nde voi, să cereți să fie schimbată! De ce? În condițiile în care nici \nmăcar pe aceasta nu o respectați! \nDomnul Florin-Vasile Cîțu: \nMulțumim, doamnă senator. \nDoamna Diana Iovanovici-Șoșoacă: \n                                                                                             51                                                                                          \n     \nImediat, mai am… conchid acum. \nI-am  cerut  Sfântului  Nicolae  să-mi  dea  un  cadou  pentru \naniversarea Constituției României. Asta mi-a lăsat! Este o botniță prin \ncare… (Aplauze.) …Constituția, drepturile și libertățile fundamentale \nau fost anulate de către Parlament, de către Președinte și Guvern! \nȘi rog aici reprezentantul Curții Constituționale să aibă mai \nmult curaj, așa cum a avut în Decizia nr. 457/2020, pct. 68, în care au \nmenționat  că  starea  de  alertă  încalcă  statul  de  drept,  este  creată \nartificial  și  nu  există  fundament  constituțional  pentru  existența \nacesteia! \nTrăiască România liberă! \nTrăiască dreptul la liberă exprimare! \nJos botnița! (Aplauze.) \nDomnul Florin-Vasile Cîțu: \nMulțumim. \nDin  partea  Grupului  parlamentar  al  USR,  domnul  deputat \nMihai-Alexandru Badea. \nDomnul Mihai-Alexandru Badea: \nStimați membri ai Parlamentului, \nDistinși invitați, \nOnorată asistență, \nConstituția din 1991 este cea de-a șaptea lege fundamentală \npropriu-zisă a României, într-o istorie de 155 de ani, care a început în \n1866, sub domnitorul Carol I. \n                                                                                             52                                                                                          \n     \nÎn pofida criticilor care i-au fost aduse, unele bine întemeiate, \nactuala  Constituție  a  reprezentat  o  realizare  importantă,  având  în \nvedere contextul intern și internațional în care a fost adoptată. Într-o \nperioadă  în  care  alte  state  din  regiune  alegeau  să-și  revizuiască \nconstituțiile comuniste, statul român își elabora o lege fundamentală \ncu  totul  nouă,  dând  astfel  mesajul  a  ceea  ce  ar  fi  trebuit  să  fie \ndespărțirea completă de vechiul regim. \nÎn cei 30 de ani de existență s-au consumat nu mai puțin de 7 \ninițiative de revizuire, dintre care doar cea din 2003 a avut succes și \nne-a permis aderarea la NATO și Uniunea Europeană. \nCea de-a opta, cunoscută sub denumirea de „Fără penali în \nfuncții publice”, se află încă în desfășurare, după ce a primit votul \nunanim al Camerei Deputaților, anul trecut. \nChiar  dacă  n-a  existat  suficientă  voință  politică  pentru \norganizarea referendumului, odată cu alegerile parlamentare, continuu \nsă sper că Senatul va adopta acest proiect și că va alege un moment \nfavorabil care să permită întrunirea cvorumului necesar. Ar fi pentru \nprima dată când o constituție a României este revizuită la inițiativa \ncetățenilor români. \nSă nu ratăm șansa de a scrie această pagină de istorie! \nVă mulțumesc. (Aplauze.) \nDomnul Florin-Vasile Cîțu: \nMulțumim. \nTot din partea Grupului parlamentar al USR, domnul deputat \nAndrei-Răzvan Lupu. \n                                                                                             53                                                                                          \n     \nDomnul Andrei-Răzvan Lupu: \nDomnule președinte al Senatului, \nDomnule președinte al Camerei Deputaților, \nDomnule președinte al Curții Constituționale a României, \nStimați membri ai Corpului diplomatic, \nStimați reprezentanți ai cultelor religioase, \nDoamnelor și domnilor parlamentari, \nSuntem  aici  pentru  a  marca  un  moment  special  din  istoria \nnoastră, adoptarea Constituției în 1991, și îmi pare rău că unii dintre \ncolegii noștri au uitat acest lucru. \nPentru  mine,  a  vorbi  despre  Constituția  României  are  o \nsemnificație specială pentru că, pe de o parte, acest act vital pentru \ndemocrația noastră are o vârstă care o depășește pe a mea. \nPe de altă parte, ca absolvent de drept și cadru didactic în \ndomeniul  dreptului  constituțional,  este  o  onoare  să  pot  discuta, \ndezbate  și  construi  o  carieră  aici,  alături  de  dumneavoastră,  în \nParlamentul  României,  care  Parlament  își  trage  seva  și  relevanța \ninstituțională din chiar Constituția României. \nSunt deputat al USR și spun asta pentru că probabil această \netichetă înseamnă astăzi că ne găsim în dezacord politic cu majoritatea \nparlamentară. E un dezacord generațional și un dezacord de viziune \npolitică asupra viitorului nostru comun. \nDar  în  ciuda  acestor  disonanțe  și  în  ciuda  acestor  viziuni \ncontradictorii, precum și ca persoană care a susținut nevoia de a aduce \n                                                                                             54                                                                                          \n     \nschimbări  majore  actualei  Constituții,  aș  vrea  să  punctez  partea \nmeritorie a actualei Legi fundamentale. \nSe vede foarte clar din textul Constituției actuale teama de \ndictatură a celor care au redactat-o. Și este de înțeles că la începutul \nanilor '90 cei care au redactat-o erau încă plini de amintirile perioadei \ncomuniste. Cred că această teamă a reușit să creeze mai mult echilibru \nîntre puterile statului, care ne-a salvat de dorința unor oameni politici \nde a câștiga mai multă putere decât ar fi trebuit. \nPrecauțiile  părinților  actualei  Constituții  au  favorizat  poate \nunele blocaje instituționale, dar, slavă Domnului, ne-au salvat astăzi \nde a fi alături de unele state iliberale, cum sunt cazuri în estul Europei. \nDar  cum  timpul  lucrează  neîndurător,  trebuie  să  vedem  și \nnevoia de schimbare. \nExistă puncte importante în care trebuie să clarificăm starea \nactuală. Și aș enumera doar câteva: \n- Reforma Curții Constituționale; \n- Reducerea numărului de parlamentari și a modului în care \nlucrează Parlamentul; \n-  Clarificarea  raportului  dintre  legislația  europeană  și  cea \nnațională, inclusiv Constituția; \n-  Și,  bineînțeles,  introducerea  Proiectului  „Fără  penali  în \nfuncții publice” în corpul Constituției. \nMai  sunt  și  altele,  desigur,  dar  cred  în  înțelepciunea  celor \ncare  vor  face  parte  din  structura  parlamentară  ce  se  va  ocupa  de \nrevizuirea Constituției. \n                                                                                             55                                                                                          \n     \nNoi, Grupul USR, suntem pregătiți pentru această provocare \npe care orice om politic ar trebui să o trateze cu maximă preocupare. \nEste  un  moment  important  din  istoria  statului  român,  a \ninstituțiilor sale și, mai presus de orice, a cetățenilor țării. \nSper că dincolo de ceea ce ne separă generațional sau politic, \nsă putem lucra împreună pentru un scop care transcende partidele și \ngenerațiile din care facem parte. \nAvem nevoie, după 30 de ani de la adoptare și după 18 ani de \nla singura sa revizuire, de o constituție reformată. \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nȘi, din partea Grupului parlamentar al PNL, domnul deputat \nIoan Cupșa. \nDomnul Ioan Cupșa: \nDomnilor președinți ai Camerelor Parlamentului, \nOnorați invitați, \nDomnule președinte Emil Constantinescu, \nDoamnelor și domnilor, \nSe  împlinesc  în  aceste  zile  30  de  ani  de  la  adoptarea \nConstituției din anul 1991, un act politic de o importanță covârșitoare \npentru  noi.  Un  act  care  a  însemnat  ruperea  definitivă  de  regimul \npolitic stabilit în anul 1945 în România. Ruperea de organizarea de \n                                                                                             56                                                                                          \n     \nstat care, prin relațiile sociale impuse, ne-a chinuit, ne-a nefericit pe \nnoi, românii. \nÎnainte de a continua însă, dați-mi voie să citez din spusele \nmarelui filosof idealist, Hegel – „Fiecare țară are Constituția care i se \npotrivește”. \nConstituția din anul 1991 este opera Comisiei constituționale, \nprecum  și  a  unui  Parlament  transformat  în  Adunare  Constituantă. \nParlamentari sprijiniți de experți în drept constituțional au reușit să \nadopte  Legea  fundamentală.  Merită  respectul  nostru  pentru  acest \nlucru. \nDemersul lor este unul criticabil, este imperfect, dar să nu \nuităm că această constituție, Constituția din anul 1991, ne-a fost nouă \nutilă. \nA  devenit  o  obișnuință  să  identificăm  Constituția  folosind \nexpresia  „lege  fundamentală  a  unui  stat”.  Statul  și  Constituția  se \ncondiționează reciproc. \nDin punct de vedere istoric, în statul român, să nu uităm, în \nmai puțin de 70 de ani am avut parte de 6 constituții – 1923, 1938, \n1948, 1952, 1965, 1991 -, precum și o revizuire, ulterior, în anul 2003. \nO fi bine? \nPermiteți-mi, în ceea ce privește aprecierea constituțiilor pe \ncare noi în epoca modernă a statului le-am avut, să citez din cel care \neste de neuitat, Petre Țuțea, care, cu stilul său inconfundabil, afirma: \n„Constituția liberală din 1923 nu e o operă, e o capodoperă. Un rege \n                                                                                             57                                                                                          \n     \nputernic, înfășurat într-un stat al normelor liberale: separația puterilor \nși libertăți câte dorește nea Niță (...)”. \nSuntem datori să respectăm Constituția în spiritul ei. De ce în \nspiritul ei? Pentru că deseori – și aici aveți cu toții această experiență – \nnormele pe care le punem noi în pagină sunt departe de perfecțiunea \nlimbajului juridic de care ar trebui să dea dovadă. \nSpiritul Constituției - principii, idei, elemente de bază care \nsunt necesare, pe care întreaga noastră viață socială se construiește, \nașadar, aceste principii trebuie înțelese și trebuie însușite. \nSunt dator să spun astăzi – interpretarea și aplicarea normelor \nconstituționale  de  către  reprezentanții  puterilor  în  stat,  de  către \nreprezentanții instituțiilor de rang constituțional au avut suficient de \nmulte sincope în ultimii ani. \nPe  de  o  parte,  au  existat  prea  multe  conflicte  juridice  de \nnatură constituțională. Poate nu din cauza imperfecțiunii legii, cât mai \nmult din cauza abuzului prin care cei care vremelnic au fost sau sunt \nputere în stat au înțeles să aplice normele constituționale. \nSă nu uităm, am adoptat prea multe acte normative care nu \nrespectă rigoarea constituțională. \nPe  de  altă  parte,  deciziile  pe  care  le-a  pronunțat  Curtea \nConstituțională a României sunt contradictorii deseori. Contradictorii \nîntr-o  perioadă  relativ  scurtă  de  timp.  Ceea  ce  înseamnă  că \nfuncționează  imperfect  Curtea  Constituțională  a  României,  garantul \nsupremației Constituției. \n                                                                                             58                                                                                          \n     \nExpresia  „este  constituțional  dacă...”,  care  se  regăsește  în \nprea  multe  decizii  ale  Curții  Constituționale,  a  transformat  uneori \nCurtea Constituțională a României într-un legiuitor ad-hoc. \nConstituția este imperfectă, imperfecte sunt legile pe care noi \nle adoptăm, este un fapt. \nMorbul perimării există cuprins în fiecare lege pe care noi am \nadoptat-o. De fiecare dată trebuie să adaptăm legile, modificându-le, \nașa cum și Constituția se impune probabil să o modificăm. Pentru că \nsituația economică, socială, politică, atât internă, cât și internațională, \nse modifică în timp ce noi vorbim. \nConstituția este fundament al întregului sistem de drept. Este \ncheie de boltă a organizării și funcționării statului nostru. \nConstituția este legea scrisă cu majuscule. Lege care are drept \nscop  ultim  apărarea  demnității  omului,  apărarea  drepturilor, \nlibertăților  fundamentale  și,  atenție,  stabilirea  obligațiilor  esențiale. \nToate acestea împreună ne definesc pe noi ca oameni. \nConstituția este mijloc, și nu scop în sine. \nCeea ce trebuie cu adevărat să ne  preocupe este ca  pentru \nviitor Constituția să fie fundamentul dezvoltării națiunii noastre. Să fie \nfundamentul mai binelui viitor al fiecăruia dintre noi. \nSă  ne  dea  Dumnezeu  înțelepciunea  să  identificăm  valorile \nfundamentale! Acele valori care ne permit nu doar să supraviețuim ca \noameni,  ca  cetățeni  ai  României,  ci  care  ne  ajută  să  trăim  demn.  \nCele care ne ajută să ne găsim fericirea. Să le protejăm și să construim \nfolosindu-ne de ele Legea fundamentală. \n                                                                                             59                                                                                          \n     \nConstituția este o lucrare pentru prezent, dar în mod special \nConstituția  este  o  lucrare  pentru  viitor.  Constituția  trebuie  să  fie  o \nprivire aruncată în viitor. În viitorul națiunii noastre. \nDar pentru ca toate acestea să devină realitate trebuie să luăm \naminte că nu avem nevoie de nimic altceva decât de un proiect de țară. \nNu  avem  nevoie  de  o  abstracțiune,  nu  avem  nevoie  de  o  operă \nformală, avem nevoie de Constituția noastră. \nȘi dați-mi voie, la sfârșit, să citez dintr-un înțelept care acum \nmai bine de 200 de ani înțelegea acest lucru și încerca să ne învețe și \npe noi. \nJoseph de Maistre ne spunea - „O constituție care este făcută \npentru  toate  națiunile  nu  este  făcută  pentru  niciuna,  e  o  pură \nabstracțiune, e o operă școlărească făcută pentru a exersa spiritul (...)”. \nLa mulți ani, România! \nO zi bună, români! \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nVă mulțumesc, stimați colegi, pentru participare. \nPermiteți  să  declar  închisă  ședința  solemnă  comună  a \nSenatului și Camerei Deputaților. \nVă mulțumesc. \n \nȘedința s-a încheiat la ora 14.46. \n \n "
    },
    "18": {
        "start_text": "Domnul Florin-Vasile Cîțu:",
        "start_index": -1,
        "end_text": "Domnul Robert-Marius Cazanciuc:",
        "end_index": -1,
        "text": "                                                                 1                                                                                          \n     \n06 decembrie 2021 – ședință comună \n \n \nS U M A R \n \n1.  Alocuțiuni dedicate aniversării a 30 de ani de  2. \nla adoptarea Constituției în vigoare de către Adunarea \nConstituantă. \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n                        S T E N O G R A M A \nședinței solemne comune a Camerei Deputaților și Senatului  \ndin data de 6 decembrie 2021 \n \n \nȘedința a început la ora 13.03. \nLucrările ședinței au fost conduse de domnul senator Florin-\nVasile Cîțu, președintele Senatului, asistat de domnul senator Sorin \nLavric,  secretar  al  Senatului,  și  de  doamna  deputat  Alexandra \nPresură, secretar al Camerei Deputaților.  \nDin  prezidiu  a  făcut  parte  și  domnul  deputat  Ion-Marcel \nCiolacu, președintele Camerei Deputaților. \nDomnul Florin-Vasile Cîțu: \nBună ziua! \nStimați colegi,  \nHaideți să începem ședința! \nAstăzi avem ședința solemnă a... \nSe așază oamenii...? \nStimați colegi,  \nVă rog să vă așezați, să începem ședința! \nAstăzi avem ședința solemnă comună a Senatului și Camerei \nDeputaților  dedicată  aniversării  a  30  de  ani  de  la  adoptarea \nConstituției în vigoare de către Adunarea Constituantă. \n                                                                                             3                                                                                          \n     \nDomnule președinte al Camerei Deputaților,  \nDomnule prim-ministru, \nDomnilor foști președinți ai României,  \nDoamnelor și domnilor miniștri, \nDomnule președinte al Curții Constituționale,  \nStimați membri ai Corpului diplomatic, \nPreafericirea Voastră,  \nÎnaltpreasfinția Voastră, \nDoamnelor și domnilor deputați, \nStimați invitați,  \nOnorată asistență, \nVă  rog  să-mi  permiteți  să  declar  deschisă  ședința  solemnă \ncomună dedicată aniversării a 30 de ani de la adoptarea Constituției în \nvigoare de către Adunarea Constituantă.  \nVă invit să ascultăm Imnul național al României. \n(Se intonează Imnul național „Deșteaptă-te, române!”.) \nDomnul Ion-Marcel Ciolacu:  \nInvit la tribună pe domnul Florin Cîțu, președintele Senatului \nRomâniei. \nDomnul Florin-Vasile Cîțu: \nBună ziua! \nDoamnelor și domnilor parlamentari, \nStimați invitați,  \nDistinsă asistență, \n                                                                                             4                                                                                          \n     \nSe împlinesc trei decenii de la intrarea în vigoare, în urma \naprobării  prin  referendumul  național  din  decembrie  1991,  a \nConstituției României. Atunci, din punct de vedere constituțional, ne-\nam despărțit de o epocă sumbră a istoriei țării noastre, în care regimul \ncomunist totalitar a încălcat sistematic cele mai elementare drepturi \nale  românilor.  Reacția  poporului  nostru  a  fost  reprezentată  de \nevenimentele care s-au desfășurat în perioada 16-22 decembrie 1989, \ncare au început la Timișoara, și pe care eu vreau să le amintesc în mod \nspecial,  pentru  că  am  această  datorie.  A  fost  deschisă  calea  către \ndemocratizarea României și către statul de drept. Am înaintat greu, dar \npe o traiectorie ireversibilă, pe care românii au dovedit că sunt gata să \no apere prin vot, dar și prin proteste democratice. \nStimați colegi, \nPentru mine este o mare onoare să reprezint astăzi Partidul \nNațional  Liberal  la  o  dezbatere  care  nu  poate  ocoli  tradiția \ndemocratică a acestei țări. Ideea unei guvernări democratice face parte \ndin gena PNL. Constituția din 1866 a purtat amprenta gândirii politice \nliberale,  apoi,  după  fondarea  PNL,  reforme  democratice  esențiale, \nprecum lărgirea dreptului de vot, au fost inițiate de partidul nostru. \nÎn  perioada  interbelică  Constituția  din  1923,  promovată  de \nPNL, a dus mai departe tradiția constituțională românească. Revenit \npe scena politică, după ce a fost înregistrat ca partid politic, în ianuarie \n1990,  PNL  a  avut  permanent  pe  agenda  sa  instaurarea  unui  regim \ndemocratic  autentic  în  România,  și  nu  a  unui  model  ipotetic  de \ndemocrație originală. \n                                                                                             5                                                                                          \n     \nProbabil că în acești 30 de ani nici PNL nu s-a comportat fără \ngreșeală,  dar  am  fost  mereu  partidul  dedicat  sută  la  sută  integrării \neuropene și euroatlantice a României, protejării valorilor statului de \ndrept și dezvoltării unei societăți democratice. \nDoamnelor și domnilor,  \nAcesta nu este un moment de sărbătoare, ci unul de bilanț \npentru Constituție și pentru tot ce înseamnă organizarea instituțională \na  statului  român.  Reformele  sunt  inevitabile,  pentru  că  asta  doresc \ncetățenii.  În  timp,  cu  profesionalism,  fără  patimă  politică  și  interes \nascuns, va trebui să modernizăm structurile sale,  modul în care ele \nfuncționează și cum  îl servesc pe  cetățean. Normele  constituționale \nvor trebui ajustate la realitatea pe care o trăim. \nSalut  faptul  că  în  Programul  de  guvernare  al  actualului \nGuvern  este  avută  în  vedere  eventualitatea  ca,  în  cazul  în  care  va \napărea  un  moment  constituțional  autentic,  Executivul  să  susțină  o \nreformă,  în  sensul  apropierii  între  stat  și  cetățean  și  al  creșterii \ngradului  de  protecție  al  drepturilor  și  libertăților,  în  acord  cu \njurisprudența CEDO. \nDe  asemenea,  Coaliția  de  guvernare  susține  ca  inițiativa \ncetățenească de revizuire a Constituției, înregistrată la Parlament în \nmai 2019 și aflată în prezent la vot final la Senat, să-și găsească cea \nmai bună formă de transparență la nivel normativ, atunci când situația \npandemică va permite acest lucru.  \nÎn același timp, trebuie să fim foarte atenți la marile opțiuni \npe care cetățenii români le-au exprimat și continuă să le exprime în \n                                                                                             6                                                                                          \n     \nultimele trei decenii. PNL are o agendă liberală de măsuri necesar a fi \navute în vedere la o eventuală revizuire a Constituției. De 30 de ani \nexistă  un  aspect  care  a  rămas  netranșat  așa  cum  ar  fi  trebuit  - \nproprietatea  privată.  O  măsura  pe  care  trebuie  să  o  abordăm  este \nreducerea la 16 ani a vârstei la care se va putea vota, așa cum este \ntendința în multe țări europene. Multe alte subiecte trebuie abordate cu \nmaturitate. \nReforma administrativă este un subiect care trebuie să stea în \natenția  Parlamentului.  Ultimii  ani  au  adus  pe  tapet  și  numeroase \nconflicte juridice de natură constituțională, iar normele constituționale \npot  fi  clarificate.  Problema  traseismului  politic  al  parlamentarilor  a \nrămas  deschisă  de  atât  de  mulți  ani,  deși  în  fiecare  legislatură  ea \ninfluențează aritmetica parlamentară. Și nu trebuie să uităm că există o \nrestanță în ceea ce privește implementarea în Constituție a rezultatelor \nreferendumului din 2019 pe tema justiției.  \nNu cred că numai Parlamentul sau numai partidele pot aborda \nun proces de reflecție cu privire la o eventuală revizuire a Constituției. \nRolul societății civile va fi fundamental.  \nReferitor acum la modul cum va arăta revizuirea viitoare vă \npot spune de pe acum un lucru: îmi doresc să fie cel puțin la fel de \nliberală cum au fost constituțiile din 1866 și 1923, ba chiar să aibă o \ndoză și mai mare de liberalism. \nLa mulți ani, români! \nLa mulți ani, România! \nMulțumesc. (Aplauze.) \n                                                                                             7                                                                                          \n     \n(Revine la prezidiu.) \nInvit  la  tribună  pe  Excelența  Sa,  domnul  Marcel  Ciolacu, \npreședintele Camerei Deputaților. (Aplauze.) \nDomnul Ion-Marcel Ciolacu: \nCred că nu este nici prima oară și nu va fi nici ultima oară \ncând am să spun că eu nu susțin vaccinarea obligatorie (Aplauze.), dar \nam dreptul în primul rând la viață. Fiecare decide dacă e bine să se \nvaccineze sau nu. \nVă rog frumos, doamnă colegă, să purtați mască sau să mă \nprotejați, să nu mă îmbolnăviți. (Aplauze.)  \nDreptul  meu  la  viața  și  dreptul  oricărui  român  nu  se \nnegociază, doamnă! \nDoamna Rodica Boancă (din sală): \nUnde scrie că masca te apără, te protejează?! \nDomnul Ion-Marcel Ciolacu:  \nDomnule președinte al Senatului,  \nDomnule prim-ministru,  \nDomnule președinte Constantinescu,  \nDomnule președinte al Curții Constituționale a României, \nDoamnelor și domnilor deputați și senatori, \nDoamnelor și domnilor miniștri, \nStimați  membri  ai  Comisiei  pentru  redactarea  proiectului \nConstituției României, \nStimați membri ai Corpului diplomatic, \n                                                                                             8                                                                                          \n     \nConstituția  e  cartea  de  vizită  a  unei  democrații.  Așa  cum \nfacem  o  ecografie  pentru  a  vedea  corpul  uman,  la  fel,  Legea \nfundamentală trebuie să fie expresia unei societăți. \nÎn  pofida  transformărilor  profunde  din  ultimii  32  de  ani, \nRomânia încă are o tradiție democratică fragilă. Mai avem mult de \nmuncă până să ajungem la practici democratice stabile și să ne găsim \nacea vocație democratică autentică, în sensul culturilor occidentale. \nDin  această  perspectivă,  efortul  făcut  acum  30  de  ani  de \npărinții fondatori ai Constituției din 1991 a fost imens. Textul noii \nConstituții trebuia să producă, în primul rând, o schimbare radicală de \nmentalitate la nivelul societății, prin despărțirea definitivă de trecutul \ncomunist. \nTextul lor trebuia să găsească soluțiile potrivite și echilibrate \npentru o societate care avea nevoie de un nou set de valori comune, \ndar în care să se regăsească și care să creeze solidaritate. \nAș dori ca astăzi, în mod special, să le mulțumesc celor care \nacum 30 de ani au pus umărul la reclădirea României pe baze noi, \nsănătoase și democratice. (Aplauze.) Câțiva dintre cei de atunci sunt \nastăzi alături de noi. Lor vreau să le transmitem atât recunoștința mea, \ncât și a colegilor mei din Parlament, pentru tot ce au făcut cu bună-\ncredință, competență și dragoste pentru România! \nDoamnelor și domnilor, \nAstăzi este un  moment aniversar. Dar e cel mai bun prilej \npentru a spune că avem nevoie de o Constituție care să reflecte un \nmodel de stat conform cu nevoile societății actuale. \n                                                                                             9                                                                                          \n     \nTrebuie să avem curajul să vorbim deschis despre necesitatea \nunei reforme constituționale, care să facă din Legea fundamentală un \ninstrument de modernizare a țării. \nTrebuie  să  vorbim  despre  acest  lucru,  fără  teamă  și  fără \ncomplexe. Toate sistemele democratice, cu excepția Statelor Unite, au \nfăcut-o  atunci  când  a  fost  nevoie.  Unele  state  au  apelat  chiar  la \nrevizuirea totală, așa cum a făcut Finlanda în anul 2000 sau Elveția în \nanul 1999. Altele, au apelat la o modificare parțială. Belgia chiar de 20 \nde ori în ultimii 20 de ani. \nEste adevărat, și în România s-a încercat de mai multe ori \nacest lucru. Cu excepția anului 2003, toate încercările de modificare a \nConstituției au eșuat. Acest lucru s-a întâmplat pentru că cei care le-au \ninițiat nu au înțeles că o revizuire a Constituției trebuie să satisfacă \nnevoile  cetățenilor,  și  nu  poftele  politicienilor,  fie  că  sunt \nparlamentari, premieri sau șefi de stat. \nReforma  constituțională  nu  mai  trebuie  să  fie  un  proiect \npersonal  al  politicienilor.  Această  dezbatere  trebuie  mutată  în \nsocietate, pentru că cetățenii trebuie să fie implicați efectiv în acest \nproces. Toate modificările trebuie înțelese și acceptate de români. \nDe aceea, consider absolut necesar un acord larg la nivelul \nîntregii clase politice, dar și la nivelul mediului academic, al corpului \nde  experți  și  al  societății  civile.  Contribuția  tuturor  este  esențială \npentru reușita unui demers atât de complex! \nStimați colegi, \n                                                                                             10                                                                                          \n     \nAu  trecut  18  ani  de  la  ultima  revizuire  a  Constituției \nRomâniei. În această perioadă am văzut cum Legea fundamentală a \nfost folosită fie ca bâtă, fie ca scut de către unii politicieni, în funcție \nde interesele politice de moment. \nDe  multe  ori,  diferiți  actori  politici  și-au  forțat  atribuțiile \nconstituționale. S-a ajuns în momente de criză politică, în care actuala \nConstituție nu a putut oferi soluții destul de clare pentru depășirea lor. \nDe  aceea,  trebuie  să  ne  punem  întrebarea:  cum  dorim  să \nreformăm Constituția? Care sunt acele direcții și principii care să aibă \nun caracter eficient în plan normativ? \nLa  nivel  general,  cred  că  Legea  fundamentală  trebuie  să \nîntărească instituțiile, astfel încât să avem un stat capabil să garanteze \ndrepturile  și  libertățile  cetățenilor.  Oamenii  trebuie  să  se  simtă \nprotejați cu adevărat de către stat. \nÎn al doilea rând, consider că un sistem de guvernare eficient \neste acela care generează un control reciproc între puterile statului și \nnu  permite  niciunui  actor  instituțional  să  concentreze  puterea  în \nmâinile sale. \nDin  păcate,  acest  principiu  fundamental  nu  și-a  găsit \nîntotdeauna și aplicarea în practică. În România, am asistat de multe \nori la un proces de personalizare a puterii. Cei care au ajuns să ocupe \ndiverse funcții în stat au modelat instituția, conform propriilor dorințe \nși interese. În final, această forțare a dus la o perturbare a echilibrului \nîntre puterile statului și la conflict. \n                                                                                             11                                                                                          \n     \nDin  această  perspectivă,  o  clarificare  a  atribuțiilor \npreședintelui  cred  că  se  impune.  Trebuie  să  ne  gândim  dacă  e \nmomentul să depășim angoasa dictaturii comuniste în ceea ce privește \nstatutul și rolul președintelui. \nAcum trei decenii a fost stabilit un sistem echilibrat prin care \ncetățenii  să  își  aleagă  direct  președintele,  însă  puterile  sale  au  fost \nlimitate ca să nu devină un dictator. \nTrebuie  ca  cei  care  vor  lucra  la  reforma  Constituției  să  se \npronunțe dacă acest sistem, în care președintele este o struțo-cămilă, \nîntre un președinte francez, de exemplu, și un monarh spaniol, mai \npoate funcționa în România. \nRolul președintelui a fost gândit ca un producător de consens. \nDin păcate, a sfârșit de multe ori în a fi un producător de tensiune în \nsocietate.  Nu  de  puține  ori  am  văzut  cum  președintele  și-a  depășit \nrolul  de  mediator  și  a  intervenit  brutal  peste  celelalte  puteri \nconstituționale. \nDe altfel, relațiile dintre președinte și premier au balansat în \nultimii 30 de ani între conflict și obediență. Am văzut că atunci când \nmajoritatea parlamentară a fost favorabilă președintelui, acesta a ajuns \nșeful  de  facto  al  Guvernului.  Premierul  a  devenit  o  marionetă.  În \ncealaltă extremă, a coabitării, președintele a fost mai degrabă izolat de \ncătre prim-ministru, care a preluat toată puterea executivă. Aceasta nu \neste normalitatea! \nApoi, în plan parlamentar, mi-aș dori, de exemplu, să existe \nun  anumit  interes  pentru  reglementarea  moțiunii  constructive  de \n                                                                                             12                                                                                          \n     \ncenzură,  pe  model  german.  În  România,  partidele  politice  au \ntransformat  moțiunile  de  cenzură  într-un  instrument  de  imagine  și \nprilej de atacuri politice la adresa adversarilor. \nDe aceea, eu cred că moțiunea de cenzură trebuie să fie clară \nși nu numai pentru retragerea încrederii, ci și pentru acordarea ei unei \nalte persoane, care să-și asume de la bun început acest rol. \nDemiterea  premierului  trebuie  să  conducă  automat  la \ndesemnarea unui alt prim-ministru. Nu am fi stat acum două luni fără \nGuvern, dacă am fi avut acest instrument în Constituție. \nÎn plan guvernamental, cred că viitoarea Constituție trebuie \nsă găsească mecanisme mult mai clare de limitare a practicii excesive \na ordonanțelor de urgență. Parlamentul nu este o anexă a Guvernului \nRomâniei, ci un partener instituțional. S-a folosit prea mult pretextul \nurgenței,  astfel  încât  practica  ordonanțelor  a  devenit  o  modalitate \ncurentă de legiferare. Lucrurile nu mai pot continua așa! \nÎn general, este nevoie de o clarificare a atribuțiilor fiecărei \nputeri  în  parte.  Și  sunt  convins  că  experții  vor  găsi  cele  mai  bune \nsoluții  astfel  încât  să  nu  devenim  victimele  unui  experiment \nconstituțional! \nDoamnelor și domnilor, \nTrebuie să ne gândim serios dacă ne aflăm în acel „moment \nconstituțional”.  Am  ratat  acest  moment  după  integrarea  în  Uniunea \nEuropeană și în NATO. Am ratat în 2011, am ratat și în 2013, când \nam avut o largă majoritate parlamentară. \n                                                                                             13                                                                                          \n     \nNu avem scuze dacă vom rata din nou! După 30 de ani, nu \nmai putem să punem doar niște proptele. Ele nu rezolvă nimic! Nu \naduc dezvoltare, continuitate și stabilitate! \nSocietatea  așteaptă  o  Constituție  modernă,  care  să  reflecte \nrealitatea,  dar  care  să  conducă  la  dezvoltare  și  să  ofere  soluții \ninovative la provocările viitorului. \nTrebuie să facem o reformă constituțională serioasă. Și avem \nnevoie de fiecare român pentru a reuși acest lucru!  \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule președinte. \nInvit acum la tribună pe Excelența Sa, domnul Nicolae-Ionel \nCiucă, prim-ministrul României. \nDomnul Nicolae-Ionel Ciucă (prim-ministrul României): \nDomnule președinte al Senatului, \nDomnule președinte al Camerei Deputaților, \nStimate domnule președinte al Curții Constituționale, \nDomnule președinte Constantinescu, \nStimate doamne și stimați domni parlamentari, \nStimați colegi miniștri,  \nDoamnelor și domnilor ambasadori,  \nBună ziua! \nSunt deosebit de onorat să particip astăzi la această ședință \nsolemnă,  prin  care  marcăm  30  de  ani  de  la  adoptarea  Constituției \n                                                                                             14                                                                                          \n     \nRomâniei,  act  juridic  și  politic  fundamental  al  statului,  garant  al \nlibertăților democratice ale cetățeanului. \nLa  referendumul  național  desfășurat  pe  8  decembrie  1991, \nromânii s-au pronunțat pentru democrație, libertate și stat de drept, \npentru o societate în care demnitatea omului, drepturile și libertățile \ncetățenilor, dreptatea și pluralismul politic, supremația legii și statul \nde drept să fie valori supreme, garantate de stat. \nPrima  și  singura  Constituție  adoptată  după  căderea \ncomunismului,  actuala  Constituție  a  României,  reprezintă  piatra  de \ntemelie a societății noastre democratice, fiind inspirată și legitimată de \nidealurile Revoluției din Decembrie 1989, de sacrificiul și jertfa celor \ncare  și-au  pierdut  viața  sau  au  fost  răniți  în  acele  zile.  Această \nConstituție  este  cea  de-a  doua  cea  mai  longevivă  Constituție  a \nRomâniei, după cea din 1866. \nAcum,  la  trei  decenii  de  la  adoptare  și  după  revizuirea \nnecesară aderării la Uniunea Europeană, în anul 2003, consider că este \nnecesară în continuare reformarea statului și a administrației publice \npentru  a  pune  în  centrul  preocupărilor  cetățeanul,  pentru  a  crește \neficiența  și  calitatea  serviciilor  publice  oferite  contribuabililor  și \npentru a crește responsabilitatea deținătorilor funcțiilor publice. \nPandemia COVID-19 a arătat încă o dată cât de importantă \neste asigurarea echilibrului dintre libertățile democratice și dreptul la \nviață, pe care statul trebuie să-l asigure tuturor, inclusiv prin servicii \nmedicale de care toți cetățenii români trebuie să beneficieze în mod \negal. Starea de alertă este, alături de limitările legale și legitime ale \n                                                                                             15                                                                                          \n     \nlibertăților cetățenilor pe o perioadă restrânsă, la fel de importantă ca \nși  nevoia  de  prezervare  a  drepturilor  și  libertăților  care  dau  esența \nstatului  democratic.  Nevoia  acestui  echilibru  este  evidentă,  astăzi, \ncând traversăm o perioadă de criză sanitară în care sunt necesare unele \nreglementări pentru combaterea COVID-19. Trebuie să traversăm cu \nbine,  împreună,  această  perioadă  și  voi  lua  toate  măsurile  necesare \npentru  a  trece  țara  prin  această  criză,  cu  sprijinul  experților  și  al \npersonalului de specialitate, al instituțiilor statului, în colaborare cu \npartenerii europeni și internaționali, dar mai ales cu sprijinul tuturor \ncetățenilor României. \nExcelențele Voastre, \nDistinși invitați, \nAșa  cum  am  subliniat  de  la  această  tribună  și  cu  prilejul \nacordării votului de învestitură, în centrul preocupărilor Guvernului se \naflă cetățeanul  român și binele comun. Alături de toți  miniștrii din \nacest Guvern ne angajăm să facem tot ce depinde de noi pentru ca \nsituația  economică,  socială  și  sanitară  a  românilor  să  se \nîmbunătățească. \nOamenii au așteptări legitime de la noi: să cultivăm respectul \nfață  de  lege,  să  apărăm  adevărul,  dreptatea,  unitatea  socială  și \nsolidaritatea. Lucrăm pentru cetățeni, luând la timp, cu bună-credință \nși  nepărtinitor,  decizii  care  să  ducă  la  o  viață  în  siguranță,  la \ndezvoltare, la respectarea demnității fiecăruia și la o viață mai bună. \nObiectivul nostru este ca prin măsurile pe care le vom implementa să \nasigurăm dezvoltarea și prosperitatea țării noastre. \n                                                                                             16                                                                                          \n     \nValorile și libertățile constituționale există în fiecare dintre \nnoi, ne unesc, ne fac mai puternici ca națiune, iar idealurile comune \nreprezintă liantul între cetățeni și instituțiile statului. \nDe aceea, vă cer sprijinul, atât dumneavoastră, dar și tuturor \ncetățenilor,  pentru  a  construi  o  țară  mai  puternică  și  prosperă, \naducându-i  pe  oameni  împreună  în  jurul  unui  obiectiv  comun: \ndezvoltarea și bunăstarea României și a românilor. \nÎn calitate de cetățean român și de prim-ministru al României, \nvoi  milita  întotdeauna  pentru  respectarea  literei  și  spiritului \nConstituției și pentru domnia legii. \nVă mulțumesc. (Aplauze.) \n                                                                                             17                                                                                          \n     \nDomnul Florin-Vasile Cîțu: \nMulțumim, domnule prim-ministru. \nInvit  la  tribună  pe  Excelența  Sa,  domnul  Valer  Dorneanu, \npreședintele Curții Constituționale. \nDomnule președinte! \nDomnul  Valer  Dorneanu  (președintele  Curții \nConstituționale): \nStimate domnule președinte al Senatului Florin Cîțu,  \nStimate  domnule  președinte  al  Adunării  Naționale,  al \nCamerei  Deputaților  -  zicem  Adunare  Națională,  pentru  că  așa  îi \nspunea pe vremuri, \nDistinse domnule prim-ministru Nicolae Ciucă, \nLa mulți ani și pentru ziua dumneavoastră de astăzi! \nDistinși miniștri,  \nDomnule președinte Emil Constantinescu, \nStimați parlamentari, \nDați-mi voie să mă răsfăț și să vă spun dragi colegi, \nÎnaltpreasfinția Voastră, \nOnorată asistență, \nMulțumesc  în  primul  rând  Parlamentului  pentru  onoranta \ninvitație  de  a  mă  adresa,  în  calitate  de  președinte  al  Curții \nConstituționale,  acestei  distinse  adunări  care  cinstește  Constituția \nRomâniei. \nÎn calitate de garant al supremației Constituției, pentru noi, \nCurtea Constituțională, este o mare onoare acest lucru și în această \n                                                                                             18                                                                                          \n     \ncalitate îmi permit să vă amintesc faptul că actul fundamental al țării \neste o adevărată Biblie și nu întâmplător fiecare dintre noi începem \nactivitatea depunând jurământul de credință cu mâna pe Constituția \nRomâniei și pe Biblie.  \nSărbătorim, astăzi, 30 de ani de la „momentul zero”, de la \nborna de stat a democrației românești, 30 de ani de la debutul unei \nperioade istorice pentru neamul românesc, unei epoci dorită a fi de \nlibertate și speranță, de încredere și entuziasm, care să succeadă anilor \nlungi,  apăsători  și  tenebroși  ai  comunismului,  30  de  ani  de  la \nadoptarea Constituției României.  \nLa acest moment aniversar, să ne amintim faptul că nu a fost \ndeloc  ușor  să  se  elaboreze  o  nouă  Lege  fundamentală,  care  să \nreușească mai întâi de toate să smulgă societatea din automatismele \ncomportamentale  și  atitudinile  formate,  fără  voia  sa,  sub  povara \nvremurilor,  pe  parcursul  jumătății  de  secol  petrecute  în  regimul \ncomunist, mai apoi să imprime un suflu nou, democratic, în acord cu \nspiritul  european,  care  să  rezoneze  cu  aspirațiile  și  idealurile \nRevoluției din Decembrie 1989 și să ofere, în același timp, mecanisme \njuridice concrete și eficiente, care să răspundă așteptărilor poporului. \nAdunarea  Constituantă,  instituită  în  acest  scop,  a  avut  la \ndispoziție pentru acest copleșitor demers creator un termen de 18 luni \nde la înființare. Lucrările Adunării Constituante s-au desfășurat astfel \nîncât  să  asigure  Adunării  Constituante  timpul  necesar  pentru  o \nelaborare ca atare. \n                                                                                             19                                                                                          \n     \nS-au conceput două lecturi, în acest scop, prima lectură având \nca  obiect  inițierea  membrilor  Adunării  Constituante  cu  modul  de \nredactare a unei constituții, precum și informarea acestora cu privire la \nconținutul constituțiilor din statele democratice. \nProcesul  de  elaborare  a  Constituției  a  beneficiat  de  o \nsubstanțială  asistență  internațională,  fiind  valorificată  experiența \nstatelor cu tradiție democratică. \nComisia  a  avut  întâlniri  inclusiv  cu  reprezentanți  ai  unor \nautorități  internaționale,  mai  ales  organisme  ale  ONU  și  ale \nConsiliului Europei, iar lucrările comisiei au fost analizate în cadrul \nComisiei de la Veneția. Un rol important l-au avut avizele comunicate \nde  diferite  organizații,  precum  Comitetul  Helsinki  pentru  drepturile \nomului,  dar  și  discuțiile  purtate  cu  diferiți  specialiști  în  drept \nconstituțional din numeroase țări, și chiar participarea nemijlocită a \nunor  specialiști  francezi,  în  frunte  cu  reputatul  profesor  Robert \nBadinter; la dezbaterile acestea care au însoțit elaborarea Constituției \ns-au valorificat și tradițiile constituționalismului românesc, preluat din \nprincipiile revoluției franceze. \nPrecizez aceste detalii pentru a evidenția dorința membrilor \nAdunării  Constituante  de  a  elabora  o  lege  fundamentală  a  statului \nromân  care  să  fie  în  concordanță  cu  standardele  internaționale  în \nmaterie  constituțională,  care  să  înglobeze  patrimoniul  democratic \neuropean  și  care  să  înalțe  viața  juridică,  politică  și  economică  a \nsocietății  românești  la  un  nivel  similar  celor  al  statelor  cu  sisteme \ndemocratice consolidate printr-o îndelungată tradiție. Să apreciem și \n                                                                                             20                                                                                          \n     \nsă respectăm acest efort uriaș, realizat cu toată convingerea și cu bună-\ncredință! \nDesigur  că,  fiind  o  creație  umană,  Constituția  noastră  nu \nputea  fi  perfectă,  ireproșabilă,  dar  conținutul  ei  reușește  să  ofere \nsuficiente repere pentru construirea pe baza sa a unui sistem care să \npermită  buna  funcționare  a  instituțiilor  publice  și  a  vieții  politice, \neconomice, în ansamblul său. În timp, pe măsura evoluției sociale, a \ndezvoltării complexului de relații interumane și interinstituționale, a \nremodelării peisajului socio-politic, unele aspecte nu au mai corespuns \nnoilor realități, diferite de cele avute în vedere în puterea constituantă \noriginală.  Tocmai  pentru  acest  motiv,  a  fost  înscrisă  în  Constituție \nposibilitatea revizuirii sale, iar anul 2003 a fost momentul în care s-a \nrealizat  o  astfel  de  primenire  a  legii  noastre  supreme,  corijându-se \nimperfecțiunile, adaptându-i-se prevederile la schimbările survenite și \nîmbunătățindu-i-se soluțiile propuse inițial. \nDe asemenea, revizuirea din 2003 a avut un scop mai mult \ndecât atât, reconfigurându-se cadrul constituțional național, astfel încât \nsă permită aderarea României la Organizația Atlanticului de Nord și \nintegrarea în Uniunea Europeană. \nAșadar, deși este Legea fundamentală a statului, Constituția \nnu  putea  rămâne  încremenită  în  timp,  ci  poate  fi  modificată  atunci \ncând această necesitate apare ca stringentă. Dar revizuirea Constituției \ntrebuie făcută cu responsabilitate, cu înțelepciune, cu simțul datoriei \nfață de popor, cu intenția sinceră de a aduce un beneficiu acestuia, și \nnu dintr-o dorință, chiar inspirată, unilaterală. Din păcate, însă, ideea \n                                                                                             21                                                                                          \n     \nrevizuirii  Constituției  a  fost  utilizată  nu  de  puține  ori  ca  miză \nelectorală, lipsită de o serioasă acoperire sub aspectul motivației și al \njustificării  raționale,  fiind  transformată  într-un  instrument  de \nmanipulare  în  vederea  obținerii  de  capital  electoral  din  promisiuni \nirealizabile. O astfel de atitudine distructivă nu face altceva decât să \nsemene  îndoială,  să  inducă  o  stare  de  incertitudine  cu  privire  la \nordinea  constituțională,  fragilizând  însăși  construcția  democratică  a \nstatului.  Din  fericire,  probabil  anticipând  asemenea  inițiative \noportuniste, legiuitorul constituant a instituit o procedură complexă de \nrevizuire, compusă dintr-o succesiune de etape și prevederi obligatorii, \nstabilind în final și limitele revizuirii, care fac obiectul așa-zisei părți \nrigide a Constituției. \nAr trebui ca în lupta politică să se renunțe la ideea de a se da \ntot  timpul  vina  pe  pretinsele  imperfecțiuni  ale  Constituției  pentru \nnerealizările, pentru insuccesele clasei politice. Mecanismul statal va \nputea funcționa perfect în baza actualei reglementări constituționale \ndacă prevederile Legii fundamentale vor fi respectate atât în litera, cât \nși  în  spiritul  lor.  Domnia  legii,  care  este  o  exigență  esențială  a \nprincipiului statului de drept, ar trebui să fie un adevărat far călăuzitor \npentru toți participanții la viața publică. Nu puțini sunt cei care invocă \nacest concept al statului de drept, dar uită care este semnificația sa, \nuită că acesta implică subordonarea statului în toate componentele sale \nfață de drept și în primul rând față de Constituție și că are ca scop \ntocmai  ponderarea  eventualelor  tendințe  abuzive  discreționare  ale \nstructurilor  etatice.  Or,  se  știe  că  puterea  exemplului  este  o  armă \n                                                                                             22                                                                                          \n     \nredutabilă. Cum putem pretinde cetățenilor să respecte și să cinstească \nLegea fundamentală a țării dacă unii dintre cei care dețin și exercită \nputerea politică în numele lor o pun la îndoială sau o bagatelizează? \nCum putem aștepta din partea poporului să fie mândru de Constituția \nsa, când unii dintre reprezentanții acestuia o contestă? \nÎn  calitate  de  garant  al  supremației  Constituției,  Curtea \nConstituțională vă invită să prețuim împreună importanța cărții noastre \nfundamentale,  să-i  recunoaștem  obligativitatea  și  să  o  respectăm  în \nlitera și spiritul ei. \nLa mulți ani Constituției României! \nȘi v-aș ruga să-mi permiteți o scurtă informare.  \nÎn foaierul din fața sălii de ședințe sunt mai multe panouri \norganizate cu sprijinul generos al Arhivelor Naționale, al Monitorului \nOficial și al AGERPRES-ului, care redau constituțiile în original, cu \nsemnăturile respective, Constituția din 1866, invocată și aici ca model, \nConstituția din 1923 și Constituția din 1991. \nVă mulțumesc foarte mult pentru atenție. (Aplauze.) \nDomnul Florin-Vasile Cîțu: \nMulțumim, domnule președinte. \nDoamnelor și domnilor senatori și deputați, \nPotrivit celor convenite, în această ședință solemnă vor avea \nintervenții reprezentanți ai grupurilor parlamentare reunite, în limita a \n7 minute pentru fiecare grup parlamentar, iar deputaților și senatorilor \nneafiliați  li  se  alocă  3  minute,  cu  o  singură  intervenție,  printr-un \nreprezentant comun. \n                                                                                             23                                                                                          \n     \nAvem lista. Doar Grupul parlamentar AUR nu a ... \nDomnul George-Nicolae Simion (din sală): \nStați că vă dau acum! \nDomnul Florin-Vasile Cîțu: \nVă rog! \nDin partea Grupurilor parlamentare ale PSD, domnul senator \nRobert Cazanciuc. \nDomnul Robert-Marius Cazanciuc: \nDomnule președinte al Senatului, \nDomnule președinte al Camerei Deputaților,  \nDomnule prim-ministru, \nStimați membri ai Guvernului, \nDoamnă ministru, \nDomnule președinte Emil Constantinescu,  \nDomnule președinte Dorneanu, \nÎnaltpreasfinția Voastră, \nDragi colegi, \nÎn misiunea noastră, ca membri ai Parlamentului, de a face \ncunoscută legea, facem deseori referire la litera și spiritul ei. \nDacă  vorbim  de  Legea  fundamentală,  avem  aici  spiritul \nConstituției,  care  s-a  transformat  într-o  esență  tare  -  Constituția \nRomâniei. \nAm  luat  de  la  bibliotecă  această  geneză  și  dați-mi  voie  să \ncitez câteva rânduri din această carte: „Emoția mea este firească în \n                                                                                             24                                                                                          \n     \nacest moment solemn, când pentru a treia oară, în decurs de 150 de \nani, România are prilejul ca, prin reprezentanții săi aleși, să dezbată și \nsă voteze o constituție adevărată”. \nAstăzi, la 30 de ani de la acest discurs, rostit de Dan Amedeo \nLăzărescu în 1991, avem aceleași preocupări de a cârmui țara spre un \nviitor european, numai că de această dată viitorul european este legat \nși  de  utilizarea  adecvată  a  uriașelor  resurse  puse  la  dispoziția  țării \nnoastre pentru a reduce decalajele față de alte state europene care timp \nde 50 de ani au avut un destin mai bun decât am avut noi la frontiera \nEuropei. \nSpunea, la vremea respectivă, profesorul Iorgovan, că speră \nca această Constituție să aibă rolul unui adevărat pact social. \nDincolo  de  reașezarea  statului  român  pe  principii  real \ndemocratice, Constituția din 1991, pe care o sărbătorim astăzi, a fost și \nun rezultat al transpunerii în lege a entuziasmului celor care își doreau \nlibertatea, despre  care auziseră de la părinți, bunici sau din filmele \namericane, dar și a entuziasmului celor care plătiseră cu ani grei de \ntemniță comunistă pentru vina de a lupta pentru libertate.  \nAstăzi, noi, parlamentarii, avem o dublă datorie față de acești \noameni și față de urmașii noștri. Avem datoria de a înțelege dacă în \ncei 30 de ani care au trecut de la adoptarea Constituției aceasta a reușit \nsă  se  facă  cunoscută  și  înțeleasă  de  poporul  ei,  dacă  spiritul  Legii \nfundamentale a fost deslușit de cei chemați să o aplice și să o apere. \nLa  începutul  anilor  '90,  Constituția  a  fost  percepută  mai \ndegrabă ca un reper academic, departe de viața obișnuită. \n                                                                                             25                                                                                          \n     \nO cercetare sociologică realizată recent ne-a arătat că pentru \nromâni Constituția reprezintă astăzi nu doar un set de principii, ci un \ntext viu, aflat în vârful ierarhiei legilor, care poate influența în mod \ndirect viața fiecăruia dintre noi. \n63% dintre români consideră că o modificare a Constituției \nle-ar face o viață mai bună. \nNe-am întrebat la începutul anului dacă ar fi o idee bună ca \nstatul  să  distribuie  fiecărui  cetățean  câte  o  Constituție.  90%  dintre \nromâni au spus că da, ar fi o idee foarte bună. Românii vor să aibă un \nreper, vor să știe că pot apela la cineva fundamental atunci când ceva \nnu merge bine. \nGardianul  Constituției  este,  de  29  de  ani,  Curtea \nConstituțională, care prin 22.000 de decizii pronunțate până în prezent \nne-a arătat cum trebuie interpretate textele Constituției, dar și limitele \nunora dintre ele, care au rămas tributare contextului social economic \nîn care au fost adoptate. \nGardian al Constituției sau făuritor de legi? \nSunt  convins  că  membrii  Curții  Constituționale  își  pun \naceastă întrebare la fiecare decizie  pe care o pronunță, iar numărul \nmare al acestora arată, de asemenea, nevoia cetățeanului de a respecta \nConstituția,  de  către  fiecare  dintre  noi,  dar  și  de  către  instituțiile \nstatului. \nTitulatura  marginală  a  primului  articol  din  Constituție  este \n„Statul român”. Poate era mai potrivit dacă primul articol se numea \npur și simplu România, pentru a arăta preeminența poporului român. \n                                                                                             26                                                                                          \n     \nLegea  fundamentală  trebuie  să  aibă  în  centrul  ei  omul,  cu \ndrepturile și libertățile lui fundamentale, cu un stat capabil în mod real \nsă  asigure  protejarea  lor,  printr-o  arhitectură  constituțională  care  să \nstatueze principiul supremației și respectării Constituției și a legilor, \nprecum și cooperarea loială dintre puteri, toate acestea în beneficiul \ncetățeanului. \nDacă această constituție îndeplinește astăzi acest rost vă invit \nsă reflectăm și să lucrăm împreună. \nPentru  un  dialog  eficient  despre  Constituție  și  pentru  a \ncunoaște modele ce pot contribui la conturarea propriilor convingeri \naveți la dispoziție o carte în format electronic. \nÎn 2015, cu ajutorul a patru profesori universitari, am tradus \nîn  limba  română  toate  constituțiile  Uniunii  Europene.  O  să  primiți \nfiecare dintre dumneavoastră, printr-un mesaj, din partea liderilor de \ngrup, această carte în format electronic. \nDupă 30 de ani îi evocăm astăzi aici pe membrii Adunării \nConstituante care ne-au lăsat moștenire o constituție care a reașezat \nțara după comunism. \nCare va fi moștenirea noastră, a celor de aici? Ce vom lăsa \nnoi?  O  împărțire  a  românilor  în  mai  multe  categorii:  bugetari  și \ncorporatiști, locuitori în țară sau în diaspora, pro sau contra Uniunii \nEuropene, pro sau contra justiției. \nDupă  câteva  luni  de  dezbateri  în  cadrul  Partidului  Social \nDemocrat ne-am pus întrebarea dacă această Constituție poate fi un \nliant al națiunii. \n                                                                                             27                                                                                          \n     \nPentru  a  căuta  răspuns  la  această  întrebare,  Asociația  „Pro \nDemocrația”  și  Institutul  Social-Democrat  „Ovidiu  Șincai”  au \norganizat  pe  1  iulie  o  dezbatere  consacrată  analizei  de  ansamblu  a \nevoluției societății românești guvernată de actuala Constituție. \nAți  primit  fiecare  dintre  dumneavoastră  această  carte.  Cei \ncare n-ați primit-o încă, o veți primi cu siguranță. Este un volum care \nreunește lucrările a 12 profesori universitari și 2 membri ai Adunării \nConstituante.  Au  fost  invitați  să-și  exprime  opiniile  cu  privire  la  o \nConstituție a viitorului și asupra măsurii în care Legea fundamentală \npoate fi îmbunătățită, astfel încât să răspundă marilor provocări ale \nRomâniei de astăzi, obiectivelor comune europene și ale omenirii, în \ngeneral.  \nVorbind de viața acestei Constituții și de obiectivele comune \neuropene,  fostul  ministru  al  integrării,  profesorul  Vasile  Pușcaș, \nspunea că revizuirea din 2003 a tratat aderarea la Uniunea Europeană \nca  un  simplu  act  de  politică  externă,  și  nu  ca  un  proces  intern  de \ntransformare a statului și a societății. \nRevizuirea din 2003 a reprezentat actul juridic care a făcut \nposibilă aderarea la Uniunea Europeană și NATO. \nÎncercările de revizuire din 2011-2013 au fost arme în bătălia \npolitică internă, din păcate, dar, în același timp, au arătat nevoia de \nclarificare a unor  texte scrise poate cu prea  mult entuziasm în anii \n1990-1991 și nevoia de a consfinți statutul nostru real de membri ai \nUniunii Europene și ai NATO. \n                                                                                             28                                                                                          \n     \nModificările actualei Constituții ar putea fi abordate din cel \npuțin trei perspective, dacă doriți. Aș spune una tehnică – și vă dau un \nexemplu – art. 29 vorbește de telegrame. Am întrebat Poșta Română \ncând a fost trimisă ultima telegramă. Acum mai bine de 10 ani. \nDomnul Florin-Vasile Cîțu: \nDomnule senator, vă rog să încercați să finalizați! \nDomnul Robert-Marius Cazanciuc: \nImediat, domnule președinte! E un moment solemn. \nDe  opțiune  politică,  regionalizarea  și  formarea  Guvernului. \nPoate președintele să încredințeze formarea Guvernului partidului care \na  câștigat  alegerile?  Și  inovativă.  Reglementarea  constituțională  a \nrolului opoziției parlamentare, protejarea drepturilor fundamentale în \nfața  provocărilor  generate  de  evoluția  inteligenței  artificiale  sau \nprotejarea  statului  în  fața  regimurilor  comerciale  și  economice \ntransfrontaliere. \nCred că astăzi, în Parlament, avem obligația față de poporul \nnostru să lansăm dezbateri publice față de principalele teme ale vieții \nsociale,  economice  și  politice,  asupra  modului  în  care  drepturile \nfundamentale  sunt  respectate  în  mod  real,  asupra  modului  în  care \nputerile statului au funcționat în slujba poporului și care în final să \nconducă,  de  ce  nu,  la  un  acord  politic  național  pentru  o  eventuală \nrevizuire a Constituției. Un asemenea proiect ar putea reprezenta un \nliant al națiunii care să contribuie la uniunea spirituală a poporului \nromân. \n                                                                                             29                                                                                          \n     \nVa fi posibil doar în măsura în care acest proces va fi unul \nautentic  și  oamenii  vor  vedea  că  este  unul  autentic,  nu  ca  un  alt \ninstrument într-o bătălie politică. \nDezbaterea  națională  în  jurul  temei  revizuirii  Constituției \npoate fi un instrument de atingere a obiectivului de refacere a legăturii \nțării cu fiecare român. \nAstăzi suntem datori să le lăsăm celor care vin după noi o \nRomânie în bună stare. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule senator. \nDin partea Grupurilor parlamentare ale PNL....  \n(Domnul  senator  Robert-Marius  Cazanciuc  revine  la \ntribună.) \nMai aveți? \nDomnul Robert-Marius Cazanciuc: \nAți primit, de asemenea, stimați colegi, o coliță nouă, timbre \nrealizate în 2019 de către Romfilatelia, în care pentru prima dată pe \ntimbre  au  fost  puse  drepturile  fundamentale.  Sunt  nouă  drepturi \nfundamentale, tipărite în milioane de exemplare, care au încercat să \nfacă cunoscută românilor Legea fundamentală. \nMulțumesc. (Aplauze.) \nDomnul Florin-Vasile Cîțu: \nMulțumim, domnule senator. \n                                                                                             30                                                                                          \n     \nO inițiativă foarte bună. \nDin partea Grupurilor parlamentare ale PNL, doamna senator \nLaura-Iuliana Scântei. \nDoamna Laura-Iuliana Scântei: \nVă mulțumesc, domnule președinte. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule președinte Emil Constantinescu, \nÎnaltpreasfinția Voastră, \nDomnule președinte al Curții Constituționale, \nDistinși membri ai Corpului diplomatic, \nDragi invitați, \nDoamnelor și domnilor senatori și deputați, \nSărbătorim într-adevăr 30 de ani de la intrarea în vigoare a \nConstituției din 1991. \nTimp  de  30  de  ani,  Constituția  a  garantat  stabilitatea \nregimului  politic,  a  oferit  termenul  de  referință  pentru  drepturile  și \nlibertățile fundamentale ale cetățenilor și a fost temelia pe care s-au \nconstruit instituțiile vitale ale statului. \nTotuși trebuie să fim sinceri, 30 de ani nu înseamnă mulți ani \nconstituționali.  Prin  comparație,  Constituția  de  la  1866  a  fost  în \nvigoare vreme de 57 de ani. Avem deci o Constituție tânără și, pe cale \nde consecință, o democrație la fel de tânără. \nDeși e tânără, Constituția prevede un obiectiv de țară istoric, \n                                                                                             31                                                                                          \n     \nîmpărtășit în egală  măsură de toate forțele politice responsabile, de \nautoritățile statului și de majoritatea românilor, și anume, România - \nstat democratic. Acel stat cu o democrație consolidată, axată pe cele 3 \nmari valori fondatoare ale liberalismului politic, și anume: protejarea \nvieții, promovarea libertății și garantarea proprietății. Adică un stat de \ndrept, un stat de tip occidental, care își respectă îndatoririle rezultate \ndin  angajamentele  internaționale,  inclusiv  cele  care  decurg  din \ncalitatea de stat membru UE și NATO. \nDoamnelor și domnilor, \nAți auzit și până acum, de la antevorbitorii mei, veți auzi în \ncontinuare, azi, la ceas aniversar, multe cuvinte frumoase, dar și critici \nla adresa Constituției în vigoare. Toate oferă răspunsuri cu privire la \nîntrebarea: Ce reprezintă Constituția României, după 30 de ani, pentru \ncetățeni,  pentru  politicieni  și  pentru  țară?  Că  înglobează  cele  mai \nînalte valori și idealuri ale unei societăți democratice, că este o pavăză \npentru  asigurarea  statului  de  drept  și  a  independenței  justiției,  o \ngaranție că nicio autoritate nu va abuza de puterea sa și va acționa în \nlimitele constituționale, că, într-adevăr, cuprinde catalogul de drepturi \nși libertăți fundamentale și că e un scut împotriva abuzului de putere al \nautorităților statului împotriva cetățenilor. \nÎn ce mă privește, am dorit astăzi să vă spun despre ce nu este \no Constituție. \nÎn primul rând, o Constituție nu este doar un document politic \nsau doar o lege care se poate modifica oricum și oricând, după bunul \nplac al unei majorități politice sau al unui partid care, de exemplu, s-ar \n                                                                                             32                                                                                          \n     \nteme că nu ar da nici după 20 de ani, în anul 2024, un candidat ales la \nfuncția de președinte al României. \nÎn  al  doilea  rând,  o  Constituție  nu  reprezintă  nimic  fără \nconstituționalism. Legea fundamentală a unui stat capătă valoare dacă \neste respectată în timp și dacă, prin respectarea continuă, la nivelul \nsocietății  se  creează  un  sentiment  puternic  de  apartenență  la \nConstituție și la valorile sale. \nÎn al treilea rând, o Constituție nu este în realitate opera unei \nmajorități  politice  conjuncturale,  deși  unii  așa  cred.  O  Constituție \ndurabilă este rezultatul unui autentic moment constituțional. Un astfel \nde moment constituțional a fost în anii 1990, 1991, atunci când s-a \nrealizat  trecerea  de  la  vechiul  regim  politic  totalitar  la  noul  regim \npolitic democratic. Constituția României a eliminat atunci posibilitatea \nconcentrării  puterii  în  mâinile  unei  persoane,  ale  unui  grup  de \npersoane  sau  ale  unei  instituții  și  așa  sperăm  să  rămână  pentru \ntotdeauna. \nMai târziu, în 2003, la momentul revizuirii, s-a avut în vedere \nnevoia fundamentală a României de a adera la structurile euroatlantice \nși de a se defini un destin european pentru societatea românească. \nFără  îndoială,  doamnelor  și  domnilor,  Constituția  nu  este \nperfectă,  iar  numeroasele  decizii  ale  Curții  Constituționale  i-au \nevidențiat vreme de 30 de ani și limitele și lipsurile. Cu toate acestea, \nmomentele  constituționale  autentice  pentru  revizuirea  Legii \nfundamentale trebuie să fie rezultatul unei nevoi sociale reale și să \nexprime  o  viziune  asupra  arhitecturii  statului,  construită  în  timp  și \n                                                                                             33                                                                                          \n     \nîmpărtășită de majoritatea cetățenilor. \nÎnchei spunându-vă că Partidul Național Liberal nu se teme \nde o revizuire a Constituției. PNL reafirmă angajamentul politic de a \ncontinua  construcția  statală  asumată  încă  de  la  înființarea  sa,  dar \natunci când va revizui Constituția nu va renunța la viziunea sa liberală \nasupra statului și asupra economiei. Liberalismul constituțional va fi \npromovat în continuare ca principiu de modernizare a statului român \nîn  era  digitalizării,  pentru  a  oferi  cetățenilor  cu  adevărat  un  stat \nfuncțional, bazat pe o economie liberă, pe domnia legii și pe respectul \ndrepturilor fundamentale. \nAșadar,  azi,  la  ceas  aniversar,  urăm  Constituției  noastre \nlongevitate  și  respect  din  partea  tuturor  –  cetățeni  și  întreaga  clasă \npolitică! \nVă mulțumesc. (Aplauze.) \nDomnul Florin-Vasile Cîțu: \nMulțumesc, doamnă senator. \nDin partea Grupurilor parlamentare ale USR, domnul senator \nRadu-Mihai Mihail. \nDomnul Radu-Mihai Mihail: \nMulțumesc, domnule președinte. \nDoamnelor și domnilor, \nSuntem  un  stat  care  derapează  spre  eșec  și  Constituția  din \n1991  nu  este  străină  de  ceea  ce  se  întâmplă.  Constituția  României \nmoderne, libere și prospere ar fi trebuit să înceapă cu punctul 8 de la \n                                                                                             34                                                                                          \n     \nTimișoara. Cu despărțirea conștientă și asumată de trecutul totalitar și \nde aceia care i-au făcut posibilă existența timp de o jumătate de veac. \nConstituția de la 1991 a venit după „Duminica orbului” din \n1990  și  a  consfințit  restaurația  foștilor  comuniști  și  securiști  din \nRomânia.  A  fost  scrisă  după  chipul  și  asemănarea  destinatarului  și \nautorului  –  Ion  Iliescu,  zis  și  comunist  cu  față  umană,  și  Antonie \nIorgovan, zis și comunist cu studii juridice. \nConstituția României validată la referendumul din decembrie \n'91 a fost scrisă de un președinte al Asociației Studenților Comuniști \ndin  Universitatea  București,  pentru  președintele  Uniunii  Tineretului \nComunist. \nAcum  30  de  ani  eram  reporter  la  Radio  Delta  și  eram  pe \nstradă și îi întrebam pe oamenii care mergeau foarte mândri să voteze \nConstituția, dacă au citit textul și de ce îl votează? Și răspunsul era \ncam același de la toți: „Păi, ne-a spus Ion Iliescu că e de bine”. \nUSR a apărut pentru că românii s-au săturat să le spună un \ntătuc și gașca lui ce să facă. (Aplauze. Vociferări.) \nAcum  oamenii  sistemului  tot  vorbesc  despre  schimbarea \nConstituției, astfel încât președintele să nu mai fie ales de români, ci \nde ei. (Vociferări.) \nOamenii fără chip vor ca funcția de președinte al românilor să \npoată fi scoasă la mezat și tranzacționată între grupurile parlamentare, \nmonedă de schimb în trocurile politice, departe de ochii lumii și de \nochii cetățeanului. \nUSR  a  apărat,  apără  și  va  apăra  statul  de  drept  și  valorile \n                                                                                             35                                                                                          \n     \ndemocrației liberale de toate încercările de a pune instituțiile statului, \noricare  ar  fi  ele...  (Vociferări.)  ...la  dispoziția  infractorilor,  a \nevazioniștilor, a hoților din bugetul de stat și a combinatorilor politici \ncare îi cauționează. (Vociferări.) \nȘi închei cu o ultimă remarcă. Antonie Iorgovan, părintele \nConstituției din '91, a fost, ca tot românul imparțial, expert în cadrul \nComisiei juridice constituționale și pentru drepturile omului din cadrul \nCFSN  și  independent,  dar  afiliat,  în  legislatura  '90-'92,  la  Grupul \nparlamentar al PNL, pentru ca apoi să treacă la PSD, demonstrând \nastfel multilateralismul FSN-ismului, așa cum îl vedem și astăzi. \nNu-i așa că de acolo de sus, de unde se află, Caragiale râde cu \ngura până la urechi? (Vociferări. Aplauze.) \nDomnul Florin-Vasile Cîțu: \nMulțumesc, domnule senator. \nDin  partea  Grupurilor  parlamentare  AUR,  domnul  George \nSimion. \nDomnul George-Nicolae Simion: \nMulțumesc frumos. \nA fost un referendum pentru modificarea Constituției, să fie \nspecificat  faptul  că  în  România  căsătoria  este  între  un  bărbat  și  o \nfemeie. Sper că nu vreți să modificați Constituția în sensul în care să îl \nluați pe domnul Cîțu legal de soție, da? (Vociferări.) \nNoi nu suntem de acord cu faptul că trebuie să se producă o \nfederalizare  sau  o  regionalizare  sau  cum  dorește  unul  sau  altul  din \n                                                                                             36                                                                                          \n     \npartidele și organizațiile non-guvernamentale care sunt în Parlament \nastăzi. Nici pentru punerea în acord cu anumite prevederi europene. \nNoi  credem  că  a  noastră  Constituție  este  foarte  bună.  Și  unele \nîncercări de încălcare a Constituției, cum a fost înlăturarea Avocatului \nPoporului, neconstituțională, au fost stopate. \nȘi dacă tot ne-ați dat niște timbre aici, în care sunt prevăzute \narticolele  fundamentale,  vedeți  că  pierdem  o  generație,  pentru  că \ndreptul la învățătură este asigurat. Din păcate, nu a fost asigurat de \nstatul  român,  prin  hotărâri  de  Guvern  care  sunt  aduse  aici,  în \nParlament  și  noi  doar  trebuie  să  le  ascultăm,  nici  măcar  nu  putem \ninterveni asupra stării de alertă. \nÎncetați  să  călcați  în  picioare  drepturile  fundamentale  ale \nromânilor și începeți să respectați Constituția! \nNu prin ședințe solemne faceți asta, ci respectând Constituția \nși eliminând orice formă de obligativitate asupra românilor! \nConstituția este bună. Trebuie susținută și trebuie apărată de \nuzurpatori, atât de aici, de la București, cât și de la Bruxelles! \nVă mulțumesc. (Aplauze.) \nDomnul Florin-Vasile Cîțu: \nMulțumesc. \nDomnul Tanasă. \nDomnul Dan Tanasă: \nDa. \nÎnaltpreasfinția Voastră, \n                                                                                             37                                                                                          \n     \nDomnule președinte al Camerei Deputaților, \nOnorați membri ai Guvernului, \nDoamnelor și domnilor senatori și deputați, \nArt.  3  al  Constituției  României  vorbește  despre  teritoriul \nRomâniei, care este inalienabil. \nDin  păcate,  în  ultimii  30  de  ani,  atât  PSD,  cât  și  PNL  și \nUDMR au permis vânzarea pământului României către străini, la un \nnivel demențial. \nDin  păcate,  suntem  poate  unici  în  lume,  ne-am  înstrăinat \npământul și am vândut, ne-am trezit într-o situație în care am permis, \nculmea, încălcarea art. 3 al Constituției României. \nArt. 12 vorbește de simbolurile naționale ale României. \nArt. 13 vorbește de limba națională, de limba română. \nEu  am  câștigat  câteva  zeci  de  procese  în  instanțele  din \nRomânia, prin care am încercat să impun respectarea limbii oficiale de \nstat. Și, din păcate, atât PSD, cât și PNL, ați tolerat timp de 30 de ani \natitudinile absolut inacceptabile ale UDMR atunci când vine vorba de \nsimboluri naționale și de limba oficială de stat în România. \nAți permis... ați permis – că plecați, domnule Kelemen Hunor \n–  ați  permis,  domnilor,  ca  în  Transilvania,  practic,  în  multe  zone, \nlimba maghiară să devină, practic, de facto limbă oficială de stat. Și \npermiteți în continuare, dragi colegi de la PSD și de la PNL! \nLimba oficială de stat nu este negociabilă cu nimeni! Și nici \nsimbolurile naționale! Acestea le puteți spune colegilor de la UDMR. \nȘi închei. \n                                                                                             38                                                                                          \n     \nArt. 47 vorbește despre faptul că: „Statul este obligat să ia \nmăsuri de dezvoltare economică și de protecție socială, de natură să \nasigure cetățenilor un nivel de trai decent”. \nÎn ultimii 30 de ani, modul în care PSD și PNL au înțeles să \nfacă  politică  în  România  ne  situează  pe  ultimele  locuri  la  ceea  ce \nînseamnă nivel de trai. Ultimele locuri în Europa. \nȘi, mai mult decât atât, modul în care PSD și PNL au făcut \npolitică în ultimii 30 de ani a dus la situația absolut inacceptabilă în \ncare peste 3,5 milioane de români au fugit de aici, de pe acest pământ. \nI-ați fugărit voi. Și, din păcate, în ultimii 4 ani, nici USR nu s-a lăsat \nmai prejos. \nMulțumesc. (Aplauze.) \nDomnul Florin-Vasile Cîțu: \nMulțumim. \nDomnul deputat Ciubuc. \nDomnul Ciprian Ciubuc: \nDomnule președinte al Senatului, \nDomnule președinte al Camerei Deputaților, \nDomnule președinte Constantinescu, \nStimați colegi, \nStimați invitați, \nEu am să vorbesc scurt. \nȘi am să vorbesc de art. 16 - cetățenii români sunt egali în \nfața legii. \n                                                                                             39                                                                                          \n     \nStimați colegi, \nNu  suntem  astăzi  în  măsură  să  respectăm  art.  16.  De  ce? \nPentru  că  pe  baza  ordonanțelor  de  urgență  și  a  stării  de  alertă, \ndrepturile  românilor  nu  sunt  respectate.  Avem  6  articole  din \nConstituție – domnule președinte al Curții Constituționale, puteți să \nconfirmați sau infirmați – care sunt călcate în picioare pentru că avem \no stare de alertă neconstituțională și măsuri restrictive aberante. \nVin de la întâlnirea care a avut loc săptămâna trecută, de la \nDelegația Adunării Parlamentare a Francofoniei, unde – vreau să vă \nspun un lucru foarte important și vă rog să fiți atenți cu toții – am fost \nadunați mai mulți parlamentari din Parlamentul României, care facem \nparte din Delegație, inclusivi parlamentari din toate țările francofone, \nni s-au ținut lecții de modificare a Constituției, sub motiv de COVID \nși sub motiv de pandemie. Din Parlamentul belgian ni s-a transmis, \ntrebuie  să  modificăm  Constituția  după  modelul  Luxemburg,  să \nomogenizăm  Constituția.  Inclusiv  toate  țările  care  fac  parte  din \nUniunea Europeană. \nDe asemenea, ni s-a vorbit despre suspendarea Parlamentelor \nnaționale. (Vociferări.) \nNi s-a vorbit de suspendarea Parlamentelor naționale. \nMă  bucur  că  colegii  de  la...  antevorbitorii  mei  au  vorbit \ndespre modificarea Constituției. \nStimați colegi, \n Nu putem să modificăm Constituția, să o omogenizăm dacă \nnu ne întoarcem la popor. \n                                                                                             40                                                                                          \n     \nAm  susținut  și  în  Parlamentul  din  Albania,  la  Adunarea \nParlamentară a Francofoniei, susțin și de aici – cum vă veți uita în \nochii  copiilor  dumneavoastră  sau  în  ochii  românilor  dacă  vom \nmodifica Constituția și vom omogeniza Constituția după Constituția \ndin Luxemburg... (Vociferări.) ...sub motiv de COVID și sub motiv de \npandemie? \nAm  numărat,  de  19  ori  s-a  vorbit  de  cuvântul  „control”. \nControlul  pandemiei,  nemijlocit,  controlul  oamenilor.  Nu  putem \ncontrola  pandemia  dacă  nu  putem  controla  mișcarea  oamenilor  în \nEuropa și în statul național. \nOameni buni, \nStimați colegi, \nMă adresez și românilor și dumneavoastră. \nSă vă ferească Dumnezeu de o revoltă populară! \nCum  le-am  spus  și  francezilor  din  Parlamentul  din  Albania, \nromânii nu sunt ca francezii, să iasă o lună, două, trei, o lună, 10 luni la \nproteste. Românii au ieșit 9 zile și Ceaușescu a dispărut. \nNoi avem o istorie de comunism. Știm că aceste restricții care ni \nse  impun  în  Parlamentul  național  vin  doar  să  îngrădească  drepturi  și \nlibertăți și nu măsuri ca să controlăm pandemia! \nNu putem să suspendăm drepturile noastre fundamentale conform \nConstituției și să modificăm Constituția fără să ne întoarcem la popor! \nDe  aceea,  vă  rog  pe  toți  să  conștientizați  că  pentru  orice \nmodificare a Constituției trebuie să fie direct întrebat și poporul român, și \noamenii care ne-au ales. \nVă mulțumesc. \n                                                                                             41                                                                                          \n     \nȘi sunt încrezător că dumneavoastră veți reflecta la ce am vorbit \nastăzi aici. \nPuteți să-i întrebați și pe colegii dumneavoastră care au fost în \nParlamentul din Albania, să vă confirme acest lucru. \nMulțumesc. (Aplauze.) \nDomnul Florin-Vasile Cîțu: \nMulțumim. \nVă  garantăm  că  orice  modificare  se  va  face  doar  prin \nreferendum, deci mergem la popor. \nGrupul parlamentar al UDMR, domnul Csoma Botond. \nDomnul Csoma Botond: \nOnorați invitați, \nDoamnelor și domnilor deputați, \nRomânia  a avut o experiență totalitară cruntă sub regimul \ncomunist, mai ales în „Epoca de Aur”, sub Ceaușescu. Iar dacă luăm \nîn considerare acest lucru cred că adoptarea Constituției în anul 1991 a \nfost  un  pas  foarte  important  pe  drumul  făuririi  unei  societăți \ndemocratice, după decenii lungi de totalitarism. \nSigur, acea Constituție, Constituția de la 1991, a reflectat atât \nmomentul  politic,  cât  și  majoritatea  parlamentară  existentă  sau \nmajoritatea din Adunarea Constituantă, dar a reflectat și acea euforie, \npentru că oamenii în sfârșit erau liberi și puteau să-și spună opinia \nliber în această țară și nu sosea  mașina neagră dimineața să-i ducă \nundeva. \nȘi cred că a fost un moment foarte important, din acest punct \n                                                                                             42                                                                                          \n     \nde vedere. \nS-a  mers  pe  ideea  unei  –  cred  eu  –  unei  republici \nsemiprezidențiale, care nu e similară nici cu Franța, nici cu Statele \nUnite. Sunt niște deosebiri importante.  \nÎn Statele Unite nu există premier.  \nÎn Franța, premierul este subordonat președintelui.  \nLa  noi,  premierul  nu  este  subordonat,  dar  președintele \ndesemnează candidatul la funcția de premier. \nȘi dacă ne uităm, în ultimii 15 ani a existat un conflict major \nîn sânul puterii executive, mai ales când vorbim politic de coabitare \nîntre președinte și premier. \nȘi cred că acest conflict permanent care a existat în puterea \nexecutivă nu a făcut cinste României. \nȘi,  din  acest  punct  de  vedere,  cred  că  avem  nevoie  de  o \nmodificare a Constituției. Să lămurim anumite chestiuni, nu numai în \nsânul puterii executive, putem vorbi și de Parlament. \nNoi  propunem  să  menținem  sistemul  bicameral,  dar  cu \natribuții  separate,  pentru  Senat  și  Camera  Deputaților,  și  ne  putem \ngândi  și  la  un  sistem  distinct  de  alegere  a  Senatului  și  a  Camerei \nDeputaților. \nSigur că prin Constituția de la 1991 s-a instituit și un sistem \nde checks and balances, acest mecanism de protecție și echilibru care \nîn  multe  cazuri  a  funcționat,  în  multe  cazuri  nu  a  funcționat.  De \nexemplu, când președintele României, în foarte multe cazuri, cred eu \nși  credem  noi,  de  la  UDMR,  indiferent  cine  a  fost  președintele \n                                                                                             43                                                                                          \n     \nRomâniei, și-a depășit atribuțiile constituționale, neavând o activitate \nde  mediere,  ci  având  o  activitate  eminamente  politică,  în  anumite \nmomente, în această țară. \nSigur, trebuie să aducem în discuție și statutul minorităților, \nstatutul minorităților din România. \nPoate ați citit și dumneavoastră că în anumite documente pe \ncare  România  le-a  adoptat,  atât  în  CSAT  sau  în  alte  instituții, \nminoritățile  naționale  de  multe  ori  reprezintă  un  factor  de  risc  la \nadresa securității naționale. \nCred că după 30 de ani a venit timpul ca să existe o relație de \nîncredere între statul român și  minoritățile naționale care trăiesc pe \nteritoriul statului român. Și, în această privință, s-ar impune, stimați \ncolegi,  ca  minoritățile  naționale  să  devină  factori  constitutivi  ai \nstatului român. Cred că după 30 de ani și în România se poate realiza \nacest lucru. \nDacă vorbim de modificarea Constituției, cred că o reașezare \nîn  sânul  puterii  executive  am  putea  realiza  și  prin  trecerea  la  o \nrepublică parlamentară. \nNu aș dori să intru în detaliu acum, ce înseamnă o republică \nparlamentară,  dar  vreau  să  vă  supun  atenției  următorul  aspect  -  în  \nUniunea  Europeană,  în  majoritatea  țărilor  membre,  există  republică \nparlamentară. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule deputat. \n                                                                                             44                                                                                          \n     \nDin  partea  Grupului  parlamentar  al  minorităților  naționale, \ndomnul deputat Cătălin-Zamfir Manea. \nDomnul Cătălin-Zamfir Manea: \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nStimate domnule președinte Constantinescu, \nDomnule președinte al Curții Constituționale, \nStimați reprezentanți ai Corpului diplomatic, \nDoamnelor și domnilor senatori și deputați, \nAstăzi România aniversează Ziua Constituției și împlinirea a \n30 de ani de la referendumul din 8 decembrie 1991, prin care a fost \naprobată Legea fundamentală, moment care a marcat opțiunea fermă a \nnațiunii române pentru un regim de guvernare democratic. \nPrin adoptarea Constituției României s-au pus bazele statului \nde drept și ale democrației constituționale. \nÎn anul 2003, Constituția a fost revizuită, construcția sa fiind \nconsolidată și adaptată la evoluțiile statului de drept, ale societății și la \nnoul context euroatlantic. Atunci, în anul 2003, noi, cei din Grupul \nparlamentar  al  minorităților  naționale,  am  fost  primii,  de  aici,  din \nParlament,  care  am  propus  o  serie  de  modificări  majore  ale \nConstituției,  precum:  regim  parlamentar;  Legea-cadru  pentru \nminorități, care, de altfel, este prevăzută în Constituția României la \ncategoria de legi organice și care, din păcate, nu a fost încă adoptată; \nlimitarea  ordonanțelor  de  urgență;  regândirea  organizării \n                                                                                             45                                                                                          \n     \nadministrativ-teritoriale;  organizarea  Senatului  ca  și  Cameră  a \nRegiunilor; echilibrarea puterilor în stat. \nDin  păcate,  propunerile  noastre  făcute  în  acel  an  au  fost \nrespinse de parlamentarii dumneavoastră de atunci. Menționez, au fost \nrespinse. \nDe  subliniat  este  faptul  că  în  prezent,  la  nivelul  Uniunii \nEuropene, din cele 27 de state, 17 dintre ele au regim parlamentar. \nAșadar,  marea  majoritate  a  statelor  membre  din  Uniunea \nEuropeană funcționează ca republici parlamentare. \nParlamentul  României  trebuie  să  aibă  mai  multă  putere \npentru că, stimați colegi, potrivit art. 61 din Constituție, Parlamentul \neste  organul  reprezentativ  suprem  al  națiunii  române  și  unica \nautoritate legiuitoare a țării. \nStimați colegi, \nConstituția României este consfințită prin voința suverană a \npoporului și reprezintă un set de principii și norme fundamentale care \nse adresează în egală măsură autorităților statului și cetățenilor săi. \nFuncționarea  instituțiilor  statului,  garantarea  drepturilor  și \nlibertăților individuale și derularea în ansamblu a întregii vieți a unei \nnațiuni își au originea în textele înscrise în Constituție. \nDe  aceea,  Constituția  României  poate  fi  cartea  sacră  a \nexistenței  noastre,  iar  aniversarea  ei  astăzi  constituie  o  adevărată \nsărbătoare. \nConstituția țării trebuie respectată, nu doar în litera, ci și în \nspiritul  ei,  destinatarii  săi  având  obligația,  nu  doar  morală,  ci  și \n                                                                                             46                                                                                          \n     \nconstituțională,  de  loialitate  constituțională  și  de  interpretare  a \nnormelor sale cu bună-credință. \nAplicarea principiului controlului constituționalității legilor a \ncondus  la  înființarea  Curții  Constituționale,  care,  așa  cum  s-a  mai \nprecizat de la această tribună, în cursul ședinței solemne, reprezintă \ngarantul supremației Constituției. \nSensul  existenței  Constituției  României  constă  în  apărarea \nvalorilor fundamentale înscrise în Legea fundamentală. \nDacă  nu  este  în  mod  activ  și  efectiv  apărată,  Constituția \nRomâniei riscă să fie redusă la un set de principii și norme de drept \nfrumoase,  nobile,  dar  invalide,  lipsite  de  orice  valoare  și  forță,  iar \natunci  când  Constituția  nu  este  respectată  sunt  puse  sub  semnul \nincertitudinii construcția democratică a statului și întreaga sa ordine de \ndrept. \nOrice popor, pentru a fi puternic, trebuie să-și iubească și să-\nși apere Constituția pentru că aceasta îi aparține și îl reprezintă. \nConstituția României conferă un sens comunității politice. \nNu  în  ultimul  rând,  Constituția  consfințește  garanția \ndezvoltării  normale  a  societății  noastre  împotriva  oricărei  forme  de \ntotalitarism, intoleranță, discriminare și populism. \nGrupul parlamentar al minorităților naționale se va implica în \nprocesul de revizuire a Constituției și, ca de fiecare dată, va propune și \nva susține măsuri care să consolideze democrația și care să contribuie \nla  apărarea  drepturilor  și  libertăților  fundamentale  ale  tuturor \ncetățenilor săi. \n                                                                                             47                                                                                          \n     \nSă nu uităm, stimați colegi, că minoritățile naționale au avut \nun rol extrem de important în construcția statului român. \nÎn încheiere, aș vrea să vă reamintesc că potrivit art. 4, care \nprevede, și nu „vorbește”, așa cum am mai auzit de la această tribună, \nRomânia este patria comună și indivizibilă a tuturor cetățenilor săi, \nfără deosebire de rasă, de naționalitate sau de apartenență etnică. \nLa mulți ani Constituției României! \nLa mulți ani, România! \nLa mulți ani tuturor cetățenilor acestei țări! \nMulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  deputaților  și  senatorilor  neafiliați,  doamna \nsenator Diana Iovanovici-Șoșoacă. \n                                                                                             48                                                                                          \n     \nDoamna Diana Iovanovici-Șoșoacă: \nMulțumesc. \nAm asistat aici, am  înțeles, la o ședință solemnă prin care \naniversăm Constituția României. \nN-am  auzit  pe  niciunul  dintre  noi spunând  la  mulți  ani  de \nSfântul Nicolae tuturor sărbătoriților de astăzi! La  mulți ani, popor \nromân, pentru Sfântul Nicolae! (Aplauze.) \nCei care nu aplaudați – probabil că vă trebuie o nuia pentru \nSfântul  Nicolae!  Pentru  că  suntem  aici  creștini  din  toate  timpurile! \nPentru că respectăm drepturile tuturor! \nAsistăm  astăzi  la  o  așa-zisă  aniversare  a  Constituției \nRomâniei,  că  nu  am  auzit  aici  decât  denigrări  ale  Constituției \nRomâniei și solicitări de schimbare. \nCum poți să aniversezi? E ca și când aniversezi 30 de ani de \ncăsătorie și anunți divorțul. \nAsta  ați  făcut  astăzi,  ați  pângărit  Constituția  României,  pe \ncare ar trebui să o cunoașteți cu toții! \nA existat un jurnalist în foaier, care, în urmă cu câteva luni – \nRafaelo Varga –, v-a întrebat pe cei mai mulți dintre dumneavoastră, \ndacă ați citit Constituția României? Cei mai mulți ați spus nu, nu am \navut timp. \nÎn schimb, vă aflați aici, în fabrica de legi a României, unde \nConstituția este Biblia românului. Mai presus de Constituție nu este \ndecât Dumnezeu și Biblia. Atât! \nDe 30 de ani încălcați pas cu pas Constituția României! \n                                                                                             49                                                                                          \n     \nÎn ultimii 2 ani, ați omorât-o! Ați adoptat Legea nr. 136/2020 \nși  Legea  nr.  55/2020,  care  încalcă  prevederile  art.  53  alin.  (2)  din \nConstituția României întrucât anulează efectiv existența drepturilor și \nlibertăților fundamentale. \nAstăzi, de Sfântul Nicolae și ziua acestei ședințe solemne, în \ncare văd că cea mai mare parte a Guvernului a plecat, mulți invitați au \nplecat,  domnul  președinte  nu  participă  pentru  că  nu  îi  place  să \nparticipe  la  astfel  de  evenimente,  cinste  domnului  Constantinescu, \nfostul  președinte,  că  a  venit!  Vine  tot  timpul.  Felicitări,  domnule \npreședinte! (Aplauze.) \nAșa se respectă poporul și Parlamentul! \nCinste tuturor care ați venit! \nCelorlalți, o nuia de la Sfântul Nicolae! \nTot  pe…  vă  spun  că  de  25  de  ani  lucrez  cu  Constituția \nRomâniei. \nPână și cel mai tânăr avocat, procuror, judecător, jurist știe \nConstituția României! \nAvând în vedere că nu o cunoașteți și o pângăriți chiar de \nziua ei, nu mă mai miră faptul că v-ați bătut joc de ea, mai ales în \nultimii 2 ani. \nAtâta  timp  cât  mai  există  câțiva  avocați,  și  juriști,  și \njudecători și procurori care își fac treaba în această țară, peste voința \ndumneavoastră, Constituția României mai are o șansă! \nDe 30 de ani - spuneți că o respectați? - n-ați respectat nimic! \n                                                                                             50                                                                                          \n     \nArt. 47 - traiul decent. Sunt peste 30% din români care trăiesc \nsub pragul sărăciei! 70% din români trăiesc în sărăcie! \nUnde,  cine  a  plătit  vreodată  pentru  încălcarea  Constituției \nRomâniei? \nConstituția  României,  stimați  domni  care  râdeți  și  vorbiți, \naici, în primele bănci! \nV-am urmărit pe toți! N-ați avut bunul-simț să vă ascultați \nniciodată în tăcere unii pe alții! Este chestiune de educație! Eu am stat \nși  v-am  ascultat,  indiferent  că  am  fost  sau  nu  de  acord  cu \ndumneavoastră, sunt cei 7 ani de acasă! \nNu  puteți,  în  ditai  Parlamentul  României,  Legislativul \nRomâniei, să vă comportați în felul acesta și să nu vă ascultați, să vă \nacordați măcar șansa de drept la liberă exprimare și la opinie! \nDar  nici  nu  putem  să  acceptăm  să  venim  la  aniversarea \nConstituției în care toți cereți schimbarea Constituției! Pentru că pe \naceastă Constituție ați jurat în acest mandat, nu să o schimbați, ci să o \nrespectați! \nNu este posibil ca această Constituție care v-a adus aici cu \ntoate drepturile pe care le aveți și obligațiile adiacente să fie încălcată \nde voi, să cereți să fie schimbată! De ce? În condițiile în care nici \nmăcar pe aceasta nu o respectați! \nDomnul Florin-Vasile Cîțu: \nMulțumim, doamnă senator. \nDoamna Diana Iovanovici-Șoșoacă: \n                                                                                             51                                                                                          \n     \nImediat, mai am… conchid acum. \nI-am  cerut  Sfântului  Nicolae  să-mi  dea  un  cadou  pentru \naniversarea Constituției României. Asta mi-a lăsat! Este o botniță prin \ncare… (Aplauze.) …Constituția, drepturile și libertățile fundamentale \nau fost anulate de către Parlament, de către Președinte și Guvern! \nȘi rog aici reprezentantul Curții Constituționale să aibă mai \nmult curaj, așa cum a avut în Decizia nr. 457/2020, pct. 68, în care au \nmenționat  că  starea  de  alertă  încalcă  statul  de  drept,  este  creată \nartificial  și  nu  există  fundament  constituțional  pentru  existența \nacesteia! \nTrăiască România liberă! \nTrăiască dreptul la liberă exprimare! \nJos botnița! (Aplauze.) \nDomnul Florin-Vasile Cîțu: \nMulțumim. \nDin  partea  Grupului  parlamentar  al  USR,  domnul  deputat \nMihai-Alexandru Badea. \nDomnul Mihai-Alexandru Badea: \nStimați membri ai Parlamentului, \nDistinși invitați, \nOnorată asistență, \nConstituția din 1991 este cea de-a șaptea lege fundamentală \npropriu-zisă a României, într-o istorie de 155 de ani, care a început în \n1866, sub domnitorul Carol I. \n                                                                                             52                                                                                          \n     \nÎn pofida criticilor care i-au fost aduse, unele bine întemeiate, \nactuala  Constituție  a  reprezentat  o  realizare  importantă,  având  în \nvedere contextul intern și internațional în care a fost adoptată. Într-o \nperioadă  în  care  alte  state  din  regiune  alegeau  să-și  revizuiască \nconstituțiile comuniste, statul român își elabora o lege fundamentală \ncu  totul  nouă,  dând  astfel  mesajul  a  ceea  ce  ar  fi  trebuit  să  fie \ndespărțirea completă de vechiul regim. \nÎn cei 30 de ani de existență s-au consumat nu mai puțin de 7 \ninițiative de revizuire, dintre care doar cea din 2003 a avut succes și \nne-a permis aderarea la NATO și Uniunea Europeană. \nCea de-a opta, cunoscută sub denumirea de „Fără penali în \nfuncții publice”, se află încă în desfășurare, după ce a primit votul \nunanim al Camerei Deputaților, anul trecut. \nChiar  dacă  n-a  existat  suficientă  voință  politică  pentru \norganizarea referendumului, odată cu alegerile parlamentare, continuu \nsă sper că Senatul va adopta acest proiect și că va alege un moment \nfavorabil care să permită întrunirea cvorumului necesar. Ar fi pentru \nprima dată când o constituție a României este revizuită la inițiativa \ncetățenilor români. \nSă nu ratăm șansa de a scrie această pagină de istorie! \nVă mulțumesc. (Aplauze.) \nDomnul Florin-Vasile Cîțu: \nMulțumim. \nTot din partea Grupului parlamentar al USR, domnul deputat \nAndrei-Răzvan Lupu. \n                                                                                             53                                                                                          \n     \nDomnul Andrei-Răzvan Lupu: \nDomnule președinte al Senatului, \nDomnule președinte al Camerei Deputaților, \nDomnule președinte al Curții Constituționale a României, \nStimați membri ai Corpului diplomatic, \nStimați reprezentanți ai cultelor religioase, \nDoamnelor și domnilor parlamentari, \nSuntem  aici  pentru  a  marca  un  moment  special  din  istoria \nnoastră, adoptarea Constituției în 1991, și îmi pare rău că unii dintre \ncolegii noștri au uitat acest lucru. \nPentru  mine,  a  vorbi  despre  Constituția  României  are  o \nsemnificație specială pentru că, pe de o parte, acest act vital pentru \ndemocrația noastră are o vârstă care o depășește pe a mea. \nPe de altă parte, ca absolvent de drept și cadru didactic în \ndomeniul  dreptului  constituțional,  este  o  onoare  să  pot  discuta, \ndezbate  și  construi  o  carieră  aici,  alături  de  dumneavoastră,  în \nParlamentul  României,  care  Parlament  își  trage  seva  și  relevanța \ninstituțională din chiar Constituția României. \nSunt deputat al USR și spun asta pentru că probabil această \netichetă înseamnă astăzi că ne găsim în dezacord politic cu majoritatea \nparlamentară. E un dezacord generațional și un dezacord de viziune \npolitică asupra viitorului nostru comun. \nDar  în  ciuda  acestor  disonanțe  și  în  ciuda  acestor  viziuni \ncontradictorii, precum și ca persoană care a susținut nevoia de a aduce \n                                                                                             54                                                                                          \n     \nschimbări  majore  actualei  Constituții,  aș  vrea  să  punctez  partea \nmeritorie a actualei Legi fundamentale. \nSe vede foarte clar din textul Constituției actuale teama de \ndictatură a celor care au redactat-o. Și este de înțeles că la începutul \nanilor '90 cei care au redactat-o erau încă plini de amintirile perioadei \ncomuniste. Cred că această teamă a reușit să creeze mai mult echilibru \nîntre puterile statului, care ne-a salvat de dorința unor oameni politici \nde a câștiga mai multă putere decât ar fi trebuit. \nPrecauțiile  părinților  actualei  Constituții  au  favorizat  poate \nunele blocaje instituționale, dar, slavă Domnului, ne-au salvat astăzi \nde a fi alături de unele state iliberale, cum sunt cazuri în estul Europei. \nDar  cum  timpul  lucrează  neîndurător,  trebuie  să  vedem  și \nnevoia de schimbare. \nExistă puncte importante în care trebuie să clarificăm starea \nactuală. Și aș enumera doar câteva: \n- Reforma Curții Constituționale; \n- Reducerea numărului de parlamentari și a modului în care \nlucrează Parlamentul; \n-  Clarificarea  raportului  dintre  legislația  europeană  și  cea \nnațională, inclusiv Constituția; \n-  Și,  bineînțeles,  introducerea  Proiectului  „Fără  penali  în \nfuncții publice” în corpul Constituției. \nMai  sunt  și  altele,  desigur,  dar  cred  în  înțelepciunea  celor \ncare  vor  face  parte  din  structura  parlamentară  ce  se  va  ocupa  de \nrevizuirea Constituției. \n                                                                                             55                                                                                          \n     \nNoi, Grupul USR, suntem pregătiți pentru această provocare \npe care orice om politic ar trebui să o trateze cu maximă preocupare. \nEste  un  moment  important  din  istoria  statului  român,  a \ninstituțiilor sale și, mai presus de orice, a cetățenilor țării. \nSper că dincolo de ceea ce ne separă generațional sau politic, \nsă putem lucra împreună pentru un scop care transcende partidele și \ngenerațiile din care facem parte. \nAvem nevoie, după 30 de ani de la adoptare și după 18 ani de \nla singura sa revizuire, de o constituție reformată. \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nȘi, din partea Grupului parlamentar al PNL, domnul deputat \nIoan Cupșa. \nDomnul Ioan Cupșa: \nDomnilor președinți ai Camerelor Parlamentului, \nOnorați invitați, \nDomnule președinte Emil Constantinescu, \nDoamnelor și domnilor, \nSe  împlinesc  în  aceste  zile  30  de  ani  de  la  adoptarea \nConstituției din anul 1991, un act politic de o importanță covârșitoare \npentru  noi.  Un  act  care  a  însemnat  ruperea  definitivă  de  regimul \npolitic stabilit în anul 1945 în România. Ruperea de organizarea de \n                                                                                             56                                                                                          \n     \nstat care, prin relațiile sociale impuse, ne-a chinuit, ne-a nefericit pe \nnoi, românii. \nÎnainte de a continua însă, dați-mi voie să citez din spusele \nmarelui filosof idealist, Hegel – „Fiecare țară are Constituția care i se \npotrivește”. \nConstituția din anul 1991 este opera Comisiei constituționale, \nprecum  și  a  unui  Parlament  transformat  în  Adunare  Constituantă. \nParlamentari sprijiniți de experți în drept constituțional au reușit să \nadopte  Legea  fundamentală.  Merită  respectul  nostru  pentru  acest \nlucru. \nDemersul lor este unul criticabil, este imperfect, dar să nu \nuităm că această constituție, Constituția din anul 1991, ne-a fost nouă \nutilă. \nA  devenit  o  obișnuință  să  identificăm  Constituția  folosind \nexpresia  „lege  fundamentală  a  unui  stat”.  Statul  și  Constituția  se \ncondiționează reciproc. \nDin punct de vedere istoric, în statul român, să nu uităm, în \nmai puțin de 70 de ani am avut parte de 6 constituții – 1923, 1938, \n1948, 1952, 1965, 1991 -, precum și o revizuire, ulterior, în anul 2003. \nO fi bine? \nPermiteți-mi, în ceea ce privește aprecierea constituțiilor pe \ncare noi în epoca modernă a statului le-am avut, să citez din cel care \neste de neuitat, Petre Țuțea, care, cu stilul său inconfundabil, afirma: \n„Constituția liberală din 1923 nu e o operă, e o capodoperă. Un rege \n                                                                                             57                                                                                          \n     \nputernic, înfășurat într-un stat al normelor liberale: separația puterilor \nși libertăți câte dorește nea Niță (...)”. \nSuntem datori să respectăm Constituția în spiritul ei. De ce în \nspiritul ei? Pentru că deseori – și aici aveți cu toții această experiență – \nnormele pe care le punem noi în pagină sunt departe de perfecțiunea \nlimbajului juridic de care ar trebui să dea dovadă. \nSpiritul Constituției - principii, idei, elemente de bază care \nsunt necesare, pe care întreaga noastră viață socială se construiește, \nașadar, aceste principii trebuie înțelese și trebuie însușite. \nSunt dator să spun astăzi – interpretarea și aplicarea normelor \nconstituționale  de  către  reprezentanții  puterilor  în  stat,  de  către \nreprezentanții instituțiilor de rang constituțional au avut suficient de \nmulte sincope în ultimii ani. \nPe  de  o  parte,  au  existat  prea  multe  conflicte  juridice  de \nnatură constituțională. Poate nu din cauza imperfecțiunii legii, cât mai \nmult din cauza abuzului prin care cei care vremelnic au fost sau sunt \nputere în stat au înțeles să aplice normele constituționale. \nSă nu uităm, am adoptat prea multe acte normative care nu \nrespectă rigoarea constituțională. \nPe  de  altă  parte,  deciziile  pe  care  le-a  pronunțat  Curtea \nConstituțională a României sunt contradictorii deseori. Contradictorii \nîntr-o  perioadă  relativ  scurtă  de  timp.  Ceea  ce  înseamnă  că \nfuncționează  imperfect  Curtea  Constituțională  a  României,  garantul \nsupremației Constituției. \n                                                                                             58                                                                                          \n     \nExpresia  „este  constituțional  dacă...”,  care  se  regăsește  în \nprea  multe  decizii  ale  Curții  Constituționale,  a  transformat  uneori \nCurtea Constituțională a României într-un legiuitor ad-hoc. \nConstituția este imperfectă, imperfecte sunt legile pe care noi \nle adoptăm, este un fapt. \nMorbul perimării există cuprins în fiecare lege pe care noi am \nadoptat-o. De fiecare dată trebuie să adaptăm legile, modificându-le, \nașa cum și Constituția se impune probabil să o modificăm. Pentru că \nsituația economică, socială, politică, atât internă, cât și internațională, \nse modifică în timp ce noi vorbim. \nConstituția este fundament al întregului sistem de drept. Este \ncheie de boltă a organizării și funcționării statului nostru. \nConstituția este legea scrisă cu majuscule. Lege care are drept \nscop  ultim  apărarea  demnității  omului,  apărarea  drepturilor, \nlibertăților  fundamentale  și,  atenție,  stabilirea  obligațiilor  esențiale. \nToate acestea împreună ne definesc pe noi ca oameni. \nConstituția este mijloc, și nu scop în sine. \nCeea ce trebuie cu adevărat să ne  preocupe este ca  pentru \nviitor Constituția să fie fundamentul dezvoltării națiunii noastre. Să fie \nfundamentul mai binelui viitor al fiecăruia dintre noi. \nSă  ne  dea  Dumnezeu  înțelepciunea  să  identificăm  valorile \nfundamentale! Acele valori care ne permit nu doar să supraviețuim ca \noameni,  ca  cetățeni  ai  României,  ci  care  ne  ajută  să  trăim  demn.  \nCele care ne ajută să ne găsim fericirea. Să le protejăm și să construim \nfolosindu-ne de ele Legea fundamentală. \n                                                                                             59                                                                                          \n     \nConstituția este o lucrare pentru prezent, dar în mod special \nConstituția  este  o  lucrare  pentru  viitor.  Constituția  trebuie  să  fie  o \nprivire aruncată în viitor. În viitorul națiunii noastre. \nDar pentru ca toate acestea să devină realitate trebuie să luăm \naminte că nu avem nevoie de nimic altceva decât de un proiect de țară. \nNu  avem  nevoie  de  o  abstracțiune,  nu  avem  nevoie  de  o  operă \nformală, avem nevoie de Constituția noastră. \nȘi dați-mi voie, la sfârșit, să citez dintr-un înțelept care acum \nmai bine de 200 de ani înțelegea acest lucru și încerca să ne învețe și \npe noi. \nJoseph de Maistre ne spunea - „O constituție care este făcută \npentru  toate  națiunile  nu  este  făcută  pentru  niciuna,  e  o  pură \nabstracțiune, e o operă școlărească făcută pentru a exersa spiritul (...)”. \nLa mulți ani, România! \nO zi bună, români! \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nVă mulțumesc, stimați colegi, pentru participare. \nPermiteți  să  declar  închisă  ședința  solemnă  comună  a \nSenatului și Camerei Deputaților. \nVă mulțumesc. \n \nȘedința s-a încheiat la ora 14.46. \n \n "
    },
    "19": {
        "start_text": "Domnul Robert-Marius Cazanciuc:",
        "start_index": -1,
        "end_text": "Domnul Florin-Vasile Cîțu:",
        "end_index": -1,
        "text": "                                                            1                                                                                          \n     \n06 decembrie 2021 – ședință comună \n \n \nS U M A R \n \n1.  Alocuțiuni dedicate aniversării a 30 de ani de  2. \nla adoptarea Constituției în vigoare de către Adunarea \nConstituantă. \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n                        S T E N O G R A M A \nședinței solemne comune a Camerei Deputaților și Senatului  \ndin data de 6 decembrie 2021 \n \n \nȘedința a început la ora 13.03. \nLucrările ședinței au fost conduse de domnul senator Florin-\nVasile Cîțu, președintele Senatului, asistat de domnul senator Sorin \nLavric,  secretar  al  Senatului,  și  de  doamna  deputat  Alexandra \nPresură, secretar al Camerei Deputaților.  \nDin  prezidiu  a  făcut  parte  și  domnul  deputat  Ion-Marcel \nCiolacu, președintele Camerei Deputaților. \nDomnul Florin-Vasile Cîțu: \nBună ziua! \nStimați colegi,  \nHaideți să începem ședința! \nAstăzi avem ședința solemnă a... \nSe așază oamenii...? \nStimați colegi,  \nVă rog să vă așezați, să începem ședința! \nAstăzi avem ședința solemnă comună a Senatului și Camerei \nDeputaților  dedicată  aniversării  a  30  de  ani  de  la  adoptarea \nConstituției în vigoare de către Adunarea Constituantă. \n                                                                                             3                                                                                          \n     \nDomnule președinte al Camerei Deputaților,  \nDomnule prim-ministru, \nDomnilor foști președinți ai României,  \nDoamnelor și domnilor miniștri, \nDomnule președinte al Curții Constituționale,  \nStimați membri ai Corpului diplomatic, \nPreafericirea Voastră,  \nÎnaltpreasfinția Voastră, \nDoamnelor și domnilor deputați, \nStimați invitați,  \nOnorată asistență, \nVă  rog  să-mi  permiteți  să  declar  deschisă  ședința  solemnă \ncomună dedicată aniversării a 30 de ani de la adoptarea Constituției în \nvigoare de către Adunarea Constituantă.  \nVă invit să ascultăm Imnul național al României. \n(Se intonează Imnul național „Deșteaptă-te, române!”.) \nDomnul Ion-Marcel Ciolacu:  \nInvit la tribună pe domnul Florin Cîțu, președintele Senatului \nRomâniei. \nDomnul Florin-Vasile Cîțu: \nBună ziua! \nDoamnelor și domnilor parlamentari, \nStimați invitați,  \nDistinsă asistență, \n                                                                                             4                                                                                          \n     \nSe împlinesc trei decenii de la intrarea în vigoare, în urma \naprobării  prin  referendumul  național  din  decembrie  1991,  a \nConstituției României. Atunci, din punct de vedere constituțional, ne-\nam despărțit de o epocă sumbră a istoriei țării noastre, în care regimul \ncomunist totalitar a încălcat sistematic cele mai elementare drepturi \nale  românilor.  Reacția  poporului  nostru  a  fost  reprezentată  de \nevenimentele care s-au desfășurat în perioada 16-22 decembrie 1989, \ncare au început la Timișoara, și pe care eu vreau să le amintesc în mod \nspecial,  pentru  că  am  această  datorie.  A  fost  deschisă  calea  către \ndemocratizarea României și către statul de drept. Am înaintat greu, dar \npe o traiectorie ireversibilă, pe care românii au dovedit că sunt gata să \no apere prin vot, dar și prin proteste democratice. \nStimați colegi, \nPentru mine este o mare onoare să reprezint astăzi Partidul \nNațional  Liberal  la  o  dezbatere  care  nu  poate  ocoli  tradiția \ndemocratică a acestei țări. Ideea unei guvernări democratice face parte \ndin gena PNL. Constituția din 1866 a purtat amprenta gândirii politice \nliberale,  apoi,  după  fondarea  PNL,  reforme  democratice  esențiale, \nprecum lărgirea dreptului de vot, au fost inițiate de partidul nostru. \nÎn  perioada  interbelică  Constituția  din  1923,  promovată  de \nPNL, a dus mai departe tradiția constituțională românească. Revenit \npe scena politică, după ce a fost înregistrat ca partid politic, în ianuarie \n1990,  PNL  a  avut  permanent  pe  agenda  sa  instaurarea  unui  regim \ndemocratic  autentic  în  România,  și  nu  a  unui  model  ipotetic  de \ndemocrație originală. \n                                                                                             5                                                                                          \n     \nProbabil că în acești 30 de ani nici PNL nu s-a comportat fără \ngreșeală,  dar  am  fost  mereu  partidul  dedicat  sută  la  sută  integrării \neuropene și euroatlantice a României, protejării valorilor statului de \ndrept și dezvoltării unei societăți democratice. \nDoamnelor și domnilor,  \nAcesta nu este un moment de sărbătoare, ci unul de bilanț \npentru Constituție și pentru tot ce înseamnă organizarea instituțională \na  statului  român.  Reformele  sunt  inevitabile,  pentru  că  asta  doresc \ncetățenii.  În  timp,  cu  profesionalism,  fără  patimă  politică  și  interes \nascuns, va trebui să modernizăm structurile sale,  modul în care ele \nfuncționează și cum  îl servesc pe  cetățean. Normele  constituționale \nvor trebui ajustate la realitatea pe care o trăim. \nSalut  faptul  că  în  Programul  de  guvernare  al  actualului \nGuvern  este  avută  în  vedere  eventualitatea  ca,  în  cazul  în  care  va \napărea  un  moment  constituțional  autentic,  Executivul  să  susțină  o \nreformă,  în  sensul  apropierii  între  stat  și  cetățean  și  al  creșterii \ngradului  de  protecție  al  drepturilor  și  libertăților,  în  acord  cu \njurisprudența CEDO. \nDe  asemenea,  Coaliția  de  guvernare  susține  ca  inițiativa \ncetățenească de revizuire a Constituției, înregistrată la Parlament în \nmai 2019 și aflată în prezent la vot final la Senat, să-și găsească cea \nmai bună formă de transparență la nivel normativ, atunci când situația \npandemică va permite acest lucru.  \nÎn același timp, trebuie să fim foarte atenți la marile opțiuni \npe care cetățenii români le-au exprimat și continuă să le exprime în \n                                                                                             6                                                                                          \n     \nultimele trei decenii. PNL are o agendă liberală de măsuri necesar a fi \navute în vedere la o eventuală revizuire a Constituției. De 30 de ani \nexistă  un  aspect  care  a  rămas  netranșat  așa  cum  ar  fi  trebuit  - \nproprietatea  privată.  O  măsura  pe  care  trebuie  să  o  abordăm  este \nreducerea la 16 ani a vârstei la care se va putea vota, așa cum este \ntendința în multe țări europene. Multe alte subiecte trebuie abordate cu \nmaturitate. \nReforma administrativă este un subiect care trebuie să stea în \natenția  Parlamentului.  Ultimii  ani  au  adus  pe  tapet  și  numeroase \nconflicte juridice de natură constituțională, iar normele constituționale \npot  fi  clarificate.  Problema  traseismului  politic  al  parlamentarilor  a \nrămas  deschisă  de  atât  de  mulți  ani,  deși  în  fiecare  legislatură  ea \ninfluențează aritmetica parlamentară. Și nu trebuie să uităm că există o \nrestanță în ceea ce privește implementarea în Constituție a rezultatelor \nreferendumului din 2019 pe tema justiției.  \nNu cred că numai Parlamentul sau numai partidele pot aborda \nun proces de reflecție cu privire la o eventuală revizuire a Constituției. \nRolul societății civile va fi fundamental.  \nReferitor acum la modul cum va arăta revizuirea viitoare vă \npot spune de pe acum un lucru: îmi doresc să fie cel puțin la fel de \nliberală cum au fost constituțiile din 1866 și 1923, ba chiar să aibă o \ndoză și mai mare de liberalism. \nLa mulți ani, români! \nLa mulți ani, România! \nMulțumesc. (Aplauze.) \n                                                                                             7                                                                                          \n     \n(Revine la prezidiu.) \nInvit  la  tribună  pe  Excelența  Sa,  domnul  Marcel  Ciolacu, \npreședintele Camerei Deputaților. (Aplauze.) \nDomnul Ion-Marcel Ciolacu: \nCred că nu este nici prima oară și nu va fi nici ultima oară \ncând am să spun că eu nu susțin vaccinarea obligatorie (Aplauze.), dar \nam dreptul în primul rând la viață. Fiecare decide dacă e bine să se \nvaccineze sau nu. \nVă rog frumos, doamnă colegă, să purtați mască sau să mă \nprotejați, să nu mă îmbolnăviți. (Aplauze.)  \nDreptul  meu  la  viața  și  dreptul  oricărui  român  nu  se \nnegociază, doamnă! \nDoamna Rodica Boancă (din sală): \nUnde scrie că masca te apără, te protejează?! \nDomnul Ion-Marcel Ciolacu:  \nDomnule președinte al Senatului,  \nDomnule prim-ministru,  \nDomnule președinte Constantinescu,  \nDomnule președinte al Curții Constituționale a României, \nDoamnelor și domnilor deputați și senatori, \nDoamnelor și domnilor miniștri, \nStimați  membri  ai  Comisiei  pentru  redactarea  proiectului \nConstituției României, \nStimați membri ai Corpului diplomatic, \n                                                                                             8                                                                                          \n     \nConstituția  e  cartea  de  vizită  a  unei  democrații.  Așa  cum \nfacem  o  ecografie  pentru  a  vedea  corpul  uman,  la  fel,  Legea \nfundamentală trebuie să fie expresia unei societăți. \nÎn  pofida  transformărilor  profunde  din  ultimii  32  de  ani, \nRomânia încă are o tradiție democratică fragilă. Mai avem mult de \nmuncă până să ajungem la practici democratice stabile și să ne găsim \nacea vocație democratică autentică, în sensul culturilor occidentale. \nDin  această  perspectivă,  efortul  făcut  acum  30  de  ani  de \npărinții fondatori ai Constituției din 1991 a fost imens. Textul noii \nConstituții trebuia să producă, în primul rând, o schimbare radicală de \nmentalitate la nivelul societății, prin despărțirea definitivă de trecutul \ncomunist. \nTextul lor trebuia să găsească soluțiile potrivite și echilibrate \npentru o societate care avea nevoie de un nou set de valori comune, \ndar în care să se regăsească și care să creeze solidaritate. \nAș dori ca astăzi, în mod special, să le mulțumesc celor care \nacum 30 de ani au pus umărul la reclădirea României pe baze noi, \nsănătoase și democratice. (Aplauze.) Câțiva dintre cei de atunci sunt \nastăzi alături de noi. Lor vreau să le transmitem atât recunoștința mea, \ncât și a colegilor mei din Parlament, pentru tot ce au făcut cu bună-\ncredință, competență și dragoste pentru România! \nDoamnelor și domnilor, \nAstăzi este un  moment aniversar. Dar e cel mai bun prilej \npentru a spune că avem nevoie de o Constituție care să reflecte un \nmodel de stat conform cu nevoile societății actuale. \n                                                                                             9                                                                                          \n     \nTrebuie să avem curajul să vorbim deschis despre necesitatea \nunei reforme constituționale, care să facă din Legea fundamentală un \ninstrument de modernizare a țării. \nTrebuie  să  vorbim  despre  acest  lucru,  fără  teamă  și  fără \ncomplexe. Toate sistemele democratice, cu excepția Statelor Unite, au \nfăcut-o  atunci  când  a  fost  nevoie.  Unele  state  au  apelat  chiar  la \nrevizuirea totală, așa cum a făcut Finlanda în anul 2000 sau Elveția în \nanul 1999. Altele, au apelat la o modificare parțială. Belgia chiar de 20 \nde ori în ultimii 20 de ani. \nEste adevărat, și în România s-a încercat de mai multe ori \nacest lucru. Cu excepția anului 2003, toate încercările de modificare a \nConstituției au eșuat. Acest lucru s-a întâmplat pentru că cei care le-au \ninițiat nu au înțeles că o revizuire a Constituției trebuie să satisfacă \nnevoile  cetățenilor,  și  nu  poftele  politicienilor,  fie  că  sunt \nparlamentari, premieri sau șefi de stat. \nReforma  constituțională  nu  mai  trebuie  să  fie  un  proiect \npersonal  al  politicienilor.  Această  dezbatere  trebuie  mutată  în \nsocietate, pentru că cetățenii trebuie să fie implicați efectiv în acest \nproces. Toate modificările trebuie înțelese și acceptate de români. \nDe aceea, consider absolut necesar un acord larg la nivelul \nîntregii clase politice, dar și la nivelul mediului academic, al corpului \nde  experți  și  al  societății  civile.  Contribuția  tuturor  este  esențială \npentru reușita unui demers atât de complex! \nStimați colegi, \n                                                                                             10                                                                                          \n     \nAu  trecut  18  ani  de  la  ultima  revizuire  a  Constituției \nRomâniei. În această perioadă am văzut cum Legea fundamentală a \nfost folosită fie ca bâtă, fie ca scut de către unii politicieni, în funcție \nde interesele politice de moment. \nDe  multe  ori,  diferiți  actori  politici  și-au  forțat  atribuțiile \nconstituționale. S-a ajuns în momente de criză politică, în care actuala \nConstituție nu a putut oferi soluții destul de clare pentru depășirea lor. \nDe  aceea,  trebuie  să  ne  punem  întrebarea:  cum  dorim  să \nreformăm Constituția? Care sunt acele direcții și principii care să aibă \nun caracter eficient în plan normativ? \nLa  nivel  general,  cred  că  Legea  fundamentală  trebuie  să \nîntărească instituțiile, astfel încât să avem un stat capabil să garanteze \ndrepturile  și  libertățile  cetățenilor.  Oamenii  trebuie  să  se  simtă \nprotejați cu adevărat de către stat. \nÎn al doilea rând, consider că un sistem de guvernare eficient \neste acela care generează un control reciproc între puterile statului și \nnu  permite  niciunui  actor  instituțional  să  concentreze  puterea  în \nmâinile sale. \nDin  păcate,  acest  principiu  fundamental  nu  și-a  găsit \nîntotdeauna și aplicarea în practică. În România, am asistat de multe \nori la un proces de personalizare a puterii. Cei care au ajuns să ocupe \ndiverse funcții în stat au modelat instituția, conform propriilor dorințe \nși interese. În final, această forțare a dus la o perturbare a echilibrului \nîntre puterile statului și la conflict. \n                                                                                             11                                                                                          \n     \nDin  această  perspectivă,  o  clarificare  a  atribuțiilor \npreședintelui  cred  că  se  impune.  Trebuie  să  ne  gândim  dacă  e \nmomentul să depășim angoasa dictaturii comuniste în ceea ce privește \nstatutul și rolul președintelui. \nAcum trei decenii a fost stabilit un sistem echilibrat prin care \ncetățenii  să  își  aleagă  direct  președintele,  însă  puterile  sale  au  fost \nlimitate ca să nu devină un dictator. \nTrebuie  ca  cei  care  vor  lucra  la  reforma  Constituției  să  se \npronunțe dacă acest sistem, în care președintele este o struțo-cămilă, \nîntre un președinte francez, de exemplu, și un monarh spaniol, mai \npoate funcționa în România. \nRolul președintelui a fost gândit ca un producător de consens. \nDin păcate, a sfârșit de multe ori în a fi un producător de tensiune în \nsocietate.  Nu  de  puține  ori  am  văzut  cum  președintele  și-a  depășit \nrolul  de  mediator  și  a  intervenit  brutal  peste  celelalte  puteri \nconstituționale. \nDe altfel, relațiile dintre președinte și premier au balansat în \nultimii 30 de ani între conflict și obediență. Am văzut că atunci când \nmajoritatea parlamentară a fost favorabilă președintelui, acesta a ajuns \nșeful  de  facto  al  Guvernului.  Premierul  a  devenit  o  marionetă.  În \ncealaltă extremă, a coabitării, președintele a fost mai degrabă izolat de \ncătre prim-ministru, care a preluat toată puterea executivă. Aceasta nu \neste normalitatea! \nApoi, în plan parlamentar, mi-aș dori, de exemplu, să existe \nun  anumit  interes  pentru  reglementarea  moțiunii  constructive  de \n                                                                                             12                                                                                          \n     \ncenzură,  pe  model  german.  În  România,  partidele  politice  au \ntransformat  moțiunile  de  cenzură  într-un  instrument  de  imagine  și \nprilej de atacuri politice la adresa adversarilor. \nDe aceea, eu cred că moțiunea de cenzură trebuie să fie clară \nși nu numai pentru retragerea încrederii, ci și pentru acordarea ei unei \nalte persoane, care să-și asume de la bun început acest rol. \nDemiterea  premierului  trebuie  să  conducă  automat  la \ndesemnarea unui alt prim-ministru. Nu am fi stat acum două luni fără \nGuvern, dacă am fi avut acest instrument în Constituție. \nÎn plan guvernamental, cred că viitoarea Constituție trebuie \nsă găsească mecanisme mult mai clare de limitare a practicii excesive \na ordonanțelor de urgență. Parlamentul nu este o anexă a Guvernului \nRomâniei, ci un partener instituțional. S-a folosit prea mult pretextul \nurgenței,  astfel  încât  practica  ordonanțelor  a  devenit  o  modalitate \ncurentă de legiferare. Lucrurile nu mai pot continua așa! \nÎn general, este nevoie de o clarificare a atribuțiilor fiecărei \nputeri  în  parte.  Și  sunt  convins  că  experții  vor  găsi  cele  mai  bune \nsoluții  astfel  încât  să  nu  devenim  victimele  unui  experiment \nconstituțional! \nDoamnelor și domnilor, \nTrebuie să ne gândim serios dacă ne aflăm în acel „moment \nconstituțional”.  Am  ratat  acest  moment  după  integrarea  în  Uniunea \nEuropeană și în NATO. Am ratat în 2011, am ratat și în 2013, când \nam avut o largă majoritate parlamentară. \n                                                                                             13                                                                                          \n     \nNu avem scuze dacă vom rata din nou! După 30 de ani, nu \nmai putem să punem doar niște proptele. Ele nu rezolvă nimic! Nu \naduc dezvoltare, continuitate și stabilitate! \nSocietatea  așteaptă  o  Constituție  modernă,  care  să  reflecte \nrealitatea,  dar  care  să  conducă  la  dezvoltare  și  să  ofere  soluții \ninovative la provocările viitorului. \nTrebuie să facem o reformă constituțională serioasă. Și avem \nnevoie de fiecare român pentru a reuși acest lucru!  \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule președinte. \nInvit acum la tribună pe Excelența Sa, domnul Nicolae-Ionel \nCiucă, prim-ministrul României. \nDomnul Nicolae-Ionel Ciucă (prim-ministrul României): \nDomnule președinte al Senatului, \nDomnule președinte al Camerei Deputaților, \nStimate domnule președinte al Curții Constituționale, \nDomnule președinte Constantinescu, \nStimate doamne și stimați domni parlamentari, \nStimați colegi miniștri,  \nDoamnelor și domnilor ambasadori,  \nBună ziua! \nSunt deosebit de onorat să particip astăzi la această ședință \nsolemnă,  prin  care  marcăm  30  de  ani  de  la  adoptarea  Constituției \n                                                                                             14                                                                                          \n     \nRomâniei,  act  juridic  și  politic  fundamental  al  statului,  garant  al \nlibertăților democratice ale cetățeanului. \nLa  referendumul  național  desfășurat  pe  8  decembrie  1991, \nromânii s-au pronunțat pentru democrație, libertate și stat de drept, \npentru o societate în care demnitatea omului, drepturile și libertățile \ncetățenilor, dreptatea și pluralismul politic, supremația legii și statul \nde drept să fie valori supreme, garantate de stat. \nPrima  și  singura  Constituție  adoptată  după  căderea \ncomunismului,  actuala  Constituție  a  României,  reprezintă  piatra  de \ntemelie a societății noastre democratice, fiind inspirată și legitimată de \nidealurile Revoluției din Decembrie 1989, de sacrificiul și jertfa celor \ncare  și-au  pierdut  viața  sau  au  fost  răniți  în  acele  zile.  Această \nConstituție  este  cea  de-a  doua  cea  mai  longevivă  Constituție  a \nRomâniei, după cea din 1866. \nAcum,  la  trei  decenii  de  la  adoptare  și  după  revizuirea \nnecesară aderării la Uniunea Europeană, în anul 2003, consider că este \nnecesară în continuare reformarea statului și a administrației publice \npentru  a  pune  în  centrul  preocupărilor  cetățeanul,  pentru  a  crește \neficiența  și  calitatea  serviciilor  publice  oferite  contribuabililor  și \npentru a crește responsabilitatea deținătorilor funcțiilor publice. \nPandemia COVID-19 a arătat încă o dată cât de importantă \neste asigurarea echilibrului dintre libertățile democratice și dreptul la \nviață, pe care statul trebuie să-l asigure tuturor, inclusiv prin servicii \nmedicale de care toți cetățenii români trebuie să beneficieze în mod \negal. Starea de alertă este, alături de limitările legale și legitime ale \n                                                                                             15                                                                                          \n     \nlibertăților cetățenilor pe o perioadă restrânsă, la fel de importantă ca \nși  nevoia  de  prezervare  a  drepturilor  și  libertăților  care  dau  esența \nstatului  democratic.  Nevoia  acestui  echilibru  este  evidentă,  astăzi, \ncând traversăm o perioadă de criză sanitară în care sunt necesare unele \nreglementări pentru combaterea COVID-19. Trebuie să traversăm cu \nbine,  împreună,  această  perioadă  și  voi  lua  toate  măsurile  necesare \npentru  a  trece  țara  prin  această  criză,  cu  sprijinul  experților  și  al \npersonalului de specialitate, al instituțiilor statului, în colaborare cu \npartenerii europeni și internaționali, dar mai ales cu sprijinul tuturor \ncetățenilor României. \nExcelențele Voastre, \nDistinși invitați, \nAșa  cum  am  subliniat  de  la  această  tribună  și  cu  prilejul \nacordării votului de învestitură, în centrul preocupărilor Guvernului se \naflă cetățeanul  român și binele comun. Alături de toți  miniștrii din \nacest Guvern ne angajăm să facem tot ce depinde de noi pentru ca \nsituația  economică,  socială  și  sanitară  a  românilor  să  se \nîmbunătățească. \nOamenii au așteptări legitime de la noi: să cultivăm respectul \nfață  de  lege,  să  apărăm  adevărul,  dreptatea,  unitatea  socială  și \nsolidaritatea. Lucrăm pentru cetățeni, luând la timp, cu bună-credință \nși  nepărtinitor,  decizii  care  să  ducă  la  o  viață  în  siguranță,  la \ndezvoltare, la respectarea demnității fiecăruia și la o viață mai bună. \nObiectivul nostru este ca prin măsurile pe care le vom implementa să \nasigurăm dezvoltarea și prosperitatea țării noastre. \n                                                                                             16                                                                                          \n     \nValorile și libertățile constituționale există în fiecare dintre \nnoi, ne unesc, ne fac mai puternici ca națiune, iar idealurile comune \nreprezintă liantul între cetățeni și instituțiile statului. \nDe aceea, vă cer sprijinul, atât dumneavoastră, dar și tuturor \ncetățenilor,  pentru  a  construi  o  țară  mai  puternică  și  prosperă, \naducându-i  pe  oameni  împreună  în  jurul  unui  obiectiv  comun: \ndezvoltarea și bunăstarea României și a românilor. \nÎn calitate de cetățean român și de prim-ministru al României, \nvoi  milita  întotdeauna  pentru  respectarea  literei  și  spiritului \nConstituției și pentru domnia legii. \nVă mulțumesc. (Aplauze.) \n                                                                                             17                                                                                          \n     \nDomnul Florin-Vasile Cîțu: \nMulțumim, domnule prim-ministru. \nInvit  la  tribună  pe  Excelența  Sa,  domnul  Valer  Dorneanu, \npreședintele Curții Constituționale. \nDomnule președinte! \nDomnul  Valer  Dorneanu  (președintele  Curții \nConstituționale): \nStimate domnule președinte al Senatului Florin Cîțu,  \nStimate  domnule  președinte  al  Adunării  Naționale,  al \nCamerei  Deputaților  -  zicem  Adunare  Națională,  pentru  că  așa  îi \nspunea pe vremuri, \nDistinse domnule prim-ministru Nicolae Ciucă, \nLa mulți ani și pentru ziua dumneavoastră de astăzi! \nDistinși miniștri,  \nDomnule președinte Emil Constantinescu, \nStimați parlamentari, \nDați-mi voie să mă răsfăț și să vă spun dragi colegi, \nÎnaltpreasfinția Voastră, \nOnorată asistență, \nMulțumesc  în  primul  rând  Parlamentului  pentru  onoranta \ninvitație  de  a  mă  adresa,  în  calitate  de  președinte  al  Curții \nConstituționale,  acestei  distinse  adunări  care  cinstește  Constituția \nRomâniei. \nÎn calitate de garant al supremației Constituției, pentru noi, \nCurtea Constituțională, este o mare onoare acest lucru și în această \n                                                                                             18                                                                                          \n     \ncalitate îmi permit să vă amintesc faptul că actul fundamental al țării \neste o adevărată Biblie și nu întâmplător fiecare dintre noi începem \nactivitatea depunând jurământul de credință cu mâna pe Constituția \nRomâniei și pe Biblie.  \nSărbătorim, astăzi, 30 de ani de la „momentul zero”, de la \nborna de stat a democrației românești, 30 de ani de la debutul unei \nperioade istorice pentru neamul românesc, unei epoci dorită a fi de \nlibertate și speranță, de încredere și entuziasm, care să succeadă anilor \nlungi,  apăsători  și  tenebroși  ai  comunismului,  30  de  ani  de  la \nadoptarea Constituției României.  \nLa acest moment aniversar, să ne amintim faptul că nu a fost \ndeloc  ușor  să  se  elaboreze  o  nouă  Lege  fundamentală,  care  să \nreușească mai întâi de toate să smulgă societatea din automatismele \ncomportamentale  și  atitudinile  formate,  fără  voia  sa,  sub  povara \nvremurilor,  pe  parcursul  jumătății  de  secol  petrecute  în  regimul \ncomunist, mai apoi să imprime un suflu nou, democratic, în acord cu \nspiritul  european,  care  să  rezoneze  cu  aspirațiile  și  idealurile \nRevoluției din Decembrie 1989 și să ofere, în același timp, mecanisme \njuridice concrete și eficiente, care să răspundă așteptărilor poporului. \nAdunarea  Constituantă,  instituită  în  acest  scop,  a  avut  la \ndispoziție pentru acest copleșitor demers creator un termen de 18 luni \nde la înființare. Lucrările Adunării Constituante s-au desfășurat astfel \nîncât  să  asigure  Adunării  Constituante  timpul  necesar  pentru  o \nelaborare ca atare. \n                                                                                             19                                                                                          \n     \nS-au conceput două lecturi, în acest scop, prima lectură având \nca  obiect  inițierea  membrilor  Adunării  Constituante  cu  modul  de \nredactare a unei constituții, precum și informarea acestora cu privire la \nconținutul constituțiilor din statele democratice. \nProcesul  de  elaborare  a  Constituției  a  beneficiat  de  o \nsubstanțială  asistență  internațională,  fiind  valorificată  experiența \nstatelor cu tradiție democratică. \nComisia  a  avut  întâlniri  inclusiv  cu  reprezentanți  ai  unor \nautorități  internaționale,  mai  ales  organisme  ale  ONU  și  ale \nConsiliului Europei, iar lucrările comisiei au fost analizate în cadrul \nComisiei de la Veneția. Un rol important l-au avut avizele comunicate \nde  diferite  organizații,  precum  Comitetul  Helsinki  pentru  drepturile \nomului,  dar  și  discuțiile  purtate  cu  diferiți  specialiști  în  drept \nconstituțional din numeroase țări, și chiar participarea nemijlocită a \nunor  specialiști  francezi,  în  frunte  cu  reputatul  profesor  Robert \nBadinter; la dezbaterile acestea care au însoțit elaborarea Constituției \ns-au valorificat și tradițiile constituționalismului românesc, preluat din \nprincipiile revoluției franceze. \nPrecizez aceste detalii pentru a evidenția dorința membrilor \nAdunării  Constituante  de  a  elabora  o  lege  fundamentală  a  statului \nromân  care  să  fie  în  concordanță  cu  standardele  internaționale  în \nmaterie  constituțională,  care  să  înglobeze  patrimoniul  democratic \neuropean  și  care  să  înalțe  viața  juridică,  politică  și  economică  a \nsocietății  românești  la  un  nivel  similar  celor  al  statelor  cu  sisteme \ndemocratice consolidate printr-o îndelungată tradiție. Să apreciem și \n                                                                                             20                                                                                          \n     \nsă respectăm acest efort uriaș, realizat cu toată convingerea și cu bună-\ncredință! \nDesigur  că,  fiind  o  creație  umană,  Constituția  noastră  nu \nputea  fi  perfectă,  ireproșabilă,  dar  conținutul  ei  reușește  să  ofere \nsuficiente repere pentru construirea pe baza sa a unui sistem care să \npermită  buna  funcționare  a  instituțiilor  publice  și  a  vieții  politice, \neconomice, în ansamblul său. În timp, pe măsura evoluției sociale, a \ndezvoltării complexului de relații interumane și interinstituționale, a \nremodelării peisajului socio-politic, unele aspecte nu au mai corespuns \nnoilor realități, diferite de cele avute în vedere în puterea constituantă \noriginală.  Tocmai  pentru  acest  motiv,  a  fost  înscrisă  în  Constituție \nposibilitatea revizuirii sale, iar anul 2003 a fost momentul în care s-a \nrealizat  o  astfel  de  primenire  a  legii  noastre  supreme,  corijându-se \nimperfecțiunile, adaptându-i-se prevederile la schimbările survenite și \nîmbunătățindu-i-se soluțiile propuse inițial. \nDe asemenea, revizuirea din 2003 a avut un scop mai mult \ndecât atât, reconfigurându-se cadrul constituțional național, astfel încât \nsă permită aderarea României la Organizația Atlanticului de Nord și \nintegrarea în Uniunea Europeană. \nAșadar, deși este Legea fundamentală a statului, Constituția \nnu  putea  rămâne  încremenită  în  timp,  ci  poate  fi  modificată  atunci \ncând această necesitate apare ca stringentă. Dar revizuirea Constituției \ntrebuie făcută cu responsabilitate, cu înțelepciune, cu simțul datoriei \nfață de popor, cu intenția sinceră de a aduce un beneficiu acestuia, și \nnu dintr-o dorință, chiar inspirată, unilaterală. Din păcate, însă, ideea \n                                                                                             21                                                                                          \n     \nrevizuirii  Constituției  a  fost  utilizată  nu  de  puține  ori  ca  miză \nelectorală, lipsită de o serioasă acoperire sub aspectul motivației și al \njustificării  raționale,  fiind  transformată  într-un  instrument  de \nmanipulare  în  vederea  obținerii  de  capital  electoral  din  promisiuni \nirealizabile. O astfel de atitudine distructivă nu face altceva decât să \nsemene  îndoială,  să  inducă  o  stare  de  incertitudine  cu  privire  la \nordinea  constituțională,  fragilizând  însăși  construcția  democratică  a \nstatului.  Din  fericire,  probabil  anticipând  asemenea  inițiative \noportuniste, legiuitorul constituant a instituit o procedură complexă de \nrevizuire, compusă dintr-o succesiune de etape și prevederi obligatorii, \nstabilind în final și limitele revizuirii, care fac obiectul așa-zisei părți \nrigide a Constituției. \nAr trebui ca în lupta politică să se renunțe la ideea de a se da \ntot  timpul  vina  pe  pretinsele  imperfecțiuni  ale  Constituției  pentru \nnerealizările, pentru insuccesele clasei politice. Mecanismul statal va \nputea funcționa perfect în baza actualei reglementări constituționale \ndacă prevederile Legii fundamentale vor fi respectate atât în litera, cât \nși  în  spiritul  lor.  Domnia  legii,  care  este  o  exigență  esențială  a \nprincipiului statului de drept, ar trebui să fie un adevărat far călăuzitor \npentru toți participanții la viața publică. Nu puțini sunt cei care invocă \nacest concept al statului de drept, dar uită care este semnificația sa, \nuită că acesta implică subordonarea statului în toate componentele sale \nfață de drept și în primul rând față de Constituție și că are ca scop \ntocmai  ponderarea  eventualelor  tendințe  abuzive  discreționare  ale \nstructurilor  etatice.  Or,  se  știe  că  puterea  exemplului  este  o  armă \n                                                                                             22                                                                                          \n     \nredutabilă. Cum putem pretinde cetățenilor să respecte și să cinstească \nLegea fundamentală a țării dacă unii dintre cei care dețin și exercită \nputerea politică în numele lor o pun la îndoială sau o bagatelizează? \nCum putem aștepta din partea poporului să fie mândru de Constituția \nsa, când unii dintre reprezentanții acestuia o contestă? \nÎn  calitate  de  garant  al  supremației  Constituției,  Curtea \nConstituțională vă invită să prețuim împreună importanța cărții noastre \nfundamentale,  să-i  recunoaștem  obligativitatea  și  să  o  respectăm  în \nlitera și spiritul ei. \nLa mulți ani Constituției României! \nȘi v-aș ruga să-mi permiteți o scurtă informare.  \nÎn foaierul din fața sălii de ședințe sunt mai multe panouri \norganizate cu sprijinul generos al Arhivelor Naționale, al Monitorului \nOficial și al AGERPRES-ului, care redau constituțiile în original, cu \nsemnăturile respective, Constituția din 1866, invocată și aici ca model, \nConstituția din 1923 și Constituția din 1991. \nVă mulțumesc foarte mult pentru atenție. (Aplauze.) \nDomnul Florin-Vasile Cîțu: \nMulțumim, domnule președinte. \nDoamnelor și domnilor senatori și deputați, \nPotrivit celor convenite, în această ședință solemnă vor avea \nintervenții reprezentanți ai grupurilor parlamentare reunite, în limita a \n7 minute pentru fiecare grup parlamentar, iar deputaților și senatorilor \nneafiliați  li  se  alocă  3  minute,  cu  o  singură  intervenție,  printr-un \nreprezentant comun. \n                                                                                             23                                                                                          \n     \nAvem lista. Doar Grupul parlamentar AUR nu a ... \nDomnul George-Nicolae Simion (din sală): \nStați că vă dau acum! \nDomnul Florin-Vasile Cîțu: \nVă rog! \nDin partea Grupurilor parlamentare ale PSD, domnul senator \nRobert Cazanciuc. \nDomnul Robert-Marius Cazanciuc: \nDomnule președinte al Senatului, \nDomnule președinte al Camerei Deputaților,  \nDomnule prim-ministru, \nStimați membri ai Guvernului, \nDoamnă ministru, \nDomnule președinte Emil Constantinescu,  \nDomnule președinte Dorneanu, \nÎnaltpreasfinția Voastră, \nDragi colegi, \nÎn misiunea noastră, ca membri ai Parlamentului, de a face \ncunoscută legea, facem deseori referire la litera și spiritul ei. \nDacă  vorbim  de  Legea  fundamentală,  avem  aici  spiritul \nConstituției,  care  s-a  transformat  într-o  esență  tare  -  Constituția \nRomâniei. \nAm  luat  de  la  bibliotecă  această  geneză  și  dați-mi  voie  să \ncitez câteva rânduri din această carte: „Emoția mea este firească în \n                                                                                             24                                                                                          \n     \nacest moment solemn, când pentru a treia oară, în decurs de 150 de \nani, România are prilejul ca, prin reprezentanții săi aleși, să dezbată și \nsă voteze o constituție adevărată”. \nAstăzi, la 30 de ani de la acest discurs, rostit de Dan Amedeo \nLăzărescu în 1991, avem aceleași preocupări de a cârmui țara spre un \nviitor european, numai că de această dată viitorul european este legat \nși  de  utilizarea  adecvată  a  uriașelor  resurse  puse  la  dispoziția  țării \nnoastre pentru a reduce decalajele față de alte state europene care timp \nde 50 de ani au avut un destin mai bun decât am avut noi la frontiera \nEuropei. \nSpunea, la vremea respectivă, profesorul Iorgovan, că speră \nca această Constituție să aibă rolul unui adevărat pact social. \nDincolo  de  reașezarea  statului  român  pe  principii  real \ndemocratice, Constituția din 1991, pe care o sărbătorim astăzi, a fost și \nun rezultat al transpunerii în lege a entuziasmului celor care își doreau \nlibertatea, despre  care auziseră de la părinți, bunici sau din filmele \namericane, dar și a entuziasmului celor care plătiseră cu ani grei de \ntemniță comunistă pentru vina de a lupta pentru libertate.  \nAstăzi, noi, parlamentarii, avem o dublă datorie față de acești \noameni și față de urmașii noștri. Avem datoria de a înțelege dacă în \ncei 30 de ani care au trecut de la adoptarea Constituției aceasta a reușit \nsă  se  facă  cunoscută  și  înțeleasă  de  poporul  ei,  dacă  spiritul  Legii \nfundamentale a fost deslușit de cei chemați să o aplice și să o apere. \nLa  începutul  anilor  '90,  Constituția  a  fost  percepută  mai \ndegrabă ca un reper academic, departe de viața obișnuită. \n                                                                                             25                                                                                          \n     \nO cercetare sociologică realizată recent ne-a arătat că pentru \nromâni Constituția reprezintă astăzi nu doar un set de principii, ci un \ntext viu, aflat în vârful ierarhiei legilor, care poate influența în mod \ndirect viața fiecăruia dintre noi. \n63% dintre români consideră că o modificare a Constituției \nle-ar face o viață mai bună. \nNe-am întrebat la începutul anului dacă ar fi o idee bună ca \nstatul  să  distribuie  fiecărui  cetățean  câte  o  Constituție.  90%  dintre \nromâni au spus că da, ar fi o idee foarte bună. Românii vor să aibă un \nreper, vor să știe că pot apela la cineva fundamental atunci când ceva \nnu merge bine. \nGardianul  Constituției  este,  de  29  de  ani,  Curtea \nConstituțională, care prin 22.000 de decizii pronunțate până în prezent \nne-a arătat cum trebuie interpretate textele Constituției, dar și limitele \nunora dintre ele, care au rămas tributare contextului social economic \nîn care au fost adoptate. \nGardian al Constituției sau făuritor de legi? \nSunt  convins  că  membrii  Curții  Constituționale  își  pun \naceastă întrebare la fiecare decizie  pe care o pronunță, iar numărul \nmare al acestora arată, de asemenea, nevoia cetățeanului de a respecta \nConstituția,  de  către  fiecare  dintre  noi,  dar  și  de  către  instituțiile \nstatului. \nTitulatura  marginală  a  primului  articol  din  Constituție  este \n„Statul român”. Poate era mai potrivit dacă primul articol se numea \npur și simplu România, pentru a arăta preeminența poporului român. \n                                                                                             26                                                                                          \n     \nLegea  fundamentală  trebuie  să  aibă  în  centrul  ei  omul,  cu \ndrepturile și libertățile lui fundamentale, cu un stat capabil în mod real \nsă  asigure  protejarea  lor,  printr-o  arhitectură  constituțională  care  să \nstatueze principiul supremației și respectării Constituției și a legilor, \nprecum și cooperarea loială dintre puteri, toate acestea în beneficiul \ncetățeanului. \nDacă această constituție îndeplinește astăzi acest rost vă invit \nsă reflectăm și să lucrăm împreună. \nPentru  un  dialog  eficient  despre  Constituție  și  pentru  a \ncunoaște modele ce pot contribui la conturarea propriilor convingeri \naveți la dispoziție o carte în format electronic. \nÎn 2015, cu ajutorul a patru profesori universitari, am tradus \nîn  limba  română  toate  constituțiile  Uniunii  Europene.  O  să  primiți \nfiecare dintre dumneavoastră, printr-un mesaj, din partea liderilor de \ngrup, această carte în format electronic. \nDupă 30 de ani îi evocăm astăzi aici pe membrii Adunării \nConstituante care ne-au lăsat moștenire o constituție care a reașezat \nțara după comunism. \nCare va fi moștenirea noastră, a celor de aici? Ce vom lăsa \nnoi?  O  împărțire  a  românilor  în  mai  multe  categorii:  bugetari  și \ncorporatiști, locuitori în țară sau în diaspora, pro sau contra Uniunii \nEuropene, pro sau contra justiției. \nDupă  câteva  luni  de  dezbateri  în  cadrul  Partidului  Social \nDemocrat ne-am pus întrebarea dacă această Constituție poate fi un \nliant al națiunii. \n                                                                                             27                                                                                          \n     \nPentru  a  căuta  răspuns  la  această  întrebare,  Asociația  „Pro \nDemocrația”  și  Institutul  Social-Democrat  „Ovidiu  Șincai”  au \norganizat  pe  1  iulie  o  dezbatere  consacrată  analizei  de  ansamblu  a \nevoluției societății românești guvernată de actuala Constituție. \nAți  primit  fiecare  dintre  dumneavoastră  această  carte.  Cei \ncare n-ați primit-o încă, o veți primi cu siguranță. Este un volum care \nreunește lucrările a 12 profesori universitari și 2 membri ai Adunării \nConstituante.  Au  fost  invitați  să-și  exprime  opiniile  cu  privire  la  o \nConstituție a viitorului și asupra măsurii în care Legea fundamentală \npoate fi îmbunătățită, astfel încât să răspundă marilor provocări ale \nRomâniei de astăzi, obiectivelor comune europene și ale omenirii, în \ngeneral.  \nVorbind de viața acestei Constituții și de obiectivele comune \neuropene,  fostul  ministru  al  integrării,  profesorul  Vasile  Pușcaș, \nspunea că revizuirea din 2003 a tratat aderarea la Uniunea Europeană \nca  un  simplu  act  de  politică  externă,  și  nu  ca  un  proces  intern  de \ntransformare a statului și a societății. \nRevizuirea din 2003 a reprezentat actul juridic care a făcut \nposibilă aderarea la Uniunea Europeană și NATO. \nÎncercările de revizuire din 2011-2013 au fost arme în bătălia \npolitică internă, din păcate, dar, în același timp, au arătat nevoia de \nclarificare a unor  texte scrise poate cu prea  mult entuziasm în anii \n1990-1991 și nevoia de a consfinți statutul nostru real de membri ai \nUniunii Europene și ai NATO. \n                                                                                             28                                                                                          \n     \nModificările actualei Constituții ar putea fi abordate din cel \npuțin trei perspective, dacă doriți. Aș spune una tehnică – și vă dau un \nexemplu – art. 29 vorbește de telegrame. Am întrebat Poșta Română \ncând a fost trimisă ultima telegramă. Acum mai bine de 10 ani. \nDomnul Florin-Vasile Cîțu: \nDomnule senator, vă rog să încercați să finalizați! \nDomnul Robert-Marius Cazanciuc: \nImediat, domnule președinte! E un moment solemn. \nDe  opțiune  politică,  regionalizarea  și  formarea  Guvernului. \nPoate președintele să încredințeze formarea Guvernului partidului care \na  câștigat  alegerile?  Și  inovativă.  Reglementarea  constituțională  a \nrolului opoziției parlamentare, protejarea drepturilor fundamentale în \nfața  provocărilor  generate  de  evoluția  inteligenței  artificiale  sau \nprotejarea  statului  în  fața  regimurilor  comerciale  și  economice \ntransfrontaliere. \nCred că astăzi, în Parlament, avem obligația față de poporul \nnostru să lansăm dezbateri publice față de principalele teme ale vieții \nsociale,  economice  și  politice,  asupra  modului  în  care  drepturile \nfundamentale  sunt  respectate  în  mod  real,  asupra  modului  în  care \nputerile statului au funcționat în slujba poporului și care în final să \nconducă,  de  ce  nu,  la  un  acord  politic  național  pentru  o  eventuală \nrevizuire a Constituției. Un asemenea proiect ar putea reprezenta un \nliant al națiunii care să contribuie la uniunea spirituală a poporului \nromân. \n                                                                                             29                                                                                          \n     \nVa fi posibil doar în măsura în care acest proces va fi unul \nautentic  și  oamenii  vor  vedea  că  este  unul  autentic,  nu  ca  un  alt \ninstrument într-o bătălie politică. \nDezbaterea  națională  în  jurul  temei  revizuirii  Constituției \npoate fi un instrument de atingere a obiectivului de refacere a legăturii \nțării cu fiecare român. \nAstăzi suntem datori să le lăsăm celor care vin după noi o \nRomânie în bună stare. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule senator. \nDin partea Grupurilor parlamentare ale PNL....  \n(Domnul  senator  Robert-Marius  Cazanciuc  revine  la \ntribună.) \nMai aveți? \nDomnul Robert-Marius Cazanciuc: \nAți primit, de asemenea, stimați colegi, o coliță nouă, timbre \nrealizate în 2019 de către Romfilatelia, în care pentru prima dată pe \ntimbre  au  fost  puse  drepturile  fundamentale.  Sunt  nouă  drepturi \nfundamentale, tipărite în milioane de exemplare, care au încercat să \nfacă cunoscută românilor Legea fundamentală. \nMulțumesc. (Aplauze.) \nDomnul Florin-Vasile Cîțu: \nMulțumim, domnule senator. \n                                                                                             30                                                                                          \n     \nO inițiativă foarte bună. \nDin partea Grupurilor parlamentare ale PNL, doamna senator \nLaura-Iuliana Scântei. \nDoamna Laura-Iuliana Scântei: \nVă mulțumesc, domnule președinte. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule președinte Emil Constantinescu, \nÎnaltpreasfinția Voastră, \nDomnule președinte al Curții Constituționale, \nDistinși membri ai Corpului diplomatic, \nDragi invitați, \nDoamnelor și domnilor senatori și deputați, \nSărbătorim într-adevăr 30 de ani de la intrarea în vigoare a \nConstituției din 1991. \nTimp  de  30  de  ani,  Constituția  a  garantat  stabilitatea \nregimului  politic,  a  oferit  termenul  de  referință  pentru  drepturile  și \nlibertățile fundamentale ale cetățenilor și a fost temelia pe care s-au \nconstruit instituțiile vitale ale statului. \nTotuși trebuie să fim sinceri, 30 de ani nu înseamnă mulți ani \nconstituționali.  Prin  comparație,  Constituția  de  la  1866  a  fost  în \nvigoare vreme de 57 de ani. Avem deci o Constituție tânără și, pe cale \nde consecință, o democrație la fel de tânără. \nDeși e tânără, Constituția prevede un obiectiv de țară istoric, \n                                                                                             31                                                                                          \n     \nîmpărtășit în egală  măsură de toate forțele politice responsabile, de \nautoritățile statului și de majoritatea românilor, și anume, România - \nstat democratic. Acel stat cu o democrație consolidată, axată pe cele 3 \nmari valori fondatoare ale liberalismului politic, și anume: protejarea \nvieții, promovarea libertății și garantarea proprietății. Adică un stat de \ndrept, un stat de tip occidental, care își respectă îndatoririle rezultate \ndin  angajamentele  internaționale,  inclusiv  cele  care  decurg  din \ncalitatea de stat membru UE și NATO. \nDoamnelor și domnilor, \nAți auzit și până acum, de la antevorbitorii mei, veți auzi în \ncontinuare, azi, la ceas aniversar, multe cuvinte frumoase, dar și critici \nla adresa Constituției în vigoare. Toate oferă răspunsuri cu privire la \nîntrebarea: Ce reprezintă Constituția României, după 30 de ani, pentru \ncetățeni,  pentru  politicieni  și  pentru  țară?  Că  înglobează  cele  mai \nînalte valori și idealuri ale unei societăți democratice, că este o pavăză \npentru  asigurarea  statului  de  drept  și  a  independenței  justiției,  o \ngaranție că nicio autoritate nu va abuza de puterea sa și va acționa în \nlimitele constituționale, că, într-adevăr, cuprinde catalogul de drepturi \nși libertăți fundamentale și că e un scut împotriva abuzului de putere al \nautorităților statului împotriva cetățenilor. \nÎn ce mă privește, am dorit astăzi să vă spun despre ce nu este \no Constituție. \nÎn primul rând, o Constituție nu este doar un document politic \nsau doar o lege care se poate modifica oricum și oricând, după bunul \nplac al unei majorități politice sau al unui partid care, de exemplu, s-ar \n                                                                                             32                                                                                          \n     \nteme că nu ar da nici după 20 de ani, în anul 2024, un candidat ales la \nfuncția de președinte al României. \nÎn  al  doilea  rând,  o  Constituție  nu  reprezintă  nimic  fără \nconstituționalism. Legea fundamentală a unui stat capătă valoare dacă \neste respectată în timp și dacă, prin respectarea continuă, la nivelul \nsocietății  se  creează  un  sentiment  puternic  de  apartenență  la \nConstituție și la valorile sale. \nÎn al treilea rând, o Constituție nu este în realitate opera unei \nmajorități  politice  conjuncturale,  deși  unii  așa  cred.  O  Constituție \ndurabilă este rezultatul unui autentic moment constituțional. Un astfel \nde moment constituțional a fost în anii 1990, 1991, atunci când s-a \nrealizat  trecerea  de  la  vechiul  regim  politic  totalitar  la  noul  regim \npolitic democratic. Constituția României a eliminat atunci posibilitatea \nconcentrării  puterii  în  mâinile  unei  persoane,  ale  unui  grup  de \npersoane  sau  ale  unei  instituții  și  așa  sperăm  să  rămână  pentru \ntotdeauna. \nMai târziu, în 2003, la momentul revizuirii, s-a avut în vedere \nnevoia fundamentală a României de a adera la structurile euroatlantice \nși de a se defini un destin european pentru societatea românească. \nFără  îndoială,  doamnelor  și  domnilor,  Constituția  nu  este \nperfectă,  iar  numeroasele  decizii  ale  Curții  Constituționale  i-au \nevidențiat vreme de 30 de ani și limitele și lipsurile. Cu toate acestea, \nmomentele  constituționale  autentice  pentru  revizuirea  Legii \nfundamentale trebuie să fie rezultatul unei nevoi sociale reale și să \nexprime  o  viziune  asupra  arhitecturii  statului,  construită  în  timp  și \n                                                                                             33                                                                                          \n     \nîmpărtășită de majoritatea cetățenilor. \nÎnchei spunându-vă că Partidul Național Liberal nu se teme \nde o revizuire a Constituției. PNL reafirmă angajamentul politic de a \ncontinua  construcția  statală  asumată  încă  de  la  înființarea  sa,  dar \natunci când va revizui Constituția nu va renunța la viziunea sa liberală \nasupra statului și asupra economiei. Liberalismul constituțional va fi \npromovat în continuare ca principiu de modernizare a statului român \nîn  era  digitalizării,  pentru  a  oferi  cetățenilor  cu  adevărat  un  stat \nfuncțional, bazat pe o economie liberă, pe domnia legii și pe respectul \ndrepturilor fundamentale. \nAșadar,  azi,  la  ceas  aniversar,  urăm  Constituției  noastre \nlongevitate  și  respect  din  partea  tuturor  –  cetățeni  și  întreaga  clasă \npolitică! \nVă mulțumesc. (Aplauze.) \nDomnul Florin-Vasile Cîțu: \nMulțumesc, doamnă senator. \nDin partea Grupurilor parlamentare ale USR, domnul senator \nRadu-Mihai Mihail. \nDomnul Radu-Mihai Mihail: \nMulțumesc, domnule președinte. \nDoamnelor și domnilor, \nSuntem  un  stat  care  derapează  spre  eșec  și  Constituția  din \n1991  nu  este  străină  de  ceea  ce  se  întâmplă.  Constituția  României \nmoderne, libere și prospere ar fi trebuit să înceapă cu punctul 8 de la \n                                                                                             34                                                                                          \n     \nTimișoara. Cu despărțirea conștientă și asumată de trecutul totalitar și \nde aceia care i-au făcut posibilă existența timp de o jumătate de veac. \nConstituția de la 1991 a venit după „Duminica orbului” din \n1990  și  a  consfințit  restaurația  foștilor  comuniști  și  securiști  din \nRomânia.  A  fost  scrisă  după  chipul  și  asemănarea  destinatarului  și \nautorului  –  Ion  Iliescu,  zis  și  comunist  cu  față  umană,  și  Antonie \nIorgovan, zis și comunist cu studii juridice. \nConstituția României validată la referendumul din decembrie \n'91 a fost scrisă de un președinte al Asociației Studenților Comuniști \ndin  Universitatea  București,  pentru  președintele  Uniunii  Tineretului \nComunist. \nAcum  30  de  ani  eram  reporter  la  Radio  Delta  și  eram  pe \nstradă și îi întrebam pe oamenii care mergeau foarte mândri să voteze \nConstituția, dacă au citit textul și de ce îl votează? Și răspunsul era \ncam același de la toți: „Păi, ne-a spus Ion Iliescu că e de bine”. \nUSR a apărut pentru că românii s-au săturat să le spună un \ntătuc și gașca lui ce să facă. (Aplauze. Vociferări.) \nAcum  oamenii  sistemului  tot  vorbesc  despre  schimbarea \nConstituției, astfel încât președintele să nu mai fie ales de români, ci \nde ei. (Vociferări.) \nOamenii fără chip vor ca funcția de președinte al românilor să \npoată fi scoasă la mezat și tranzacționată între grupurile parlamentare, \nmonedă de schimb în trocurile politice, departe de ochii lumii și de \nochii cetățeanului. \nUSR  a  apărat,  apără  și  va  apăra  statul  de  drept  și  valorile \n                                                                                             35                                                                                          \n     \ndemocrației liberale de toate încercările de a pune instituțiile statului, \noricare  ar  fi  ele...  (Vociferări.)  ...la  dispoziția  infractorilor,  a \nevazioniștilor, a hoților din bugetul de stat și a combinatorilor politici \ncare îi cauționează. (Vociferări.) \nȘi închei cu o ultimă remarcă. Antonie Iorgovan, părintele \nConstituției din '91, a fost, ca tot românul imparțial, expert în cadrul \nComisiei juridice constituționale și pentru drepturile omului din cadrul \nCFSN  și  independent,  dar  afiliat,  în  legislatura  '90-'92,  la  Grupul \nparlamentar al PNL, pentru ca apoi să treacă la PSD, demonstrând \nastfel multilateralismul FSN-ismului, așa cum îl vedem și astăzi. \nNu-i așa că de acolo de sus, de unde se află, Caragiale râde cu \ngura până la urechi? (Vociferări. Aplauze.) \nDomnul Florin-Vasile Cîțu: \nMulțumesc, domnule senator. \nDin  partea  Grupurilor  parlamentare  AUR,  domnul  George \nSimion. \nDomnul George-Nicolae Simion: \nMulțumesc frumos. \nA fost un referendum pentru modificarea Constituției, să fie \nspecificat  faptul  că  în  România  căsătoria  este  între  un  bărbat  și  o \nfemeie. Sper că nu vreți să modificați Constituția în sensul în care să îl \nluați pe domnul Cîțu legal de soție, da? (Vociferări.) \nNoi nu suntem de acord cu faptul că trebuie să se producă o \nfederalizare  sau  o  regionalizare  sau  cum  dorește  unul  sau  altul  din \n                                                                                             36                                                                                          \n     \npartidele și organizațiile non-guvernamentale care sunt în Parlament \nastăzi. Nici pentru punerea în acord cu anumite prevederi europene. \nNoi  credem  că  a  noastră  Constituție  este  foarte  bună.  Și  unele \nîncercări de încălcare a Constituției, cum a fost înlăturarea Avocatului \nPoporului, neconstituțională, au fost stopate. \nȘi dacă tot ne-ați dat niște timbre aici, în care sunt prevăzute \narticolele  fundamentale,  vedeți  că  pierdem  o  generație,  pentru  că \ndreptul la învățătură este asigurat. Din păcate, nu a fost asigurat de \nstatul  român,  prin  hotărâri  de  Guvern  care  sunt  aduse  aici,  în \nParlament  și  noi  doar  trebuie  să  le  ascultăm,  nici  măcar  nu  putem \ninterveni asupra stării de alertă. \nÎncetați  să  călcați  în  picioare  drepturile  fundamentale  ale \nromânilor și începeți să respectați Constituția! \nNu prin ședințe solemne faceți asta, ci respectând Constituția \nși eliminând orice formă de obligativitate asupra românilor! \nConstituția este bună. Trebuie susținută și trebuie apărată de \nuzurpatori, atât de aici, de la București, cât și de la Bruxelles! \nVă mulțumesc. (Aplauze.) \nDomnul Florin-Vasile Cîțu: \nMulțumesc. \nDomnul Tanasă. \nDomnul Dan Tanasă: \nDa. \nÎnaltpreasfinția Voastră, \n                                                                                             37                                                                                          \n     \nDomnule președinte al Camerei Deputaților, \nOnorați membri ai Guvernului, \nDoamnelor și domnilor senatori și deputați, \nArt.  3  al  Constituției  României  vorbește  despre  teritoriul \nRomâniei, care este inalienabil. \nDin  păcate,  în  ultimii  30  de  ani,  atât  PSD,  cât  și  PNL  și \nUDMR au permis vânzarea pământului României către străini, la un \nnivel demențial. \nDin  păcate,  suntem  poate  unici  în  lume,  ne-am  înstrăinat \npământul și am vândut, ne-am trezit într-o situație în care am permis, \nculmea, încălcarea art. 3 al Constituției României. \nArt. 12 vorbește de simbolurile naționale ale României. \nArt. 13 vorbește de limba națională, de limba română. \nEu  am  câștigat  câteva  zeci  de  procese  în  instanțele  din \nRomânia, prin care am încercat să impun respectarea limbii oficiale de \nstat. Și, din păcate, atât PSD, cât și PNL, ați tolerat timp de 30 de ani \natitudinile absolut inacceptabile ale UDMR atunci când vine vorba de \nsimboluri naționale și de limba oficială de stat în România. \nAți permis... ați permis – că plecați, domnule Kelemen Hunor \n–  ați  permis,  domnilor,  ca  în  Transilvania,  practic,  în  multe  zone, \nlimba maghiară să devină, practic, de facto limbă oficială de stat. Și \npermiteți în continuare, dragi colegi de la PSD și de la PNL! \nLimba oficială de stat nu este negociabilă cu nimeni! Și nici \nsimbolurile naționale! Acestea le puteți spune colegilor de la UDMR. \nȘi închei. \n                                                                                             38                                                                                          \n     \nArt. 47 vorbește despre faptul că: „Statul este obligat să ia \nmăsuri de dezvoltare economică și de protecție socială, de natură să \nasigure cetățenilor un nivel de trai decent”. \nÎn ultimii 30 de ani, modul în care PSD și PNL au înțeles să \nfacă  politică  în  România  ne  situează  pe  ultimele  locuri  la  ceea  ce \nînseamnă nivel de trai. Ultimele locuri în Europa. \nȘi, mai mult decât atât, modul în care PSD și PNL au făcut \npolitică în ultimii 30 de ani a dus la situația absolut inacceptabilă în \ncare peste 3,5 milioane de români au fugit de aici, de pe acest pământ. \nI-ați fugărit voi. Și, din păcate, în ultimii 4 ani, nici USR nu s-a lăsat \nmai prejos. \nMulțumesc. (Aplauze.) \nDomnul Florin-Vasile Cîțu: \nMulțumim. \nDomnul deputat Ciubuc. \nDomnul Ciprian Ciubuc: \nDomnule președinte al Senatului, \nDomnule președinte al Camerei Deputaților, \nDomnule președinte Constantinescu, \nStimați colegi, \nStimați invitați, \nEu am să vorbesc scurt. \nȘi am să vorbesc de art. 16 - cetățenii români sunt egali în \nfața legii. \n                                                                                             39                                                                                          \n     \nStimați colegi, \nNu  suntem  astăzi  în  măsură  să  respectăm  art.  16.  De  ce? \nPentru  că  pe  baza  ordonanțelor  de  urgență  și  a  stării  de  alertă, \ndrepturile  românilor  nu  sunt  respectate.  Avem  6  articole  din \nConstituție – domnule președinte al Curții Constituționale, puteți să \nconfirmați sau infirmați – care sunt călcate în picioare pentru că avem \no stare de alertă neconstituțională și măsuri restrictive aberante. \nVin de la întâlnirea care a avut loc săptămâna trecută, de la \nDelegația Adunării Parlamentare a Francofoniei, unde – vreau să vă \nspun un lucru foarte important și vă rog să fiți atenți cu toții – am fost \nadunați mai mulți parlamentari din Parlamentul României, care facem \nparte din Delegație, inclusivi parlamentari din toate țările francofone, \nni s-au ținut lecții de modificare a Constituției, sub motiv de COVID \nși sub motiv de pandemie. Din Parlamentul belgian ni s-a transmis, \ntrebuie  să  modificăm  Constituția  după  modelul  Luxemburg,  să \nomogenizăm  Constituția.  Inclusiv  toate  țările  care  fac  parte  din \nUniunea Europeană. \nDe asemenea, ni s-a vorbit despre suspendarea Parlamentelor \nnaționale. (Vociferări.) \nNi s-a vorbit de suspendarea Parlamentelor naționale. \nMă  bucur  că  colegii  de  la...  antevorbitorii  mei  au  vorbit \ndespre modificarea Constituției. \nStimați colegi, \n Nu putem să modificăm Constituția, să o omogenizăm dacă \nnu ne întoarcem la popor. \n                                                                                             40                                                                                          \n     \nAm  susținut  și  în  Parlamentul  din  Albania,  la  Adunarea \nParlamentară a Francofoniei, susțin și de aici – cum vă veți uita în \nochii  copiilor  dumneavoastră  sau  în  ochii  românilor  dacă  vom \nmodifica Constituția și vom omogeniza Constituția după Constituția \ndin Luxemburg... (Vociferări.) ...sub motiv de COVID și sub motiv de \npandemie? \nAm  numărat,  de  19  ori  s-a  vorbit  de  cuvântul  „control”. \nControlul  pandemiei,  nemijlocit,  controlul  oamenilor.  Nu  putem \ncontrola  pandemia  dacă  nu  putem  controla  mișcarea  oamenilor  în \nEuropa și în statul național. \nOameni buni, \nStimați colegi, \nMă adresez și românilor și dumneavoastră. \nSă vă ferească Dumnezeu de o revoltă populară! \nCum  le-am  spus  și  francezilor  din  Parlamentul  din  Albania, \nromânii nu sunt ca francezii, să iasă o lună, două, trei, o lună, 10 luni la \nproteste. Românii au ieșit 9 zile și Ceaușescu a dispărut. \nNoi avem o istorie de comunism. Știm că aceste restricții care ni \nse  impun  în  Parlamentul  național  vin  doar  să  îngrădească  drepturi  și \nlibertăți și nu măsuri ca să controlăm pandemia! \nNu putem să suspendăm drepturile noastre fundamentale conform \nConstituției și să modificăm Constituția fără să ne întoarcem la popor! \nDe  aceea,  vă  rog  pe  toți  să  conștientizați  că  pentru  orice \nmodificare a Constituției trebuie să fie direct întrebat și poporul român, și \noamenii care ne-au ales. \nVă mulțumesc. \n                                                                                             41                                                                                          \n     \nȘi sunt încrezător că dumneavoastră veți reflecta la ce am vorbit \nastăzi aici. \nPuteți să-i întrebați și pe colegii dumneavoastră care au fost în \nParlamentul din Albania, să vă confirme acest lucru. \nMulțumesc. (Aplauze.) \nDomnul Florin-Vasile Cîțu: \nMulțumim. \nVă  garantăm  că  orice  modificare  se  va  face  doar  prin \nreferendum, deci mergem la popor. \nGrupul parlamentar al UDMR, domnul Csoma Botond. \nDomnul Csoma Botond: \nOnorați invitați, \nDoamnelor și domnilor deputați, \nRomânia  a avut o experiență totalitară cruntă sub regimul \ncomunist, mai ales în „Epoca de Aur”, sub Ceaușescu. Iar dacă luăm \nîn considerare acest lucru cred că adoptarea Constituției în anul 1991 a \nfost  un  pas  foarte  important  pe  drumul  făuririi  unei  societăți \ndemocratice, după decenii lungi de totalitarism. \nSigur, acea Constituție, Constituția de la 1991, a reflectat atât \nmomentul  politic,  cât  și  majoritatea  parlamentară  existentă  sau \nmajoritatea din Adunarea Constituantă, dar a reflectat și acea euforie, \npentru că oamenii în sfârșit erau liberi și puteau să-și spună opinia \nliber în această țară și nu sosea  mașina neagră dimineața să-i ducă \nundeva. \nȘi cred că a fost un moment foarte important, din acest punct \n                                                                                             42                                                                                          \n     \nde vedere. \nS-a  mers  pe  ideea  unei  –  cred  eu  –  unei  republici \nsemiprezidențiale, care nu e similară nici cu Franța, nici cu Statele \nUnite. Sunt niște deosebiri importante.  \nÎn Statele Unite nu există premier.  \nÎn Franța, premierul este subordonat președintelui.  \nLa  noi,  premierul  nu  este  subordonat,  dar  președintele \ndesemnează candidatul la funcția de premier. \nȘi dacă ne uităm, în ultimii 15 ani a existat un conflict major \nîn sânul puterii executive, mai ales când vorbim politic de coabitare \nîntre președinte și premier. \nȘi cred că acest conflict permanent care a existat în puterea \nexecutivă nu a făcut cinste României. \nȘi,  din  acest  punct  de  vedere,  cred  că  avem  nevoie  de  o \nmodificare a Constituției. Să lămurim anumite chestiuni, nu numai în \nsânul puterii executive, putem vorbi și de Parlament. \nNoi  propunem  să  menținem  sistemul  bicameral,  dar  cu \natribuții  separate,  pentru  Senat  și  Camera  Deputaților,  și  ne  putem \ngândi  și  la  un  sistem  distinct  de  alegere  a  Senatului  și  a  Camerei \nDeputaților. \nSigur că prin Constituția de la 1991 s-a instituit și un sistem \nde checks and balances, acest mecanism de protecție și echilibru care \nîn  multe  cazuri  a  funcționat,  în  multe  cazuri  nu  a  funcționat.  De \nexemplu, când președintele României, în foarte multe cazuri, cred eu \nși  credem  noi,  de  la  UDMR,  indiferent  cine  a  fost  președintele \n                                                                                             43                                                                                          \n     \nRomâniei, și-a depășit atribuțiile constituționale, neavând o activitate \nde  mediere,  ci  având  o  activitate  eminamente  politică,  în  anumite \nmomente, în această țară. \nSigur, trebuie să aducem în discuție și statutul minorităților, \nstatutul minorităților din România. \nPoate ați citit și dumneavoastră că în anumite documente pe \ncare  România  le-a  adoptat,  atât  în  CSAT  sau  în  alte  instituții, \nminoritățile  naționale  de  multe  ori  reprezintă  un  factor  de  risc  la \nadresa securității naționale. \nCred că după 30 de ani a venit timpul ca să existe o relație de \nîncredere între statul român și  minoritățile naționale care trăiesc pe \nteritoriul statului român. Și, în această privință, s-ar impune, stimați \ncolegi,  ca  minoritățile  naționale  să  devină  factori  constitutivi  ai \nstatului român. Cred că după 30 de ani și în România se poate realiza \nacest lucru. \nDacă vorbim de modificarea Constituției, cred că o reașezare \nîn  sânul  puterii  executive  am  putea  realiza  și  prin  trecerea  la  o \nrepublică parlamentară. \nNu aș dori să intru în detaliu acum, ce înseamnă o republică \nparlamentară,  dar  vreau  să  vă  supun  atenției  următorul  aspect  -  în  \nUniunea  Europeană,  în  majoritatea  țărilor  membre,  există  republică \nparlamentară. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule deputat. \n                                                                                             44                                                                                          \n     \nDin  partea  Grupului  parlamentar  al  minorităților  naționale, \ndomnul deputat Cătălin-Zamfir Manea. \nDomnul Cătălin-Zamfir Manea: \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nStimate domnule președinte Constantinescu, \nDomnule președinte al Curții Constituționale, \nStimați reprezentanți ai Corpului diplomatic, \nDoamnelor și domnilor senatori și deputați, \nAstăzi România aniversează Ziua Constituției și împlinirea a \n30 de ani de la referendumul din 8 decembrie 1991, prin care a fost \naprobată Legea fundamentală, moment care a marcat opțiunea fermă a \nnațiunii române pentru un regim de guvernare democratic. \nPrin adoptarea Constituției României s-au pus bazele statului \nde drept și ale democrației constituționale. \nÎn anul 2003, Constituția a fost revizuită, construcția sa fiind \nconsolidată și adaptată la evoluțiile statului de drept, ale societății și la \nnoul context euroatlantic. Atunci, în anul 2003, noi, cei din Grupul \nparlamentar  al  minorităților  naționale,  am  fost  primii,  de  aici,  din \nParlament,  care  am  propus  o  serie  de  modificări  majore  ale \nConstituției,  precum:  regim  parlamentar;  Legea-cadru  pentru \nminorități, care, de altfel, este prevăzută în Constituția României la \ncategoria de legi organice și care, din păcate, nu a fost încă adoptată; \nlimitarea  ordonanțelor  de  urgență;  regândirea  organizării \n                                                                                             45                                                                                          \n     \nadministrativ-teritoriale;  organizarea  Senatului  ca  și  Cameră  a \nRegiunilor; echilibrarea puterilor în stat. \nDin  păcate,  propunerile  noastre  făcute  în  acel  an  au  fost \nrespinse de parlamentarii dumneavoastră de atunci. Menționez, au fost \nrespinse. \nDe  subliniat  este  faptul  că  în  prezent,  la  nivelul  Uniunii \nEuropene, din cele 27 de state, 17 dintre ele au regim parlamentar. \nAșadar,  marea  majoritate  a  statelor  membre  din  Uniunea \nEuropeană funcționează ca republici parlamentare. \nParlamentul  României  trebuie  să  aibă  mai  multă  putere \npentru că, stimați colegi, potrivit art. 61 din Constituție, Parlamentul \neste  organul  reprezentativ  suprem  al  națiunii  române  și  unica \nautoritate legiuitoare a țării. \nStimați colegi, \nConstituția României este consfințită prin voința suverană a \npoporului și reprezintă un set de principii și norme fundamentale care \nse adresează în egală măsură autorităților statului și cetățenilor săi. \nFuncționarea  instituțiilor  statului,  garantarea  drepturilor  și \nlibertăților individuale și derularea în ansamblu a întregii vieți a unei \nnațiuni își au originea în textele înscrise în Constituție. \nDe  aceea,  Constituția  României  poate  fi  cartea  sacră  a \nexistenței  noastre,  iar  aniversarea  ei  astăzi  constituie  o  adevărată \nsărbătoare. \nConstituția țării trebuie respectată, nu doar în litera, ci și în \nspiritul  ei,  destinatarii  săi  având  obligația,  nu  doar  morală,  ci  și \n                                                                                             46                                                                                          \n     \nconstituțională,  de  loialitate  constituțională  și  de  interpretare  a \nnormelor sale cu bună-credință. \nAplicarea principiului controlului constituționalității legilor a \ncondus  la  înființarea  Curții  Constituționale,  care,  așa  cum  s-a  mai \nprecizat de la această tribună, în cursul ședinței solemne, reprezintă \ngarantul supremației Constituției. \nSensul  existenței  Constituției  României  constă  în  apărarea \nvalorilor fundamentale înscrise în Legea fundamentală. \nDacă  nu  este  în  mod  activ  și  efectiv  apărată,  Constituția \nRomâniei riscă să fie redusă la un set de principii și norme de drept \nfrumoase,  nobile,  dar  invalide,  lipsite  de  orice  valoare  și  forță,  iar \natunci  când  Constituția  nu  este  respectată  sunt  puse  sub  semnul \nincertitudinii construcția democratică a statului și întreaga sa ordine de \ndrept. \nOrice popor, pentru a fi puternic, trebuie să-și iubească și să-\nși apere Constituția pentru că aceasta îi aparține și îl reprezintă. \nConstituția României conferă un sens comunității politice. \nNu  în  ultimul  rând,  Constituția  consfințește  garanția \ndezvoltării  normale  a  societății  noastre  împotriva  oricărei  forme  de \ntotalitarism, intoleranță, discriminare și populism. \nGrupul parlamentar al minorităților naționale se va implica în \nprocesul de revizuire a Constituției și, ca de fiecare dată, va propune și \nva susține măsuri care să consolideze democrația și care să contribuie \nla  apărarea  drepturilor  și  libertăților  fundamentale  ale  tuturor \ncetățenilor săi. \n                                                                                             47                                                                                          \n     \nSă nu uităm, stimați colegi, că minoritățile naționale au avut \nun rol extrem de important în construcția statului român. \nÎn încheiere, aș vrea să vă reamintesc că potrivit art. 4, care \nprevede, și nu „vorbește”, așa cum am mai auzit de la această tribună, \nRomânia este patria comună și indivizibilă a tuturor cetățenilor săi, \nfără deosebire de rasă, de naționalitate sau de apartenență etnică. \nLa mulți ani Constituției României! \nLa mulți ani, România! \nLa mulți ani tuturor cetățenilor acestei țări! \nMulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  deputaților  și  senatorilor  neafiliați,  doamna \nsenator Diana Iovanovici-Șoșoacă. \n                                                                                             48                                                                                          \n     \nDoamna Diana Iovanovici-Șoșoacă: \nMulțumesc. \nAm asistat aici, am  înțeles, la o ședință solemnă prin care \naniversăm Constituția României. \nN-am  auzit  pe  niciunul  dintre  noi spunând  la  mulți  ani  de \nSfântul Nicolae tuturor sărbătoriților de astăzi! La  mulți ani, popor \nromân, pentru Sfântul Nicolae! (Aplauze.) \nCei care nu aplaudați – probabil că vă trebuie o nuia pentru \nSfântul  Nicolae!  Pentru  că  suntem  aici  creștini  din  toate  timpurile! \nPentru că respectăm drepturile tuturor! \nAsistăm  astăzi  la  o  așa-zisă  aniversare  a  Constituției \nRomâniei,  că  nu  am  auzit  aici  decât  denigrări  ale  Constituției \nRomâniei și solicitări de schimbare. \nCum poți să aniversezi? E ca și când aniversezi 30 de ani de \ncăsătorie și anunți divorțul. \nAsta  ați  făcut  astăzi,  ați  pângărit  Constituția  României,  pe \ncare ar trebui să o cunoașteți cu toții! \nA existat un jurnalist în foaier, care, în urmă cu câteva luni – \nRafaelo Varga –, v-a întrebat pe cei mai mulți dintre dumneavoastră, \ndacă ați citit Constituția României? Cei mai mulți ați spus nu, nu am \navut timp. \nÎn schimb, vă aflați aici, în fabrica de legi a României, unde \nConstituția este Biblia românului. Mai presus de Constituție nu este \ndecât Dumnezeu și Biblia. Atât! \nDe 30 de ani încălcați pas cu pas Constituția României! \n                                                                                             49                                                                                          \n     \nÎn ultimii 2 ani, ați omorât-o! Ați adoptat Legea nr. 136/2020 \nși  Legea  nr.  55/2020,  care  încalcă  prevederile  art.  53  alin.  (2)  din \nConstituția României întrucât anulează efectiv existența drepturilor și \nlibertăților fundamentale. \nAstăzi, de Sfântul Nicolae și ziua acestei ședințe solemne, în \ncare văd că cea mai mare parte a Guvernului a plecat, mulți invitați au \nplecat,  domnul  președinte  nu  participă  pentru  că  nu  îi  place  să \nparticipe  la  astfel  de  evenimente,  cinste  domnului  Constantinescu, \nfostul  președinte,  că  a  venit!  Vine  tot  timpul.  Felicitări,  domnule \npreședinte! (Aplauze.) \nAșa se respectă poporul și Parlamentul! \nCinste tuturor care ați venit! \nCelorlalți, o nuia de la Sfântul Nicolae! \nTot  pe…  vă  spun  că  de  25  de  ani  lucrez  cu  Constituția \nRomâniei. \nPână și cel mai tânăr avocat, procuror, judecător, jurist știe \nConstituția României! \nAvând în vedere că nu o cunoașteți și o pângăriți chiar de \nziua ei, nu mă mai miră faptul că v-ați bătut joc de ea, mai ales în \nultimii 2 ani. \nAtâta  timp  cât  mai  există  câțiva  avocați,  și  juriști,  și \njudecători și procurori care își fac treaba în această țară, peste voința \ndumneavoastră, Constituția României mai are o șansă! \nDe 30 de ani - spuneți că o respectați? - n-ați respectat nimic! \n                                                                                             50                                                                                          \n     \nArt. 47 - traiul decent. Sunt peste 30% din români care trăiesc \nsub pragul sărăciei! 70% din români trăiesc în sărăcie! \nUnde,  cine  a  plătit  vreodată  pentru  încălcarea  Constituției \nRomâniei? \nConstituția  României,  stimați  domni  care  râdeți  și  vorbiți, \naici, în primele bănci! \nV-am urmărit pe toți! N-ați avut bunul-simț să vă ascultați \nniciodată în tăcere unii pe alții! Este chestiune de educație! Eu am stat \nși  v-am  ascultat,  indiferent  că  am  fost  sau  nu  de  acord  cu \ndumneavoastră, sunt cei 7 ani de acasă! \nNu  puteți,  în  ditai  Parlamentul  României,  Legislativul \nRomâniei, să vă comportați în felul acesta și să nu vă ascultați, să vă \nacordați măcar șansa de drept la liberă exprimare și la opinie! \nDar  nici  nu  putem  să  acceptăm  să  venim  la  aniversarea \nConstituției în care toți cereți schimbarea Constituției! Pentru că pe \naceastă Constituție ați jurat în acest mandat, nu să o schimbați, ci să o \nrespectați! \nNu este posibil ca această Constituție care v-a adus aici cu \ntoate drepturile pe care le aveți și obligațiile adiacente să fie încălcată \nde voi, să cereți să fie schimbată! De ce? În condițiile în care nici \nmăcar pe aceasta nu o respectați! \nDomnul Florin-Vasile Cîțu: \nMulțumim, doamnă senator. \nDoamna Diana Iovanovici-Șoșoacă: \n                                                                                             51                                                                                          \n     \nImediat, mai am… conchid acum. \nI-am  cerut  Sfântului  Nicolae  să-mi  dea  un  cadou  pentru \naniversarea Constituției României. Asta mi-a lăsat! Este o botniță prin \ncare… (Aplauze.) …Constituția, drepturile și libertățile fundamentale \nau fost anulate de către Parlament, de către Președinte și Guvern! \nȘi rog aici reprezentantul Curții Constituționale să aibă mai \nmult curaj, așa cum a avut în Decizia nr. 457/2020, pct. 68, în care au \nmenționat  că  starea  de  alertă  încalcă  statul  de  drept,  este  creată \nartificial  și  nu  există  fundament  constituțional  pentru  existența \nacesteia! \nTrăiască România liberă! \nTrăiască dreptul la liberă exprimare! \nJos botnița! (Aplauze.) \nDomnul Florin-Vasile Cîțu: \nMulțumim. \nDin  partea  Grupului  parlamentar  al  USR,  domnul  deputat \nMihai-Alexandru Badea. \nDomnul Mihai-Alexandru Badea: \nStimați membri ai Parlamentului, \nDistinși invitați, \nOnorată asistență, \nConstituția din 1991 este cea de-a șaptea lege fundamentală \npropriu-zisă a României, într-o istorie de 155 de ani, care a început în \n1866, sub domnitorul Carol I. \n                                                                                             52                                                                                          \n     \nÎn pofida criticilor care i-au fost aduse, unele bine întemeiate, \nactuala  Constituție  a  reprezentat  o  realizare  importantă,  având  în \nvedere contextul intern și internațional în care a fost adoptată. Într-o \nperioadă  în  care  alte  state  din  regiune  alegeau  să-și  revizuiască \nconstituțiile comuniste, statul român își elabora o lege fundamentală \ncu  totul  nouă,  dând  astfel  mesajul  a  ceea  ce  ar  fi  trebuit  să  fie \ndespărțirea completă de vechiul regim. \nÎn cei 30 de ani de existență s-au consumat nu mai puțin de 7 \ninițiative de revizuire, dintre care doar cea din 2003 a avut succes și \nne-a permis aderarea la NATO și Uniunea Europeană. \nCea de-a opta, cunoscută sub denumirea de „Fără penali în \nfuncții publice”, se află încă în desfășurare, după ce a primit votul \nunanim al Camerei Deputaților, anul trecut. \nChiar  dacă  n-a  existat  suficientă  voință  politică  pentru \norganizarea referendumului, odată cu alegerile parlamentare, continuu \nsă sper că Senatul va adopta acest proiect și că va alege un moment \nfavorabil care să permită întrunirea cvorumului necesar. Ar fi pentru \nprima dată când o constituție a României este revizuită la inițiativa \ncetățenilor români. \nSă nu ratăm șansa de a scrie această pagină de istorie! \nVă mulțumesc. (Aplauze.) \nDomnul Florin-Vasile Cîțu: \nMulțumim. \nTot din partea Grupului parlamentar al USR, domnul deputat \nAndrei-Răzvan Lupu. \n                                                                                             53                                                                                          \n     \nDomnul Andrei-Răzvan Lupu: \nDomnule președinte al Senatului, \nDomnule președinte al Camerei Deputaților, \nDomnule președinte al Curții Constituționale a României, \nStimați membri ai Corpului diplomatic, \nStimați reprezentanți ai cultelor religioase, \nDoamnelor și domnilor parlamentari, \nSuntem  aici  pentru  a  marca  un  moment  special  din  istoria \nnoastră, adoptarea Constituției în 1991, și îmi pare rău că unii dintre \ncolegii noștri au uitat acest lucru. \nPentru  mine,  a  vorbi  despre  Constituția  României  are  o \nsemnificație specială pentru că, pe de o parte, acest act vital pentru \ndemocrația noastră are o vârstă care o depășește pe a mea. \nPe de altă parte, ca absolvent de drept și cadru didactic în \ndomeniul  dreptului  constituțional,  este  o  onoare  să  pot  discuta, \ndezbate  și  construi  o  carieră  aici,  alături  de  dumneavoastră,  în \nParlamentul  României,  care  Parlament  își  trage  seva  și  relevanța \ninstituțională din chiar Constituția României. \nSunt deputat al USR și spun asta pentru că probabil această \netichetă înseamnă astăzi că ne găsim în dezacord politic cu majoritatea \nparlamentară. E un dezacord generațional și un dezacord de viziune \npolitică asupra viitorului nostru comun. \nDar  în  ciuda  acestor  disonanțe  și  în  ciuda  acestor  viziuni \ncontradictorii, precum și ca persoană care a susținut nevoia de a aduce \n                                                                                             54                                                                                          \n     \nschimbări  majore  actualei  Constituții,  aș  vrea  să  punctez  partea \nmeritorie a actualei Legi fundamentale. \nSe vede foarte clar din textul Constituției actuale teama de \ndictatură a celor care au redactat-o. Și este de înțeles că la începutul \nanilor '90 cei care au redactat-o erau încă plini de amintirile perioadei \ncomuniste. Cred că această teamă a reușit să creeze mai mult echilibru \nîntre puterile statului, care ne-a salvat de dorința unor oameni politici \nde a câștiga mai multă putere decât ar fi trebuit. \nPrecauțiile  părinților  actualei  Constituții  au  favorizat  poate \nunele blocaje instituționale, dar, slavă Domnului, ne-au salvat astăzi \nde a fi alături de unele state iliberale, cum sunt cazuri în estul Europei. \nDar  cum  timpul  lucrează  neîndurător,  trebuie  să  vedem  și \nnevoia de schimbare. \nExistă puncte importante în care trebuie să clarificăm starea \nactuală. Și aș enumera doar câteva: \n- Reforma Curții Constituționale; \n- Reducerea numărului de parlamentari și a modului în care \nlucrează Parlamentul; \n-  Clarificarea  raportului  dintre  legislația  europeană  și  cea \nnațională, inclusiv Constituția; \n-  Și,  bineînțeles,  introducerea  Proiectului  „Fără  penali  în \nfuncții publice” în corpul Constituției. \nMai  sunt  și  altele,  desigur,  dar  cred  în  înțelepciunea  celor \ncare  vor  face  parte  din  structura  parlamentară  ce  se  va  ocupa  de \nrevizuirea Constituției. \n                                                                                             55                                                                                          \n     \nNoi, Grupul USR, suntem pregătiți pentru această provocare \npe care orice om politic ar trebui să o trateze cu maximă preocupare. \nEste  un  moment  important  din  istoria  statului  român,  a \ninstituțiilor sale și, mai presus de orice, a cetățenilor țării. \nSper că dincolo de ceea ce ne separă generațional sau politic, \nsă putem lucra împreună pentru un scop care transcende partidele și \ngenerațiile din care facem parte. \nAvem nevoie, după 30 de ani de la adoptare și după 18 ani de \nla singura sa revizuire, de o constituție reformată. \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nȘi, din partea Grupului parlamentar al PNL, domnul deputat \nIoan Cupșa. \nDomnul Ioan Cupșa: \nDomnilor președinți ai Camerelor Parlamentului, \nOnorați invitați, \nDomnule președinte Emil Constantinescu, \nDoamnelor și domnilor, \nSe  împlinesc  în  aceste  zile  30  de  ani  de  la  adoptarea \nConstituției din anul 1991, un act politic de o importanță covârșitoare \npentru  noi.  Un  act  care  a  însemnat  ruperea  definitivă  de  regimul \npolitic stabilit în anul 1945 în România. Ruperea de organizarea de \n                                                                                             56                                                                                          \n     \nstat care, prin relațiile sociale impuse, ne-a chinuit, ne-a nefericit pe \nnoi, românii. \nÎnainte de a continua însă, dați-mi voie să citez din spusele \nmarelui filosof idealist, Hegel – „Fiecare țară are Constituția care i se \npotrivește”. \nConstituția din anul 1991 este opera Comisiei constituționale, \nprecum  și  a  unui  Parlament  transformat  în  Adunare  Constituantă. \nParlamentari sprijiniți de experți în drept constituțional au reușit să \nadopte  Legea  fundamentală.  Merită  respectul  nostru  pentru  acest \nlucru. \nDemersul lor este unul criticabil, este imperfect, dar să nu \nuităm că această constituție, Constituția din anul 1991, ne-a fost nouă \nutilă. \nA  devenit  o  obișnuință  să  identificăm  Constituția  folosind \nexpresia  „lege  fundamentală  a  unui  stat”.  Statul  și  Constituția  se \ncondiționează reciproc. \nDin punct de vedere istoric, în statul român, să nu uităm, în \nmai puțin de 70 de ani am avut parte de 6 constituții – 1923, 1938, \n1948, 1952, 1965, 1991 -, precum și o revizuire, ulterior, în anul 2003. \nO fi bine? \nPermiteți-mi, în ceea ce privește aprecierea constituțiilor pe \ncare noi în epoca modernă a statului le-am avut, să citez din cel care \neste de neuitat, Petre Țuțea, care, cu stilul său inconfundabil, afirma: \n„Constituția liberală din 1923 nu e o operă, e o capodoperă. Un rege \n                                                                                             57                                                                                          \n     \nputernic, înfășurat într-un stat al normelor liberale: separația puterilor \nși libertăți câte dorește nea Niță (...)”. \nSuntem datori să respectăm Constituția în spiritul ei. De ce în \nspiritul ei? Pentru că deseori – și aici aveți cu toții această experiență – \nnormele pe care le punem noi în pagină sunt departe de perfecțiunea \nlimbajului juridic de care ar trebui să dea dovadă. \nSpiritul Constituției - principii, idei, elemente de bază care \nsunt necesare, pe care întreaga noastră viață socială se construiește, \nașadar, aceste principii trebuie înțelese și trebuie însușite. \nSunt dator să spun astăzi – interpretarea și aplicarea normelor \nconstituționale  de  către  reprezentanții  puterilor  în  stat,  de  către \nreprezentanții instituțiilor de rang constituțional au avut suficient de \nmulte sincope în ultimii ani. \nPe  de  o  parte,  au  existat  prea  multe  conflicte  juridice  de \nnatură constituțională. Poate nu din cauza imperfecțiunii legii, cât mai \nmult din cauza abuzului prin care cei care vremelnic au fost sau sunt \nputere în stat au înțeles să aplice normele constituționale. \nSă nu uităm, am adoptat prea multe acte normative care nu \nrespectă rigoarea constituțională. \nPe  de  altă  parte,  deciziile  pe  care  le-a  pronunțat  Curtea \nConstituțională a României sunt contradictorii deseori. Contradictorii \nîntr-o  perioadă  relativ  scurtă  de  timp.  Ceea  ce  înseamnă  că \nfuncționează  imperfect  Curtea  Constituțională  a  României,  garantul \nsupremației Constituției. \n                                                                                             58                                                                                          \n     \nExpresia  „este  constituțional  dacă...”,  care  se  regăsește  în \nprea  multe  decizii  ale  Curții  Constituționale,  a  transformat  uneori \nCurtea Constituțională a României într-un legiuitor ad-hoc. \nConstituția este imperfectă, imperfecte sunt legile pe care noi \nle adoptăm, este un fapt. \nMorbul perimării există cuprins în fiecare lege pe care noi am \nadoptat-o. De fiecare dată trebuie să adaptăm legile, modificându-le, \nașa cum și Constituția se impune probabil să o modificăm. Pentru că \nsituația economică, socială, politică, atât internă, cât și internațională, \nse modifică în timp ce noi vorbim. \nConstituția este fundament al întregului sistem de drept. Este \ncheie de boltă a organizării și funcționării statului nostru. \nConstituția este legea scrisă cu majuscule. Lege care are drept \nscop  ultim  apărarea  demnității  omului,  apărarea  drepturilor, \nlibertăților  fundamentale  și,  atenție,  stabilirea  obligațiilor  esențiale. \nToate acestea împreună ne definesc pe noi ca oameni. \nConstituția este mijloc, și nu scop în sine. \nCeea ce trebuie cu adevărat să ne  preocupe este ca  pentru \nviitor Constituția să fie fundamentul dezvoltării națiunii noastre. Să fie \nfundamentul mai binelui viitor al fiecăruia dintre noi. \nSă  ne  dea  Dumnezeu  înțelepciunea  să  identificăm  valorile \nfundamentale! Acele valori care ne permit nu doar să supraviețuim ca \noameni,  ca  cetățeni  ai  României,  ci  care  ne  ajută  să  trăim  demn.  \nCele care ne ajută să ne găsim fericirea. Să le protejăm și să construim \nfolosindu-ne de ele Legea fundamentală. \n                                                                                             59                                                                                          \n     \nConstituția este o lucrare pentru prezent, dar în mod special \nConstituția  este  o  lucrare  pentru  viitor.  Constituția  trebuie  să  fie  o \nprivire aruncată în viitor. În viitorul națiunii noastre. \nDar pentru ca toate acestea să devină realitate trebuie să luăm \naminte că nu avem nevoie de nimic altceva decât de un proiect de țară. \nNu  avem  nevoie  de  o  abstracțiune,  nu  avem  nevoie  de  o  operă \nformală, avem nevoie de Constituția noastră. \nȘi dați-mi voie, la sfârșit, să citez dintr-un înțelept care acum \nmai bine de 200 de ani înțelegea acest lucru și încerca să ne învețe și \npe noi. \nJoseph de Maistre ne spunea - „O constituție care este făcută \npentru  toate  națiunile  nu  este  făcută  pentru  niciuna,  e  o  pură \nabstracțiune, e o operă școlărească făcută pentru a exersa spiritul (...)”. \nLa mulți ani, România! \nO zi bună, români! \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nVă mulțumesc, stimați colegi, pentru participare. \nPermiteți  să  declar  închisă  ședința  solemnă  comună  a \nSenatului și Camerei Deputaților. \nVă mulțumesc. \n \nȘedința s-a încheiat la ora 14.46. \n \n "
    },
    "20": {
        "start_text": "Domnul Florin-Vasile Cîțu:",
        "start_index": -1,
        "end_text": "Domnul Robert-Marius Cazanciuc:",
        "end_index": -1,
        "text": "                                                                 1                                                                                          \n     \n06 decembrie 2021 – ședință comună \n \n \nS U M A R \n \n1.  Alocuțiuni dedicate aniversării a 30 de ani de  2. \nla adoptarea Constituției în vigoare de către Adunarea \nConstituantă. \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n                        S T E N O G R A M A \nședinței solemne comune a Camerei Deputaților și Senatului  \ndin data de 6 decembrie 2021 \n \n \nȘedința a început la ora 13.03. \nLucrările ședinței au fost conduse de domnul senator Florin-\nVasile Cîțu, președintele Senatului, asistat de domnul senator Sorin \nLavric,  secretar  al  Senatului,  și  de  doamna  deputat  Alexandra \nPresură, secretar al Camerei Deputaților.  \nDin  prezidiu  a  făcut  parte  și  domnul  deputat  Ion-Marcel \nCiolacu, președintele Camerei Deputaților. \nDomnul Florin-Vasile Cîțu: \nBună ziua! \nStimați colegi,  \nHaideți să începem ședința! \nAstăzi avem ședința solemnă a... \nSe așază oamenii...? \nStimați colegi,  \nVă rog să vă așezați, să începem ședința! \nAstăzi avem ședința solemnă comună a Senatului și Camerei \nDeputaților  dedicată  aniversării  a  30  de  ani  de  la  adoptarea \nConstituției în vigoare de către Adunarea Constituantă. \n                                                                                             3                                                                                          \n     \nDomnule președinte al Camerei Deputaților,  \nDomnule prim-ministru, \nDomnilor foști președinți ai României,  \nDoamnelor și domnilor miniștri, \nDomnule președinte al Curții Constituționale,  \nStimați membri ai Corpului diplomatic, \nPreafericirea Voastră,  \nÎnaltpreasfinția Voastră, \nDoamnelor și domnilor deputați, \nStimați invitați,  \nOnorată asistență, \nVă  rog  să-mi  permiteți  să  declar  deschisă  ședința  solemnă \ncomună dedicată aniversării a 30 de ani de la adoptarea Constituției în \nvigoare de către Adunarea Constituantă.  \nVă invit să ascultăm Imnul național al României. \n(Se intonează Imnul național „Deșteaptă-te, române!”.) \nDomnul Ion-Marcel Ciolacu:  \nInvit la tribună pe domnul Florin Cîțu, președintele Senatului \nRomâniei. \nDomnul Florin-Vasile Cîțu: \nBună ziua! \nDoamnelor și domnilor parlamentari, \nStimați invitați,  \nDistinsă asistență, \n                                                                                             4                                                                                          \n     \nSe împlinesc trei decenii de la intrarea în vigoare, în urma \naprobării  prin  referendumul  național  din  decembrie  1991,  a \nConstituției României. Atunci, din punct de vedere constituțional, ne-\nam despărțit de o epocă sumbră a istoriei țării noastre, în care regimul \ncomunist totalitar a încălcat sistematic cele mai elementare drepturi \nale  românilor.  Reacția  poporului  nostru  a  fost  reprezentată  de \nevenimentele care s-au desfășurat în perioada 16-22 decembrie 1989, \ncare au început la Timișoara, și pe care eu vreau să le amintesc în mod \nspecial,  pentru  că  am  această  datorie.  A  fost  deschisă  calea  către \ndemocratizarea României și către statul de drept. Am înaintat greu, dar \npe o traiectorie ireversibilă, pe care românii au dovedit că sunt gata să \no apere prin vot, dar și prin proteste democratice. \nStimați colegi, \nPentru mine este o mare onoare să reprezint astăzi Partidul \nNațional  Liberal  la  o  dezbatere  care  nu  poate  ocoli  tradiția \ndemocratică a acestei țări. Ideea unei guvernări democratice face parte \ndin gena PNL. Constituția din 1866 a purtat amprenta gândirii politice \nliberale,  apoi,  după  fondarea  PNL,  reforme  democratice  esențiale, \nprecum lărgirea dreptului de vot, au fost inițiate de partidul nostru. \nÎn  perioada  interbelică  Constituția  din  1923,  promovată  de \nPNL, a dus mai departe tradiția constituțională românească. Revenit \npe scena politică, după ce a fost înregistrat ca partid politic, în ianuarie \n1990,  PNL  a  avut  permanent  pe  agenda  sa  instaurarea  unui  regim \ndemocratic  autentic  în  România,  și  nu  a  unui  model  ipotetic  de \ndemocrație originală. \n                                                                                             5                                                                                          \n     \nProbabil că în acești 30 de ani nici PNL nu s-a comportat fără \ngreșeală,  dar  am  fost  mereu  partidul  dedicat  sută  la  sută  integrării \neuropene și euroatlantice a României, protejării valorilor statului de \ndrept și dezvoltării unei societăți democratice. \nDoamnelor și domnilor,  \nAcesta nu este un moment de sărbătoare, ci unul de bilanț \npentru Constituție și pentru tot ce înseamnă organizarea instituțională \na  statului  român.  Reformele  sunt  inevitabile,  pentru  că  asta  doresc \ncetățenii.  În  timp,  cu  profesionalism,  fără  patimă  politică  și  interes \nascuns, va trebui să modernizăm structurile sale,  modul în care ele \nfuncționează și cum  îl servesc pe  cetățean. Normele  constituționale \nvor trebui ajustate la realitatea pe care o trăim. \nSalut  faptul  că  în  Programul  de  guvernare  al  actualului \nGuvern  este  avută  în  vedere  eventualitatea  ca,  în  cazul  în  care  va \napărea  un  moment  constituțional  autentic,  Executivul  să  susțină  o \nreformă,  în  sensul  apropierii  între  stat  și  cetățean  și  al  creșterii \ngradului  de  protecție  al  drepturilor  și  libertăților,  în  acord  cu \njurisprudența CEDO. \nDe  asemenea,  Coaliția  de  guvernare  susține  ca  inițiativa \ncetățenească de revizuire a Constituției, înregistrată la Parlament în \nmai 2019 și aflată în prezent la vot final la Senat, să-și găsească cea \nmai bună formă de transparență la nivel normativ, atunci când situația \npandemică va permite acest lucru.  \nÎn același timp, trebuie să fim foarte atenți la marile opțiuni \npe care cetățenii români le-au exprimat și continuă să le exprime în \n                                                                                             6                                                                                          \n     \nultimele trei decenii. PNL are o agendă liberală de măsuri necesar a fi \navute în vedere la o eventuală revizuire a Constituției. De 30 de ani \nexistă  un  aspect  care  a  rămas  netranșat  așa  cum  ar  fi  trebuit  - \nproprietatea  privată.  O  măsura  pe  care  trebuie  să  o  abordăm  este \nreducerea la 16 ani a vârstei la care se va putea vota, așa cum este \ntendința în multe țări europene. Multe alte subiecte trebuie abordate cu \nmaturitate. \nReforma administrativă este un subiect care trebuie să stea în \natenția  Parlamentului.  Ultimii  ani  au  adus  pe  tapet  și  numeroase \nconflicte juridice de natură constituțională, iar normele constituționale \npot  fi  clarificate.  Problema  traseismului  politic  al  parlamentarilor  a \nrămas  deschisă  de  atât  de  mulți  ani,  deși  în  fiecare  legislatură  ea \ninfluențează aritmetica parlamentară. Și nu trebuie să uităm că există o \nrestanță în ceea ce privește implementarea în Constituție a rezultatelor \nreferendumului din 2019 pe tema justiției.  \nNu cred că numai Parlamentul sau numai partidele pot aborda \nun proces de reflecție cu privire la o eventuală revizuire a Constituției. \nRolul societății civile va fi fundamental.  \nReferitor acum la modul cum va arăta revizuirea viitoare vă \npot spune de pe acum un lucru: îmi doresc să fie cel puțin la fel de \nliberală cum au fost constituțiile din 1866 și 1923, ba chiar să aibă o \ndoză și mai mare de liberalism. \nLa mulți ani, români! \nLa mulți ani, România! \nMulțumesc. (Aplauze.) \n                                                                                             7                                                                                          \n     \n(Revine la prezidiu.) \nInvit  la  tribună  pe  Excelența  Sa,  domnul  Marcel  Ciolacu, \npreședintele Camerei Deputaților. (Aplauze.) \nDomnul Ion-Marcel Ciolacu: \nCred că nu este nici prima oară și nu va fi nici ultima oară \ncând am să spun că eu nu susțin vaccinarea obligatorie (Aplauze.), dar \nam dreptul în primul rând la viață. Fiecare decide dacă e bine să se \nvaccineze sau nu. \nVă rog frumos, doamnă colegă, să purtați mască sau să mă \nprotejați, să nu mă îmbolnăviți. (Aplauze.)  \nDreptul  meu  la  viața  și  dreptul  oricărui  român  nu  se \nnegociază, doamnă! \nDoamna Rodica Boancă (din sală): \nUnde scrie că masca te apără, te protejează?! \nDomnul Ion-Marcel Ciolacu:  \nDomnule președinte al Senatului,  \nDomnule prim-ministru,  \nDomnule președinte Constantinescu,  \nDomnule președinte al Curții Constituționale a României, \nDoamnelor și domnilor deputați și senatori, \nDoamnelor și domnilor miniștri, \nStimați  membri  ai  Comisiei  pentru  redactarea  proiectului \nConstituției României, \nStimați membri ai Corpului diplomatic, \n                                                                                             8                                                                                          \n     \nConstituția  e  cartea  de  vizită  a  unei  democrații.  Așa  cum \nfacem  o  ecografie  pentru  a  vedea  corpul  uman,  la  fel,  Legea \nfundamentală trebuie să fie expresia unei societăți. \nÎn  pofida  transformărilor  profunde  din  ultimii  32  de  ani, \nRomânia încă are o tradiție democratică fragilă. Mai avem mult de \nmuncă până să ajungem la practici democratice stabile și să ne găsim \nacea vocație democratică autentică, în sensul culturilor occidentale. \nDin  această  perspectivă,  efortul  făcut  acum  30  de  ani  de \npărinții fondatori ai Constituției din 1991 a fost imens. Textul noii \nConstituții trebuia să producă, în primul rând, o schimbare radicală de \nmentalitate la nivelul societății, prin despărțirea definitivă de trecutul \ncomunist. \nTextul lor trebuia să găsească soluțiile potrivite și echilibrate \npentru o societate care avea nevoie de un nou set de valori comune, \ndar în care să se regăsească și care să creeze solidaritate. \nAș dori ca astăzi, în mod special, să le mulțumesc celor care \nacum 30 de ani au pus umărul la reclădirea României pe baze noi, \nsănătoase și democratice. (Aplauze.) Câțiva dintre cei de atunci sunt \nastăzi alături de noi. Lor vreau să le transmitem atât recunoștința mea, \ncât și a colegilor mei din Parlament, pentru tot ce au făcut cu bună-\ncredință, competență și dragoste pentru România! \nDoamnelor și domnilor, \nAstăzi este un  moment aniversar. Dar e cel mai bun prilej \npentru a spune că avem nevoie de o Constituție care să reflecte un \nmodel de stat conform cu nevoile societății actuale. \n                                                                                             9                                                                                          \n     \nTrebuie să avem curajul să vorbim deschis despre necesitatea \nunei reforme constituționale, care să facă din Legea fundamentală un \ninstrument de modernizare a țării. \nTrebuie  să  vorbim  despre  acest  lucru,  fără  teamă  și  fără \ncomplexe. Toate sistemele democratice, cu excepția Statelor Unite, au \nfăcut-o  atunci  când  a  fost  nevoie.  Unele  state  au  apelat  chiar  la \nrevizuirea totală, așa cum a făcut Finlanda în anul 2000 sau Elveția în \nanul 1999. Altele, au apelat la o modificare parțială. Belgia chiar de 20 \nde ori în ultimii 20 de ani. \nEste adevărat, și în România s-a încercat de mai multe ori \nacest lucru. Cu excepția anului 2003, toate încercările de modificare a \nConstituției au eșuat. Acest lucru s-a întâmplat pentru că cei care le-au \ninițiat nu au înțeles că o revizuire a Constituției trebuie să satisfacă \nnevoile  cetățenilor,  și  nu  poftele  politicienilor,  fie  că  sunt \nparlamentari, premieri sau șefi de stat. \nReforma  constituțională  nu  mai  trebuie  să  fie  un  proiect \npersonal  al  politicienilor.  Această  dezbatere  trebuie  mutată  în \nsocietate, pentru că cetățenii trebuie să fie implicați efectiv în acest \nproces. Toate modificările trebuie înțelese și acceptate de români. \nDe aceea, consider absolut necesar un acord larg la nivelul \nîntregii clase politice, dar și la nivelul mediului academic, al corpului \nde  experți  și  al  societății  civile.  Contribuția  tuturor  este  esențială \npentru reușita unui demers atât de complex! \nStimați colegi, \n                                                                                             10                                                                                          \n     \nAu  trecut  18  ani  de  la  ultima  revizuire  a  Constituției \nRomâniei. În această perioadă am văzut cum Legea fundamentală a \nfost folosită fie ca bâtă, fie ca scut de către unii politicieni, în funcție \nde interesele politice de moment. \nDe  multe  ori,  diferiți  actori  politici  și-au  forțat  atribuțiile \nconstituționale. S-a ajuns în momente de criză politică, în care actuala \nConstituție nu a putut oferi soluții destul de clare pentru depășirea lor. \nDe  aceea,  trebuie  să  ne  punem  întrebarea:  cum  dorim  să \nreformăm Constituția? Care sunt acele direcții și principii care să aibă \nun caracter eficient în plan normativ? \nLa  nivel  general,  cred  că  Legea  fundamentală  trebuie  să \nîntărească instituțiile, astfel încât să avem un stat capabil să garanteze \ndrepturile  și  libertățile  cetățenilor.  Oamenii  trebuie  să  se  simtă \nprotejați cu adevărat de către stat. \nÎn al doilea rând, consider că un sistem de guvernare eficient \neste acela care generează un control reciproc între puterile statului și \nnu  permite  niciunui  actor  instituțional  să  concentreze  puterea  în \nmâinile sale. \nDin  păcate,  acest  principiu  fundamental  nu  și-a  găsit \nîntotdeauna și aplicarea în practică. În România, am asistat de multe \nori la un proces de personalizare a puterii. Cei care au ajuns să ocupe \ndiverse funcții în stat au modelat instituția, conform propriilor dorințe \nși interese. În final, această forțare a dus la o perturbare a echilibrului \nîntre puterile statului și la conflict. \n                                                                                             11                                                                                          \n     \nDin  această  perspectivă,  o  clarificare  a  atribuțiilor \npreședintelui  cred  că  se  impune.  Trebuie  să  ne  gândim  dacă  e \nmomentul să depășim angoasa dictaturii comuniste în ceea ce privește \nstatutul și rolul președintelui. \nAcum trei decenii a fost stabilit un sistem echilibrat prin care \ncetățenii  să  își  aleagă  direct  președintele,  însă  puterile  sale  au  fost \nlimitate ca să nu devină un dictator. \nTrebuie  ca  cei  care  vor  lucra  la  reforma  Constituției  să  se \npronunțe dacă acest sistem, în care președintele este o struțo-cămilă, \nîntre un președinte francez, de exemplu, și un monarh spaniol, mai \npoate funcționa în România. \nRolul președintelui a fost gândit ca un producător de consens. \nDin păcate, a sfârșit de multe ori în a fi un producător de tensiune în \nsocietate.  Nu  de  puține  ori  am  văzut  cum  președintele  și-a  depășit \nrolul  de  mediator  și  a  intervenit  brutal  peste  celelalte  puteri \nconstituționale. \nDe altfel, relațiile dintre președinte și premier au balansat în \nultimii 30 de ani între conflict și obediență. Am văzut că atunci când \nmajoritatea parlamentară a fost favorabilă președintelui, acesta a ajuns \nșeful  de  facto  al  Guvernului.  Premierul  a  devenit  o  marionetă.  În \ncealaltă extremă, a coabitării, președintele a fost mai degrabă izolat de \ncătre prim-ministru, care a preluat toată puterea executivă. Aceasta nu \neste normalitatea! \nApoi, în plan parlamentar, mi-aș dori, de exemplu, să existe \nun  anumit  interes  pentru  reglementarea  moțiunii  constructive  de \n                                                                                             12                                                                                          \n     \ncenzură,  pe  model  german.  În  România,  partidele  politice  au \ntransformat  moțiunile  de  cenzură  într-un  instrument  de  imagine  și \nprilej de atacuri politice la adresa adversarilor. \nDe aceea, eu cred că moțiunea de cenzură trebuie să fie clară \nși nu numai pentru retragerea încrederii, ci și pentru acordarea ei unei \nalte persoane, care să-și asume de la bun început acest rol. \nDemiterea  premierului  trebuie  să  conducă  automat  la \ndesemnarea unui alt prim-ministru. Nu am fi stat acum două luni fără \nGuvern, dacă am fi avut acest instrument în Constituție. \nÎn plan guvernamental, cred că viitoarea Constituție trebuie \nsă găsească mecanisme mult mai clare de limitare a practicii excesive \na ordonanțelor de urgență. Parlamentul nu este o anexă a Guvernului \nRomâniei, ci un partener instituțional. S-a folosit prea mult pretextul \nurgenței,  astfel  încât  practica  ordonanțelor  a  devenit  o  modalitate \ncurentă de legiferare. Lucrurile nu mai pot continua așa! \nÎn general, este nevoie de o clarificare a atribuțiilor fiecărei \nputeri  în  parte.  Și  sunt  convins  că  experții  vor  găsi  cele  mai  bune \nsoluții  astfel  încât  să  nu  devenim  victimele  unui  experiment \nconstituțional! \nDoamnelor și domnilor, \nTrebuie să ne gândim serios dacă ne aflăm în acel „moment \nconstituțional”.  Am  ratat  acest  moment  după  integrarea  în  Uniunea \nEuropeană și în NATO. Am ratat în 2011, am ratat și în 2013, când \nam avut o largă majoritate parlamentară. \n                                                                                             13                                                                                          \n     \nNu avem scuze dacă vom rata din nou! După 30 de ani, nu \nmai putem să punem doar niște proptele. Ele nu rezolvă nimic! Nu \naduc dezvoltare, continuitate și stabilitate! \nSocietatea  așteaptă  o  Constituție  modernă,  care  să  reflecte \nrealitatea,  dar  care  să  conducă  la  dezvoltare  și  să  ofere  soluții \ninovative la provocările viitorului. \nTrebuie să facem o reformă constituțională serioasă. Și avem \nnevoie de fiecare român pentru a reuși acest lucru!  \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule președinte. \nInvit acum la tribună pe Excelența Sa, domnul Nicolae-Ionel \nCiucă, prim-ministrul României. \nDomnul Nicolae-Ionel Ciucă (prim-ministrul României): \nDomnule președinte al Senatului, \nDomnule președinte al Camerei Deputaților, \nStimate domnule președinte al Curții Constituționale, \nDomnule președinte Constantinescu, \nStimate doamne și stimați domni parlamentari, \nStimați colegi miniștri,  \nDoamnelor și domnilor ambasadori,  \nBună ziua! \nSunt deosebit de onorat să particip astăzi la această ședință \nsolemnă,  prin  care  marcăm  30  de  ani  de  la  adoptarea  Constituției \n                                                                                             14                                                                                          \n     \nRomâniei,  act  juridic  și  politic  fundamental  al  statului,  garant  al \nlibertăților democratice ale cetățeanului. \nLa  referendumul  național  desfășurat  pe  8  decembrie  1991, \nromânii s-au pronunțat pentru democrație, libertate și stat de drept, \npentru o societate în care demnitatea omului, drepturile și libertățile \ncetățenilor, dreptatea și pluralismul politic, supremația legii și statul \nde drept să fie valori supreme, garantate de stat. \nPrima  și  singura  Constituție  adoptată  după  căderea \ncomunismului,  actuala  Constituție  a  României,  reprezintă  piatra  de \ntemelie a societății noastre democratice, fiind inspirată și legitimată de \nidealurile Revoluției din Decembrie 1989, de sacrificiul și jertfa celor \ncare  și-au  pierdut  viața  sau  au  fost  răniți  în  acele  zile.  Această \nConstituție  este  cea  de-a  doua  cea  mai  longevivă  Constituție  a \nRomâniei, după cea din 1866. \nAcum,  la  trei  decenii  de  la  adoptare  și  după  revizuirea \nnecesară aderării la Uniunea Europeană, în anul 2003, consider că este \nnecesară în continuare reformarea statului și a administrației publice \npentru  a  pune  în  centrul  preocupărilor  cetățeanul,  pentru  a  crește \neficiența  și  calitatea  serviciilor  publice  oferite  contribuabililor  și \npentru a crește responsabilitatea deținătorilor funcțiilor publice. \nPandemia COVID-19 a arătat încă o dată cât de importantă \neste asigurarea echilibrului dintre libertățile democratice și dreptul la \nviață, pe care statul trebuie să-l asigure tuturor, inclusiv prin servicii \nmedicale de care toți cetățenii români trebuie să beneficieze în mod \negal. Starea de alertă este, alături de limitările legale și legitime ale \n                                                                                             15                                                                                          \n     \nlibertăților cetățenilor pe o perioadă restrânsă, la fel de importantă ca \nși  nevoia  de  prezervare  a  drepturilor  și  libertăților  care  dau  esența \nstatului  democratic.  Nevoia  acestui  echilibru  este  evidentă,  astăzi, \ncând traversăm o perioadă de criză sanitară în care sunt necesare unele \nreglementări pentru combaterea COVID-19. Trebuie să traversăm cu \nbine,  împreună,  această  perioadă  și  voi  lua  toate  măsurile  necesare \npentru  a  trece  țara  prin  această  criză,  cu  sprijinul  experților  și  al \npersonalului de specialitate, al instituțiilor statului, în colaborare cu \npartenerii europeni și internaționali, dar mai ales cu sprijinul tuturor \ncetățenilor României. \nExcelențele Voastre, \nDistinși invitați, \nAșa  cum  am  subliniat  de  la  această  tribună  și  cu  prilejul \nacordării votului de învestitură, în centrul preocupărilor Guvernului se \naflă cetățeanul  român și binele comun. Alături de toți  miniștrii din \nacest Guvern ne angajăm să facem tot ce depinde de noi pentru ca \nsituația  economică,  socială  și  sanitară  a  românilor  să  se \nîmbunătățească. \nOamenii au așteptări legitime de la noi: să cultivăm respectul \nfață  de  lege,  să  apărăm  adevărul,  dreptatea,  unitatea  socială  și \nsolidaritatea. Lucrăm pentru cetățeni, luând la timp, cu bună-credință \nși  nepărtinitor,  decizii  care  să  ducă  la  o  viață  în  siguranță,  la \ndezvoltare, la respectarea demnității fiecăruia și la o viață mai bună. \nObiectivul nostru este ca prin măsurile pe care le vom implementa să \nasigurăm dezvoltarea și prosperitatea țării noastre. \n                                                                                             16                                                                                          \n     \nValorile și libertățile constituționale există în fiecare dintre \nnoi, ne unesc, ne fac mai puternici ca națiune, iar idealurile comune \nreprezintă liantul între cetățeni și instituțiile statului. \nDe aceea, vă cer sprijinul, atât dumneavoastră, dar și tuturor \ncetățenilor,  pentru  a  construi  o  țară  mai  puternică  și  prosperă, \naducându-i  pe  oameni  împreună  în  jurul  unui  obiectiv  comun: \ndezvoltarea și bunăstarea României și a românilor. \nÎn calitate de cetățean român și de prim-ministru al României, \nvoi  milita  întotdeauna  pentru  respectarea  literei  și  spiritului \nConstituției și pentru domnia legii. \nVă mulțumesc. (Aplauze.) \n                                                                                             17                                                                                          \n     \nDomnul Florin-Vasile Cîțu: \nMulțumim, domnule prim-ministru. \nInvit  la  tribună  pe  Excelența  Sa,  domnul  Valer  Dorneanu, \npreședintele Curții Constituționale. \nDomnule președinte! \nDomnul  Valer  Dorneanu  (președintele  Curții \nConstituționale): \nStimate domnule președinte al Senatului Florin Cîțu,  \nStimate  domnule  președinte  al  Adunării  Naționale,  al \nCamerei  Deputaților  -  zicem  Adunare  Națională,  pentru  că  așa  îi \nspunea pe vremuri, \nDistinse domnule prim-ministru Nicolae Ciucă, \nLa mulți ani și pentru ziua dumneavoastră de astăzi! \nDistinși miniștri,  \nDomnule președinte Emil Constantinescu, \nStimați parlamentari, \nDați-mi voie să mă răsfăț și să vă spun dragi colegi, \nÎnaltpreasfinția Voastră, \nOnorată asistență, \nMulțumesc  în  primul  rând  Parlamentului  pentru  onoranta \ninvitație  de  a  mă  adresa,  în  calitate  de  președinte  al  Curții \nConstituționale,  acestei  distinse  adunări  care  cinstește  Constituția \nRomâniei. \nÎn calitate de garant al supremației Constituției, pentru noi, \nCurtea Constituțională, este o mare onoare acest lucru și în această \n                                                                                             18                                                                                          \n     \ncalitate îmi permit să vă amintesc faptul că actul fundamental al țării \neste o adevărată Biblie și nu întâmplător fiecare dintre noi începem \nactivitatea depunând jurământul de credință cu mâna pe Constituția \nRomâniei și pe Biblie.  \nSărbătorim, astăzi, 30 de ani de la „momentul zero”, de la \nborna de stat a democrației românești, 30 de ani de la debutul unei \nperioade istorice pentru neamul românesc, unei epoci dorită a fi de \nlibertate și speranță, de încredere și entuziasm, care să succeadă anilor \nlungi,  apăsători  și  tenebroși  ai  comunismului,  30  de  ani  de  la \nadoptarea Constituției României.  \nLa acest moment aniversar, să ne amintim faptul că nu a fost \ndeloc  ușor  să  se  elaboreze  o  nouă  Lege  fundamentală,  care  să \nreușească mai întâi de toate să smulgă societatea din automatismele \ncomportamentale  și  atitudinile  formate,  fără  voia  sa,  sub  povara \nvremurilor,  pe  parcursul  jumătății  de  secol  petrecute  în  regimul \ncomunist, mai apoi să imprime un suflu nou, democratic, în acord cu \nspiritul  european,  care  să  rezoneze  cu  aspirațiile  și  idealurile \nRevoluției din Decembrie 1989 și să ofere, în același timp, mecanisme \njuridice concrete și eficiente, care să răspundă așteptărilor poporului. \nAdunarea  Constituantă,  instituită  în  acest  scop,  a  avut  la \ndispoziție pentru acest copleșitor demers creator un termen de 18 luni \nde la înființare. Lucrările Adunării Constituante s-au desfășurat astfel \nîncât  să  asigure  Adunării  Constituante  timpul  necesar  pentru  o \nelaborare ca atare. \n                                                                                             19                                                                                          \n     \nS-au conceput două lecturi, în acest scop, prima lectură având \nca  obiect  inițierea  membrilor  Adunării  Constituante  cu  modul  de \nredactare a unei constituții, precum și informarea acestora cu privire la \nconținutul constituțiilor din statele democratice. \nProcesul  de  elaborare  a  Constituției  a  beneficiat  de  o \nsubstanțială  asistență  internațională,  fiind  valorificată  experiența \nstatelor cu tradiție democratică. \nComisia  a  avut  întâlniri  inclusiv  cu  reprezentanți  ai  unor \nautorități  internaționale,  mai  ales  organisme  ale  ONU  și  ale \nConsiliului Europei, iar lucrările comisiei au fost analizate în cadrul \nComisiei de la Veneția. Un rol important l-au avut avizele comunicate \nde  diferite  organizații,  precum  Comitetul  Helsinki  pentru  drepturile \nomului,  dar  și  discuțiile  purtate  cu  diferiți  specialiști  în  drept \nconstituțional din numeroase țări, și chiar participarea nemijlocită a \nunor  specialiști  francezi,  în  frunte  cu  reputatul  profesor  Robert \nBadinter; la dezbaterile acestea care au însoțit elaborarea Constituției \ns-au valorificat și tradițiile constituționalismului românesc, preluat din \nprincipiile revoluției franceze. \nPrecizez aceste detalii pentru a evidenția dorința membrilor \nAdunării  Constituante  de  a  elabora  o  lege  fundamentală  a  statului \nromân  care  să  fie  în  concordanță  cu  standardele  internaționale  în \nmaterie  constituțională,  care  să  înglobeze  patrimoniul  democratic \neuropean  și  care  să  înalțe  viața  juridică,  politică  și  economică  a \nsocietății  românești  la  un  nivel  similar  celor  al  statelor  cu  sisteme \ndemocratice consolidate printr-o îndelungată tradiție. Să apreciem și \n                                                                                             20                                                                                          \n     \nsă respectăm acest efort uriaș, realizat cu toată convingerea și cu bună-\ncredință! \nDesigur  că,  fiind  o  creație  umană,  Constituția  noastră  nu \nputea  fi  perfectă,  ireproșabilă,  dar  conținutul  ei  reușește  să  ofere \nsuficiente repere pentru construirea pe baza sa a unui sistem care să \npermită  buna  funcționare  a  instituțiilor  publice  și  a  vieții  politice, \neconomice, în ansamblul său. În timp, pe măsura evoluției sociale, a \ndezvoltării complexului de relații interumane și interinstituționale, a \nremodelării peisajului socio-politic, unele aspecte nu au mai corespuns \nnoilor realități, diferite de cele avute în vedere în puterea constituantă \noriginală.  Tocmai  pentru  acest  motiv,  a  fost  înscrisă  în  Constituție \nposibilitatea revizuirii sale, iar anul 2003 a fost momentul în care s-a \nrealizat  o  astfel  de  primenire  a  legii  noastre  supreme,  corijându-se \nimperfecțiunile, adaptându-i-se prevederile la schimbările survenite și \nîmbunătățindu-i-se soluțiile propuse inițial. \nDe asemenea, revizuirea din 2003 a avut un scop mai mult \ndecât atât, reconfigurându-se cadrul constituțional național, astfel încât \nsă permită aderarea României la Organizația Atlanticului de Nord și \nintegrarea în Uniunea Europeană. \nAșadar, deși este Legea fundamentală a statului, Constituția \nnu  putea  rămâne  încremenită  în  timp,  ci  poate  fi  modificată  atunci \ncând această necesitate apare ca stringentă. Dar revizuirea Constituției \ntrebuie făcută cu responsabilitate, cu înțelepciune, cu simțul datoriei \nfață de popor, cu intenția sinceră de a aduce un beneficiu acestuia, și \nnu dintr-o dorință, chiar inspirată, unilaterală. Din păcate, însă, ideea \n                                                                                             21                                                                                          \n     \nrevizuirii  Constituției  a  fost  utilizată  nu  de  puține  ori  ca  miză \nelectorală, lipsită de o serioasă acoperire sub aspectul motivației și al \njustificării  raționale,  fiind  transformată  într-un  instrument  de \nmanipulare  în  vederea  obținerii  de  capital  electoral  din  promisiuni \nirealizabile. O astfel de atitudine distructivă nu face altceva decât să \nsemene  îndoială,  să  inducă  o  stare  de  incertitudine  cu  privire  la \nordinea  constituțională,  fragilizând  însăși  construcția  democratică  a \nstatului.  Din  fericire,  probabil  anticipând  asemenea  inițiative \noportuniste, legiuitorul constituant a instituit o procedură complexă de \nrevizuire, compusă dintr-o succesiune de etape și prevederi obligatorii, \nstabilind în final și limitele revizuirii, care fac obiectul așa-zisei părți \nrigide a Constituției. \nAr trebui ca în lupta politică să se renunțe la ideea de a se da \ntot  timpul  vina  pe  pretinsele  imperfecțiuni  ale  Constituției  pentru \nnerealizările, pentru insuccesele clasei politice. Mecanismul statal va \nputea funcționa perfect în baza actualei reglementări constituționale \ndacă prevederile Legii fundamentale vor fi respectate atât în litera, cât \nși  în  spiritul  lor.  Domnia  legii,  care  este  o  exigență  esențială  a \nprincipiului statului de drept, ar trebui să fie un adevărat far călăuzitor \npentru toți participanții la viața publică. Nu puțini sunt cei care invocă \nacest concept al statului de drept, dar uită care este semnificația sa, \nuită că acesta implică subordonarea statului în toate componentele sale \nfață de drept și în primul rând față de Constituție și că are ca scop \ntocmai  ponderarea  eventualelor  tendințe  abuzive  discreționare  ale \nstructurilor  etatice.  Or,  se  știe  că  puterea  exemplului  este  o  armă \n                                                                                             22                                                                                          \n     \nredutabilă. Cum putem pretinde cetățenilor să respecte și să cinstească \nLegea fundamentală a țării dacă unii dintre cei care dețin și exercită \nputerea politică în numele lor o pun la îndoială sau o bagatelizează? \nCum putem aștepta din partea poporului să fie mândru de Constituția \nsa, când unii dintre reprezentanții acestuia o contestă? \nÎn  calitate  de  garant  al  supremației  Constituției,  Curtea \nConstituțională vă invită să prețuim împreună importanța cărții noastre \nfundamentale,  să-i  recunoaștem  obligativitatea  și  să  o  respectăm  în \nlitera și spiritul ei. \nLa mulți ani Constituției României! \nȘi v-aș ruga să-mi permiteți o scurtă informare.  \nÎn foaierul din fața sălii de ședințe sunt mai multe panouri \norganizate cu sprijinul generos al Arhivelor Naționale, al Monitorului \nOficial și al AGERPRES-ului, care redau constituțiile în original, cu \nsemnăturile respective, Constituția din 1866, invocată și aici ca model, \nConstituția din 1923 și Constituția din 1991. \nVă mulțumesc foarte mult pentru atenție. (Aplauze.) \nDomnul Florin-Vasile Cîțu: \nMulțumim, domnule președinte. \nDoamnelor și domnilor senatori și deputați, \nPotrivit celor convenite, în această ședință solemnă vor avea \nintervenții reprezentanți ai grupurilor parlamentare reunite, în limita a \n7 minute pentru fiecare grup parlamentar, iar deputaților și senatorilor \nneafiliați  li  se  alocă  3  minute,  cu  o  singură  intervenție,  printr-un \nreprezentant comun. \n                                                                                             23                                                                                          \n     \nAvem lista. Doar Grupul parlamentar AUR nu a ... \nDomnul George-Nicolae Simion (din sală): \nStați că vă dau acum! \nDomnul Florin-Vasile Cîțu: \nVă rog! \nDin partea Grupurilor parlamentare ale PSD, domnul senator \nRobert Cazanciuc. \nDomnul Robert-Marius Cazanciuc: \nDomnule președinte al Senatului, \nDomnule președinte al Camerei Deputaților,  \nDomnule prim-ministru, \nStimați membri ai Guvernului, \nDoamnă ministru, \nDomnule președinte Emil Constantinescu,  \nDomnule președinte Dorneanu, \nÎnaltpreasfinția Voastră, \nDragi colegi, \nÎn misiunea noastră, ca membri ai Parlamentului, de a face \ncunoscută legea, facem deseori referire la litera și spiritul ei. \nDacă  vorbim  de  Legea  fundamentală,  avem  aici  spiritul \nConstituției,  care  s-a  transformat  într-o  esență  tare  -  Constituția \nRomâniei. \nAm  luat  de  la  bibliotecă  această  geneză  și  dați-mi  voie  să \ncitez câteva rânduri din această carte: „Emoția mea este firească în \n                                                                                             24                                                                                          \n     \nacest moment solemn, când pentru a treia oară, în decurs de 150 de \nani, România are prilejul ca, prin reprezentanții săi aleși, să dezbată și \nsă voteze o constituție adevărată”. \nAstăzi, la 30 de ani de la acest discurs, rostit de Dan Amedeo \nLăzărescu în 1991, avem aceleași preocupări de a cârmui țara spre un \nviitor european, numai că de această dată viitorul european este legat \nși  de  utilizarea  adecvată  a  uriașelor  resurse  puse  la  dispoziția  țării \nnoastre pentru a reduce decalajele față de alte state europene care timp \nde 50 de ani au avut un destin mai bun decât am avut noi la frontiera \nEuropei. \nSpunea, la vremea respectivă, profesorul Iorgovan, că speră \nca această Constituție să aibă rolul unui adevărat pact social. \nDincolo  de  reașezarea  statului  român  pe  principii  real \ndemocratice, Constituția din 1991, pe care o sărbătorim astăzi, a fost și \nun rezultat al transpunerii în lege a entuziasmului celor care își doreau \nlibertatea, despre  care auziseră de la părinți, bunici sau din filmele \namericane, dar și a entuziasmului celor care plătiseră cu ani grei de \ntemniță comunistă pentru vina de a lupta pentru libertate.  \nAstăzi, noi, parlamentarii, avem o dublă datorie față de acești \noameni și față de urmașii noștri. Avem datoria de a înțelege dacă în \ncei 30 de ani care au trecut de la adoptarea Constituției aceasta a reușit \nsă  se  facă  cunoscută  și  înțeleasă  de  poporul  ei,  dacă  spiritul  Legii \nfundamentale a fost deslușit de cei chemați să o aplice și să o apere. \nLa  începutul  anilor  '90,  Constituția  a  fost  percepută  mai \ndegrabă ca un reper academic, departe de viața obișnuită. \n                                                                                             25                                                                                          \n     \nO cercetare sociologică realizată recent ne-a arătat că pentru \nromâni Constituția reprezintă astăzi nu doar un set de principii, ci un \ntext viu, aflat în vârful ierarhiei legilor, care poate influența în mod \ndirect viața fiecăruia dintre noi. \n63% dintre români consideră că o modificare a Constituției \nle-ar face o viață mai bună. \nNe-am întrebat la începutul anului dacă ar fi o idee bună ca \nstatul  să  distribuie  fiecărui  cetățean  câte  o  Constituție.  90%  dintre \nromâni au spus că da, ar fi o idee foarte bună. Românii vor să aibă un \nreper, vor să știe că pot apela la cineva fundamental atunci când ceva \nnu merge bine. \nGardianul  Constituției  este,  de  29  de  ani,  Curtea \nConstituțională, care prin 22.000 de decizii pronunțate până în prezent \nne-a arătat cum trebuie interpretate textele Constituției, dar și limitele \nunora dintre ele, care au rămas tributare contextului social economic \nîn care au fost adoptate. \nGardian al Constituției sau făuritor de legi? \nSunt  convins  că  membrii  Curții  Constituționale  își  pun \naceastă întrebare la fiecare decizie  pe care o pronunță, iar numărul \nmare al acestora arată, de asemenea, nevoia cetățeanului de a respecta \nConstituția,  de  către  fiecare  dintre  noi,  dar  și  de  către  instituțiile \nstatului. \nTitulatura  marginală  a  primului  articol  din  Constituție  este \n„Statul român”. Poate era mai potrivit dacă primul articol se numea \npur și simplu România, pentru a arăta preeminența poporului român. \n                                                                                             26                                                                                          \n     \nLegea  fundamentală  trebuie  să  aibă  în  centrul  ei  omul,  cu \ndrepturile și libertățile lui fundamentale, cu un stat capabil în mod real \nsă  asigure  protejarea  lor,  printr-o  arhitectură  constituțională  care  să \nstatueze principiul supremației și respectării Constituției și a legilor, \nprecum și cooperarea loială dintre puteri, toate acestea în beneficiul \ncetățeanului. \nDacă această constituție îndeplinește astăzi acest rost vă invit \nsă reflectăm și să lucrăm împreună. \nPentru  un  dialog  eficient  despre  Constituție  și  pentru  a \ncunoaște modele ce pot contribui la conturarea propriilor convingeri \naveți la dispoziție o carte în format electronic. \nÎn 2015, cu ajutorul a patru profesori universitari, am tradus \nîn  limba  română  toate  constituțiile  Uniunii  Europene.  O  să  primiți \nfiecare dintre dumneavoastră, printr-un mesaj, din partea liderilor de \ngrup, această carte în format electronic. \nDupă 30 de ani îi evocăm astăzi aici pe membrii Adunării \nConstituante care ne-au lăsat moștenire o constituție care a reașezat \nțara după comunism. \nCare va fi moștenirea noastră, a celor de aici? Ce vom lăsa \nnoi?  O  împărțire  a  românilor  în  mai  multe  categorii:  bugetari  și \ncorporatiști, locuitori în țară sau în diaspora, pro sau contra Uniunii \nEuropene, pro sau contra justiției. \nDupă  câteva  luni  de  dezbateri  în  cadrul  Partidului  Social \nDemocrat ne-am pus întrebarea dacă această Constituție poate fi un \nliant al națiunii. \n                                                                                             27                                                                                          \n     \nPentru  a  căuta  răspuns  la  această  întrebare,  Asociația  „Pro \nDemocrația”  și  Institutul  Social-Democrat  „Ovidiu  Șincai”  au \norganizat  pe  1  iulie  o  dezbatere  consacrată  analizei  de  ansamblu  a \nevoluției societății românești guvernată de actuala Constituție. \nAți  primit  fiecare  dintre  dumneavoastră  această  carte.  Cei \ncare n-ați primit-o încă, o veți primi cu siguranță. Este un volum care \nreunește lucrările a 12 profesori universitari și 2 membri ai Adunării \nConstituante.  Au  fost  invitați  să-și  exprime  opiniile  cu  privire  la  o \nConstituție a viitorului și asupra măsurii în care Legea fundamentală \npoate fi îmbunătățită, astfel încât să răspundă marilor provocări ale \nRomâniei de astăzi, obiectivelor comune europene și ale omenirii, în \ngeneral.  \nVorbind de viața acestei Constituții și de obiectivele comune \neuropene,  fostul  ministru  al  integrării,  profesorul  Vasile  Pușcaș, \nspunea că revizuirea din 2003 a tratat aderarea la Uniunea Europeană \nca  un  simplu  act  de  politică  externă,  și  nu  ca  un  proces  intern  de \ntransformare a statului și a societății. \nRevizuirea din 2003 a reprezentat actul juridic care a făcut \nposibilă aderarea la Uniunea Europeană și NATO. \nÎncercările de revizuire din 2011-2013 au fost arme în bătălia \npolitică internă, din păcate, dar, în același timp, au arătat nevoia de \nclarificare a unor  texte scrise poate cu prea  mult entuziasm în anii \n1990-1991 și nevoia de a consfinți statutul nostru real de membri ai \nUniunii Europene și ai NATO. \n                                                                                             28                                                                                          \n     \nModificările actualei Constituții ar putea fi abordate din cel \npuțin trei perspective, dacă doriți. Aș spune una tehnică – și vă dau un \nexemplu – art. 29 vorbește de telegrame. Am întrebat Poșta Română \ncând a fost trimisă ultima telegramă. Acum mai bine de 10 ani. \nDomnul Florin-Vasile Cîțu: \nDomnule senator, vă rog să încercați să finalizați! \nDomnul Robert-Marius Cazanciuc: \nImediat, domnule președinte! E un moment solemn. \nDe  opțiune  politică,  regionalizarea  și  formarea  Guvernului. \nPoate președintele să încredințeze formarea Guvernului partidului care \na  câștigat  alegerile?  Și  inovativă.  Reglementarea  constituțională  a \nrolului opoziției parlamentare, protejarea drepturilor fundamentale în \nfața  provocărilor  generate  de  evoluția  inteligenței  artificiale  sau \nprotejarea  statului  în  fața  regimurilor  comerciale  și  economice \ntransfrontaliere. \nCred că astăzi, în Parlament, avem obligația față de poporul \nnostru să lansăm dezbateri publice față de principalele teme ale vieții \nsociale,  economice  și  politice,  asupra  modului  în  care  drepturile \nfundamentale  sunt  respectate  în  mod  real,  asupra  modului  în  care \nputerile statului au funcționat în slujba poporului și care în final să \nconducă,  de  ce  nu,  la  un  acord  politic  național  pentru  o  eventuală \nrevizuire a Constituției. Un asemenea proiect ar putea reprezenta un \nliant al națiunii care să contribuie la uniunea spirituală a poporului \nromân. \n                                                                                             29                                                                                          \n     \nVa fi posibil doar în măsura în care acest proces va fi unul \nautentic  și  oamenii  vor  vedea  că  este  unul  autentic,  nu  ca  un  alt \ninstrument într-o bătălie politică. \nDezbaterea  națională  în  jurul  temei  revizuirii  Constituției \npoate fi un instrument de atingere a obiectivului de refacere a legăturii \nțării cu fiecare român. \nAstăzi suntem datori să le lăsăm celor care vin după noi o \nRomânie în bună stare. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule senator. \nDin partea Grupurilor parlamentare ale PNL....  \n(Domnul  senator  Robert-Marius  Cazanciuc  revine  la \ntribună.) \nMai aveți? \nDomnul Robert-Marius Cazanciuc: \nAți primit, de asemenea, stimați colegi, o coliță nouă, timbre \nrealizate în 2019 de către Romfilatelia, în care pentru prima dată pe \ntimbre  au  fost  puse  drepturile  fundamentale.  Sunt  nouă  drepturi \nfundamentale, tipărite în milioane de exemplare, care au încercat să \nfacă cunoscută românilor Legea fundamentală. \nMulțumesc. (Aplauze.) \nDomnul Florin-Vasile Cîțu: \nMulțumim, domnule senator. \n                                                                                             30                                                                                          \n     \nO inițiativă foarte bună. \nDin partea Grupurilor parlamentare ale PNL, doamna senator \nLaura-Iuliana Scântei. \nDoamna Laura-Iuliana Scântei: \nVă mulțumesc, domnule președinte. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule președinte Emil Constantinescu, \nÎnaltpreasfinția Voastră, \nDomnule președinte al Curții Constituționale, \nDistinși membri ai Corpului diplomatic, \nDragi invitați, \nDoamnelor și domnilor senatori și deputați, \nSărbătorim într-adevăr 30 de ani de la intrarea în vigoare a \nConstituției din 1991. \nTimp  de  30  de  ani,  Constituția  a  garantat  stabilitatea \nregimului  politic,  a  oferit  termenul  de  referință  pentru  drepturile  și \nlibertățile fundamentale ale cetățenilor și a fost temelia pe care s-au \nconstruit instituțiile vitale ale statului. \nTotuși trebuie să fim sinceri, 30 de ani nu înseamnă mulți ani \nconstituționali.  Prin  comparație,  Constituția  de  la  1866  a  fost  în \nvigoare vreme de 57 de ani. Avem deci o Constituție tânără și, pe cale \nde consecință, o democrație la fel de tânără. \nDeși e tânără, Constituția prevede un obiectiv de țară istoric, \n                                                                                             31                                                                                          \n     \nîmpărtășit în egală  măsură de toate forțele politice responsabile, de \nautoritățile statului și de majoritatea românilor, și anume, România - \nstat democratic. Acel stat cu o democrație consolidată, axată pe cele 3 \nmari valori fondatoare ale liberalismului politic, și anume: protejarea \nvieții, promovarea libertății și garantarea proprietății. Adică un stat de \ndrept, un stat de tip occidental, care își respectă îndatoririle rezultate \ndin  angajamentele  internaționale,  inclusiv  cele  care  decurg  din \ncalitatea de stat membru UE și NATO. \nDoamnelor și domnilor, \nAți auzit și până acum, de la antevorbitorii mei, veți auzi în \ncontinuare, azi, la ceas aniversar, multe cuvinte frumoase, dar și critici \nla adresa Constituției în vigoare. Toate oferă răspunsuri cu privire la \nîntrebarea: Ce reprezintă Constituția României, după 30 de ani, pentru \ncetățeni,  pentru  politicieni  și  pentru  țară?  Că  înglobează  cele  mai \nînalte valori și idealuri ale unei societăți democratice, că este o pavăză \npentru  asigurarea  statului  de  drept  și  a  independenței  justiției,  o \ngaranție că nicio autoritate nu va abuza de puterea sa și va acționa în \nlimitele constituționale, că, într-adevăr, cuprinde catalogul de drepturi \nși libertăți fundamentale și că e un scut împotriva abuzului de putere al \nautorităților statului împotriva cetățenilor. \nÎn ce mă privește, am dorit astăzi să vă spun despre ce nu este \no Constituție. \nÎn primul rând, o Constituție nu este doar un document politic \nsau doar o lege care se poate modifica oricum și oricând, după bunul \nplac al unei majorități politice sau al unui partid care, de exemplu, s-ar \n                                                                                             32                                                                                          \n     \nteme că nu ar da nici după 20 de ani, în anul 2024, un candidat ales la \nfuncția de președinte al României. \nÎn  al  doilea  rând,  o  Constituție  nu  reprezintă  nimic  fără \nconstituționalism. Legea fundamentală a unui stat capătă valoare dacă \neste respectată în timp și dacă, prin respectarea continuă, la nivelul \nsocietății  se  creează  un  sentiment  puternic  de  apartenență  la \nConstituție și la valorile sale. \nÎn al treilea rând, o Constituție nu este în realitate opera unei \nmajorități  politice  conjuncturale,  deși  unii  așa  cred.  O  Constituție \ndurabilă este rezultatul unui autentic moment constituțional. Un astfel \nde moment constituțional a fost în anii 1990, 1991, atunci când s-a \nrealizat  trecerea  de  la  vechiul  regim  politic  totalitar  la  noul  regim \npolitic democratic. Constituția României a eliminat atunci posibilitatea \nconcentrării  puterii  în  mâinile  unei  persoane,  ale  unui  grup  de \npersoane  sau  ale  unei  instituții  și  așa  sperăm  să  rămână  pentru \ntotdeauna. \nMai târziu, în 2003, la momentul revizuirii, s-a avut în vedere \nnevoia fundamentală a României de a adera la structurile euroatlantice \nși de a se defini un destin european pentru societatea românească. \nFără  îndoială,  doamnelor  și  domnilor,  Constituția  nu  este \nperfectă,  iar  numeroasele  decizii  ale  Curții  Constituționale  i-au \nevidențiat vreme de 30 de ani și limitele și lipsurile. Cu toate acestea, \nmomentele  constituționale  autentice  pentru  revizuirea  Legii \nfundamentale trebuie să fie rezultatul unei nevoi sociale reale și să \nexprime  o  viziune  asupra  arhitecturii  statului,  construită  în  timp  și \n                                                                                             33                                                                                          \n     \nîmpărtășită de majoritatea cetățenilor. \nÎnchei spunându-vă că Partidul Național Liberal nu se teme \nde o revizuire a Constituției. PNL reafirmă angajamentul politic de a \ncontinua  construcția  statală  asumată  încă  de  la  înființarea  sa,  dar \natunci când va revizui Constituția nu va renunța la viziunea sa liberală \nasupra statului și asupra economiei. Liberalismul constituțional va fi \npromovat în continuare ca principiu de modernizare a statului român \nîn  era  digitalizării,  pentru  a  oferi  cetățenilor  cu  adevărat  un  stat \nfuncțional, bazat pe o economie liberă, pe domnia legii și pe respectul \ndrepturilor fundamentale. \nAșadar,  azi,  la  ceas  aniversar,  urăm  Constituției  noastre \nlongevitate  și  respect  din  partea  tuturor  –  cetățeni  și  întreaga  clasă \npolitică! \nVă mulțumesc. (Aplauze.) \nDomnul Florin-Vasile Cîțu: \nMulțumesc, doamnă senator. \nDin partea Grupurilor parlamentare ale USR, domnul senator \nRadu-Mihai Mihail. \nDomnul Radu-Mihai Mihail: \nMulțumesc, domnule președinte. \nDoamnelor și domnilor, \nSuntem  un  stat  care  derapează  spre  eșec  și  Constituția  din \n1991  nu  este  străină  de  ceea  ce  se  întâmplă.  Constituția  României \nmoderne, libere și prospere ar fi trebuit să înceapă cu punctul 8 de la \n                                                                                             34                                                                                          \n     \nTimișoara. Cu despărțirea conștientă și asumată de trecutul totalitar și \nde aceia care i-au făcut posibilă existența timp de o jumătate de veac. \nConstituția de la 1991 a venit după „Duminica orbului” din \n1990  și  a  consfințit  restaurația  foștilor  comuniști  și  securiști  din \nRomânia.  A  fost  scrisă  după  chipul  și  asemănarea  destinatarului  și \nautorului  –  Ion  Iliescu,  zis  și  comunist  cu  față  umană,  și  Antonie \nIorgovan, zis și comunist cu studii juridice. \nConstituția României validată la referendumul din decembrie \n'91 a fost scrisă de un președinte al Asociației Studenților Comuniști \ndin  Universitatea  București,  pentru  președintele  Uniunii  Tineretului \nComunist. \nAcum  30  de  ani  eram  reporter  la  Radio  Delta  și  eram  pe \nstradă și îi întrebam pe oamenii care mergeau foarte mândri să voteze \nConstituția, dacă au citit textul și de ce îl votează? Și răspunsul era \ncam același de la toți: „Păi, ne-a spus Ion Iliescu că e de bine”. \nUSR a apărut pentru că românii s-au săturat să le spună un \ntătuc și gașca lui ce să facă. (Aplauze. Vociferări.) \nAcum  oamenii  sistemului  tot  vorbesc  despre  schimbarea \nConstituției, astfel încât președintele să nu mai fie ales de români, ci \nde ei. (Vociferări.) \nOamenii fără chip vor ca funcția de președinte al românilor să \npoată fi scoasă la mezat și tranzacționată între grupurile parlamentare, \nmonedă de schimb în trocurile politice, departe de ochii lumii și de \nochii cetățeanului. \nUSR  a  apărat,  apără  și  va  apăra  statul  de  drept  și  valorile \n                                                                                             35                                                                                          \n     \ndemocrației liberale de toate încercările de a pune instituțiile statului, \noricare  ar  fi  ele...  (Vociferări.)  ...la  dispoziția  infractorilor,  a \nevazioniștilor, a hoților din bugetul de stat și a combinatorilor politici \ncare îi cauționează. (Vociferări.) \nȘi închei cu o ultimă remarcă. Antonie Iorgovan, părintele \nConstituției din '91, a fost, ca tot românul imparțial, expert în cadrul \nComisiei juridice constituționale și pentru drepturile omului din cadrul \nCFSN  și  independent,  dar  afiliat,  în  legislatura  '90-'92,  la  Grupul \nparlamentar al PNL, pentru ca apoi să treacă la PSD, demonstrând \nastfel multilateralismul FSN-ismului, așa cum îl vedem și astăzi. \nNu-i așa că de acolo de sus, de unde se află, Caragiale râde cu \ngura până la urechi? (Vociferări. Aplauze.) \nDomnul Florin-Vasile Cîțu: \nMulțumesc, domnule senator. \nDin  partea  Grupurilor  parlamentare  AUR,  domnul  George \nSimion. \nDomnul George-Nicolae Simion: \nMulțumesc frumos. \nA fost un referendum pentru modificarea Constituției, să fie \nspecificat  faptul  că  în  România  căsătoria  este  între  un  bărbat  și  o \nfemeie. Sper că nu vreți să modificați Constituția în sensul în care să îl \nluați pe domnul Cîțu legal de soție, da? (Vociferări.) \nNoi nu suntem de acord cu faptul că trebuie să se producă o \nfederalizare  sau  o  regionalizare  sau  cum  dorește  unul  sau  altul  din \n                                                                                             36                                                                                          \n     \npartidele și organizațiile non-guvernamentale care sunt în Parlament \nastăzi. Nici pentru punerea în acord cu anumite prevederi europene. \nNoi  credem  că  a  noastră  Constituție  este  foarte  bună.  Și  unele \nîncercări de încălcare a Constituției, cum a fost înlăturarea Avocatului \nPoporului, neconstituțională, au fost stopate. \nȘi dacă tot ne-ați dat niște timbre aici, în care sunt prevăzute \narticolele  fundamentale,  vedeți  că  pierdem  o  generație,  pentru  că \ndreptul la învățătură este asigurat. Din păcate, nu a fost asigurat de \nstatul  român,  prin  hotărâri  de  Guvern  care  sunt  aduse  aici,  în \nParlament  și  noi  doar  trebuie  să  le  ascultăm,  nici  măcar  nu  putem \ninterveni asupra stării de alertă. \nÎncetați  să  călcați  în  picioare  drepturile  fundamentale  ale \nromânilor și începeți să respectați Constituția! \nNu prin ședințe solemne faceți asta, ci respectând Constituția \nși eliminând orice formă de obligativitate asupra românilor! \nConstituția este bună. Trebuie susținută și trebuie apărată de \nuzurpatori, atât de aici, de la București, cât și de la Bruxelles! \nVă mulțumesc. (Aplauze.) \nDomnul Florin-Vasile Cîțu: \nMulțumesc. \nDomnul Tanasă. \nDomnul Dan Tanasă: \nDa. \nÎnaltpreasfinția Voastră, \n                                                                                             37                                                                                          \n     \nDomnule președinte al Camerei Deputaților, \nOnorați membri ai Guvernului, \nDoamnelor și domnilor senatori și deputați, \nArt.  3  al  Constituției  României  vorbește  despre  teritoriul \nRomâniei, care este inalienabil. \nDin  păcate,  în  ultimii  30  de  ani,  atât  PSD,  cât  și  PNL  și \nUDMR au permis vânzarea pământului României către străini, la un \nnivel demențial. \nDin  păcate,  suntem  poate  unici  în  lume,  ne-am  înstrăinat \npământul și am vândut, ne-am trezit într-o situație în care am permis, \nculmea, încălcarea art. 3 al Constituției României. \nArt. 12 vorbește de simbolurile naționale ale României. \nArt. 13 vorbește de limba națională, de limba română. \nEu  am  câștigat  câteva  zeci  de  procese  în  instanțele  din \nRomânia, prin care am încercat să impun respectarea limbii oficiale de \nstat. Și, din păcate, atât PSD, cât și PNL, ați tolerat timp de 30 de ani \natitudinile absolut inacceptabile ale UDMR atunci când vine vorba de \nsimboluri naționale și de limba oficială de stat în România. \nAți permis... ați permis – că plecați, domnule Kelemen Hunor \n–  ați  permis,  domnilor,  ca  în  Transilvania,  practic,  în  multe  zone, \nlimba maghiară să devină, practic, de facto limbă oficială de stat. Și \npermiteți în continuare, dragi colegi de la PSD și de la PNL! \nLimba oficială de stat nu este negociabilă cu nimeni! Și nici \nsimbolurile naționale! Acestea le puteți spune colegilor de la UDMR. \nȘi închei. \n                                                                                             38                                                                                          \n     \nArt. 47 vorbește despre faptul că: „Statul este obligat să ia \nmăsuri de dezvoltare economică și de protecție socială, de natură să \nasigure cetățenilor un nivel de trai decent”. \nÎn ultimii 30 de ani, modul în care PSD și PNL au înțeles să \nfacă  politică  în  România  ne  situează  pe  ultimele  locuri  la  ceea  ce \nînseamnă nivel de trai. Ultimele locuri în Europa. \nȘi, mai mult decât atât, modul în care PSD și PNL au făcut \npolitică în ultimii 30 de ani a dus la situația absolut inacceptabilă în \ncare peste 3,5 milioane de români au fugit de aici, de pe acest pământ. \nI-ați fugărit voi. Și, din păcate, în ultimii 4 ani, nici USR nu s-a lăsat \nmai prejos. \nMulțumesc. (Aplauze.) \nDomnul Florin-Vasile Cîțu: \nMulțumim. \nDomnul deputat Ciubuc. \nDomnul Ciprian Ciubuc: \nDomnule președinte al Senatului, \nDomnule președinte al Camerei Deputaților, \nDomnule președinte Constantinescu, \nStimați colegi, \nStimați invitați, \nEu am să vorbesc scurt. \nȘi am să vorbesc de art. 16 - cetățenii români sunt egali în \nfața legii. \n                                                                                             39                                                                                          \n     \nStimați colegi, \nNu  suntem  astăzi  în  măsură  să  respectăm  art.  16.  De  ce? \nPentru  că  pe  baza  ordonanțelor  de  urgență  și  a  stării  de  alertă, \ndrepturile  românilor  nu  sunt  respectate.  Avem  6  articole  din \nConstituție – domnule președinte al Curții Constituționale, puteți să \nconfirmați sau infirmați – care sunt călcate în picioare pentru că avem \no stare de alertă neconstituțională și măsuri restrictive aberante. \nVin de la întâlnirea care a avut loc săptămâna trecută, de la \nDelegația Adunării Parlamentare a Francofoniei, unde – vreau să vă \nspun un lucru foarte important și vă rog să fiți atenți cu toții – am fost \nadunați mai mulți parlamentari din Parlamentul României, care facem \nparte din Delegație, inclusivi parlamentari din toate țările francofone, \nni s-au ținut lecții de modificare a Constituției, sub motiv de COVID \nși sub motiv de pandemie. Din Parlamentul belgian ni s-a transmis, \ntrebuie  să  modificăm  Constituția  după  modelul  Luxemburg,  să \nomogenizăm  Constituția.  Inclusiv  toate  țările  care  fac  parte  din \nUniunea Europeană. \nDe asemenea, ni s-a vorbit despre suspendarea Parlamentelor \nnaționale. (Vociferări.) \nNi s-a vorbit de suspendarea Parlamentelor naționale. \nMă  bucur  că  colegii  de  la...  antevorbitorii  mei  au  vorbit \ndespre modificarea Constituției. \nStimați colegi, \n Nu putem să modificăm Constituția, să o omogenizăm dacă \nnu ne întoarcem la popor. \n                                                                                             40                                                                                          \n     \nAm  susținut  și  în  Parlamentul  din  Albania,  la  Adunarea \nParlamentară a Francofoniei, susțin și de aici – cum vă veți uita în \nochii  copiilor  dumneavoastră  sau  în  ochii  românilor  dacă  vom \nmodifica Constituția și vom omogeniza Constituția după Constituția \ndin Luxemburg... (Vociferări.) ...sub motiv de COVID și sub motiv de \npandemie? \nAm  numărat,  de  19  ori  s-a  vorbit  de  cuvântul  „control”. \nControlul  pandemiei,  nemijlocit,  controlul  oamenilor.  Nu  putem \ncontrola  pandemia  dacă  nu  putem  controla  mișcarea  oamenilor  în \nEuropa și în statul național. \nOameni buni, \nStimați colegi, \nMă adresez și românilor și dumneavoastră. \nSă vă ferească Dumnezeu de o revoltă populară! \nCum  le-am  spus  și  francezilor  din  Parlamentul  din  Albania, \nromânii nu sunt ca francezii, să iasă o lună, două, trei, o lună, 10 luni la \nproteste. Românii au ieșit 9 zile și Ceaușescu a dispărut. \nNoi avem o istorie de comunism. Știm că aceste restricții care ni \nse  impun  în  Parlamentul  național  vin  doar  să  îngrădească  drepturi  și \nlibertăți și nu măsuri ca să controlăm pandemia! \nNu putem să suspendăm drepturile noastre fundamentale conform \nConstituției și să modificăm Constituția fără să ne întoarcem la popor! \nDe  aceea,  vă  rog  pe  toți  să  conștientizați  că  pentru  orice \nmodificare a Constituției trebuie să fie direct întrebat și poporul român, și \noamenii care ne-au ales. \nVă mulțumesc. \n                                                                                             41                                                                                          \n     \nȘi sunt încrezător că dumneavoastră veți reflecta la ce am vorbit \nastăzi aici. \nPuteți să-i întrebați și pe colegii dumneavoastră care au fost în \nParlamentul din Albania, să vă confirme acest lucru. \nMulțumesc. (Aplauze.) \nDomnul Florin-Vasile Cîțu: \nMulțumim. \nVă  garantăm  că  orice  modificare  se  va  face  doar  prin \nreferendum, deci mergem la popor. \nGrupul parlamentar al UDMR, domnul Csoma Botond. \nDomnul Csoma Botond: \nOnorați invitați, \nDoamnelor și domnilor deputați, \nRomânia  a avut o experiență totalitară cruntă sub regimul \ncomunist, mai ales în „Epoca de Aur”, sub Ceaușescu. Iar dacă luăm \nîn considerare acest lucru cred că adoptarea Constituției în anul 1991 a \nfost  un  pas  foarte  important  pe  drumul  făuririi  unei  societăți \ndemocratice, după decenii lungi de totalitarism. \nSigur, acea Constituție, Constituția de la 1991, a reflectat atât \nmomentul  politic,  cât  și  majoritatea  parlamentară  existentă  sau \nmajoritatea din Adunarea Constituantă, dar a reflectat și acea euforie, \npentru că oamenii în sfârșit erau liberi și puteau să-și spună opinia \nliber în această țară și nu sosea  mașina neagră dimineața să-i ducă \nundeva. \nȘi cred că a fost un moment foarte important, din acest punct \n                                                                                             42                                                                                          \n     \nde vedere. \nS-a  mers  pe  ideea  unei  –  cred  eu  –  unei  republici \nsemiprezidențiale, care nu e similară nici cu Franța, nici cu Statele \nUnite. Sunt niște deosebiri importante.  \nÎn Statele Unite nu există premier.  \nÎn Franța, premierul este subordonat președintelui.  \nLa  noi,  premierul  nu  este  subordonat,  dar  președintele \ndesemnează candidatul la funcția de premier. \nȘi dacă ne uităm, în ultimii 15 ani a existat un conflict major \nîn sânul puterii executive, mai ales când vorbim politic de coabitare \nîntre președinte și premier. \nȘi cred că acest conflict permanent care a existat în puterea \nexecutivă nu a făcut cinste României. \nȘi,  din  acest  punct  de  vedere,  cred  că  avem  nevoie  de  o \nmodificare a Constituției. Să lămurim anumite chestiuni, nu numai în \nsânul puterii executive, putem vorbi și de Parlament. \nNoi  propunem  să  menținem  sistemul  bicameral,  dar  cu \natribuții  separate,  pentru  Senat  și  Camera  Deputaților,  și  ne  putem \ngândi  și  la  un  sistem  distinct  de  alegere  a  Senatului  și  a  Camerei \nDeputaților. \nSigur că prin Constituția de la 1991 s-a instituit și un sistem \nde checks and balances, acest mecanism de protecție și echilibru care \nîn  multe  cazuri  a  funcționat,  în  multe  cazuri  nu  a  funcționat.  De \nexemplu, când președintele României, în foarte multe cazuri, cred eu \nși  credem  noi,  de  la  UDMR,  indiferent  cine  a  fost  președintele \n                                                                                             43                                                                                          \n     \nRomâniei, și-a depășit atribuțiile constituționale, neavând o activitate \nde  mediere,  ci  având  o  activitate  eminamente  politică,  în  anumite \nmomente, în această țară. \nSigur, trebuie să aducem în discuție și statutul minorităților, \nstatutul minorităților din România. \nPoate ați citit și dumneavoastră că în anumite documente pe \ncare  România  le-a  adoptat,  atât  în  CSAT  sau  în  alte  instituții, \nminoritățile  naționale  de  multe  ori  reprezintă  un  factor  de  risc  la \nadresa securității naționale. \nCred că după 30 de ani a venit timpul ca să existe o relație de \nîncredere între statul român și  minoritățile naționale care trăiesc pe \nteritoriul statului român. Și, în această privință, s-ar impune, stimați \ncolegi,  ca  minoritățile  naționale  să  devină  factori  constitutivi  ai \nstatului român. Cred că după 30 de ani și în România se poate realiza \nacest lucru. \nDacă vorbim de modificarea Constituției, cred că o reașezare \nîn  sânul  puterii  executive  am  putea  realiza  și  prin  trecerea  la  o \nrepublică parlamentară. \nNu aș dori să intru în detaliu acum, ce înseamnă o republică \nparlamentară,  dar  vreau  să  vă  supun  atenției  următorul  aspect  -  în  \nUniunea  Europeană,  în  majoritatea  țărilor  membre,  există  republică \nparlamentară. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule deputat. \n                                                                                             44                                                                                          \n     \nDin  partea  Grupului  parlamentar  al  minorităților  naționale, \ndomnul deputat Cătălin-Zamfir Manea. \nDomnul Cătălin-Zamfir Manea: \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nStimate domnule președinte Constantinescu, \nDomnule președinte al Curții Constituționale, \nStimați reprezentanți ai Corpului diplomatic, \nDoamnelor și domnilor senatori și deputați, \nAstăzi România aniversează Ziua Constituției și împlinirea a \n30 de ani de la referendumul din 8 decembrie 1991, prin care a fost \naprobată Legea fundamentală, moment care a marcat opțiunea fermă a \nnațiunii române pentru un regim de guvernare democratic. \nPrin adoptarea Constituției României s-au pus bazele statului \nde drept și ale democrației constituționale. \nÎn anul 2003, Constituția a fost revizuită, construcția sa fiind \nconsolidată și adaptată la evoluțiile statului de drept, ale societății și la \nnoul context euroatlantic. Atunci, în anul 2003, noi, cei din Grupul \nparlamentar  al  minorităților  naționale,  am  fost  primii,  de  aici,  din \nParlament,  care  am  propus  o  serie  de  modificări  majore  ale \nConstituției,  precum:  regim  parlamentar;  Legea-cadru  pentru \nminorități, care, de altfel, este prevăzută în Constituția României la \ncategoria de legi organice și care, din păcate, nu a fost încă adoptată; \nlimitarea  ordonanțelor  de  urgență;  regândirea  organizării \n                                                                                             45                                                                                          \n     \nadministrativ-teritoriale;  organizarea  Senatului  ca  și  Cameră  a \nRegiunilor; echilibrarea puterilor în stat. \nDin  păcate,  propunerile  noastre  făcute  în  acel  an  au  fost \nrespinse de parlamentarii dumneavoastră de atunci. Menționez, au fost \nrespinse. \nDe  subliniat  este  faptul  că  în  prezent,  la  nivelul  Uniunii \nEuropene, din cele 27 de state, 17 dintre ele au regim parlamentar. \nAșadar,  marea  majoritate  a  statelor  membre  din  Uniunea \nEuropeană funcționează ca republici parlamentare. \nParlamentul  României  trebuie  să  aibă  mai  multă  putere \npentru că, stimați colegi, potrivit art. 61 din Constituție, Parlamentul \neste  organul  reprezentativ  suprem  al  națiunii  române  și  unica \nautoritate legiuitoare a țării. \nStimați colegi, \nConstituția României este consfințită prin voința suverană a \npoporului și reprezintă un set de principii și norme fundamentale care \nse adresează în egală măsură autorităților statului și cetățenilor săi. \nFuncționarea  instituțiilor  statului,  garantarea  drepturilor  și \nlibertăților individuale și derularea în ansamblu a întregii vieți a unei \nnațiuni își au originea în textele înscrise în Constituție. \nDe  aceea,  Constituția  României  poate  fi  cartea  sacră  a \nexistenței  noastre,  iar  aniversarea  ei  astăzi  constituie  o  adevărată \nsărbătoare. \nConstituția țării trebuie respectată, nu doar în litera, ci și în \nspiritul  ei,  destinatarii  săi  având  obligația,  nu  doar  morală,  ci  și \n                                                                                             46                                                                                          \n     \nconstituțională,  de  loialitate  constituțională  și  de  interpretare  a \nnormelor sale cu bună-credință. \nAplicarea principiului controlului constituționalității legilor a \ncondus  la  înființarea  Curții  Constituționale,  care,  așa  cum  s-a  mai \nprecizat de la această tribună, în cursul ședinței solemne, reprezintă \ngarantul supremației Constituției. \nSensul  existenței  Constituției  României  constă  în  apărarea \nvalorilor fundamentale înscrise în Legea fundamentală. \nDacă  nu  este  în  mod  activ  și  efectiv  apărată,  Constituția \nRomâniei riscă să fie redusă la un set de principii și norme de drept \nfrumoase,  nobile,  dar  invalide,  lipsite  de  orice  valoare  și  forță,  iar \natunci  când  Constituția  nu  este  respectată  sunt  puse  sub  semnul \nincertitudinii construcția democratică a statului și întreaga sa ordine de \ndrept. \nOrice popor, pentru a fi puternic, trebuie să-și iubească și să-\nși apere Constituția pentru că aceasta îi aparține și îl reprezintă. \nConstituția României conferă un sens comunității politice. \nNu  în  ultimul  rând,  Constituția  consfințește  garanția \ndezvoltării  normale  a  societății  noastre  împotriva  oricărei  forme  de \ntotalitarism, intoleranță, discriminare și populism. \nGrupul parlamentar al minorităților naționale se va implica în \nprocesul de revizuire a Constituției și, ca de fiecare dată, va propune și \nva susține măsuri care să consolideze democrația și care să contribuie \nla  apărarea  drepturilor  și  libertăților  fundamentale  ale  tuturor \ncetățenilor săi. \n                                                                                             47                                                                                          \n     \nSă nu uităm, stimați colegi, că minoritățile naționale au avut \nun rol extrem de important în construcția statului român. \nÎn încheiere, aș vrea să vă reamintesc că potrivit art. 4, care \nprevede, și nu „vorbește”, așa cum am mai auzit de la această tribună, \nRomânia este patria comună și indivizibilă a tuturor cetățenilor săi, \nfără deosebire de rasă, de naționalitate sau de apartenență etnică. \nLa mulți ani Constituției României! \nLa mulți ani, România! \nLa mulți ani tuturor cetățenilor acestei țări! \nMulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  deputaților  și  senatorilor  neafiliați,  doamna \nsenator Diana Iovanovici-Șoșoacă. \n                                                                                             48                                                                                          \n     \nDoamna Diana Iovanovici-Șoșoacă: \nMulțumesc. \nAm asistat aici, am  înțeles, la o ședință solemnă prin care \naniversăm Constituția României. \nN-am  auzit  pe  niciunul  dintre  noi spunând  la  mulți  ani  de \nSfântul Nicolae tuturor sărbătoriților de astăzi! La  mulți ani, popor \nromân, pentru Sfântul Nicolae! (Aplauze.) \nCei care nu aplaudați – probabil că vă trebuie o nuia pentru \nSfântul  Nicolae!  Pentru  că  suntem  aici  creștini  din  toate  timpurile! \nPentru că respectăm drepturile tuturor! \nAsistăm  astăzi  la  o  așa-zisă  aniversare  a  Constituției \nRomâniei,  că  nu  am  auzit  aici  decât  denigrări  ale  Constituției \nRomâniei și solicitări de schimbare. \nCum poți să aniversezi? E ca și când aniversezi 30 de ani de \ncăsătorie și anunți divorțul. \nAsta  ați  făcut  astăzi,  ați  pângărit  Constituția  României,  pe \ncare ar trebui să o cunoașteți cu toții! \nA existat un jurnalist în foaier, care, în urmă cu câteva luni – \nRafaelo Varga –, v-a întrebat pe cei mai mulți dintre dumneavoastră, \ndacă ați citit Constituția României? Cei mai mulți ați spus nu, nu am \navut timp. \nÎn schimb, vă aflați aici, în fabrica de legi a României, unde \nConstituția este Biblia românului. Mai presus de Constituție nu este \ndecât Dumnezeu și Biblia. Atât! \nDe 30 de ani încălcați pas cu pas Constituția României! \n                                                                                             49                                                                                          \n     \nÎn ultimii 2 ani, ați omorât-o! Ați adoptat Legea nr. 136/2020 \nși  Legea  nr.  55/2020,  care  încalcă  prevederile  art.  53  alin.  (2)  din \nConstituția României întrucât anulează efectiv existența drepturilor și \nlibertăților fundamentale. \nAstăzi, de Sfântul Nicolae și ziua acestei ședințe solemne, în \ncare văd că cea mai mare parte a Guvernului a plecat, mulți invitați au \nplecat,  domnul  președinte  nu  participă  pentru  că  nu  îi  place  să \nparticipe  la  astfel  de  evenimente,  cinste  domnului  Constantinescu, \nfostul  președinte,  că  a  venit!  Vine  tot  timpul.  Felicitări,  domnule \npreședinte! (Aplauze.) \nAșa se respectă poporul și Parlamentul! \nCinste tuturor care ați venit! \nCelorlalți, o nuia de la Sfântul Nicolae! \nTot  pe…  vă  spun  că  de  25  de  ani  lucrez  cu  Constituția \nRomâniei. \nPână și cel mai tânăr avocat, procuror, judecător, jurist știe \nConstituția României! \nAvând în vedere că nu o cunoașteți și o pângăriți chiar de \nziua ei, nu mă mai miră faptul că v-ați bătut joc de ea, mai ales în \nultimii 2 ani. \nAtâta  timp  cât  mai  există  câțiva  avocați,  și  juriști,  și \njudecători și procurori care își fac treaba în această țară, peste voința \ndumneavoastră, Constituția României mai are o șansă! \nDe 30 de ani - spuneți că o respectați? - n-ați respectat nimic! \n                                                                                             50                                                                                          \n     \nArt. 47 - traiul decent. Sunt peste 30% din români care trăiesc \nsub pragul sărăciei! 70% din români trăiesc în sărăcie! \nUnde,  cine  a  plătit  vreodată  pentru  încălcarea  Constituției \nRomâniei? \nConstituția  României,  stimați  domni  care  râdeți  și  vorbiți, \naici, în primele bănci! \nV-am urmărit pe toți! N-ați avut bunul-simț să vă ascultați \nniciodată în tăcere unii pe alții! Este chestiune de educație! Eu am stat \nși  v-am  ascultat,  indiferent  că  am  fost  sau  nu  de  acord  cu \ndumneavoastră, sunt cei 7 ani de acasă! \nNu  puteți,  în  ditai  Parlamentul  României,  Legislativul \nRomâniei, să vă comportați în felul acesta și să nu vă ascultați, să vă \nacordați măcar șansa de drept la liberă exprimare și la opinie! \nDar  nici  nu  putem  să  acceptăm  să  venim  la  aniversarea \nConstituției în care toți cereți schimbarea Constituției! Pentru că pe \naceastă Constituție ați jurat în acest mandat, nu să o schimbați, ci să o \nrespectați! \nNu este posibil ca această Constituție care v-a adus aici cu \ntoate drepturile pe care le aveți și obligațiile adiacente să fie încălcată \nde voi, să cereți să fie schimbată! De ce? În condițiile în care nici \nmăcar pe aceasta nu o respectați! \nDomnul Florin-Vasile Cîțu: \nMulțumim, doamnă senator. \nDoamna Diana Iovanovici-Șoșoacă: \n                                                                                             51                                                                                          \n     \nImediat, mai am… conchid acum. \nI-am  cerut  Sfântului  Nicolae  să-mi  dea  un  cadou  pentru \naniversarea Constituției României. Asta mi-a lăsat! Este o botniță prin \ncare… (Aplauze.) …Constituția, drepturile și libertățile fundamentale \nau fost anulate de către Parlament, de către Președinte și Guvern! \nȘi rog aici reprezentantul Curții Constituționale să aibă mai \nmult curaj, așa cum a avut în Decizia nr. 457/2020, pct. 68, în care au \nmenționat  că  starea  de  alertă  încalcă  statul  de  drept,  este  creată \nartificial  și  nu  există  fundament  constituțional  pentru  existența \nacesteia! \nTrăiască România liberă! \nTrăiască dreptul la liberă exprimare! \nJos botnița! (Aplauze.) \nDomnul Florin-Vasile Cîțu: \nMulțumim. \nDin  partea  Grupului  parlamentar  al  USR,  domnul  deputat \nMihai-Alexandru Badea. \nDomnul Mihai-Alexandru Badea: \nStimați membri ai Parlamentului, \nDistinși invitați, \nOnorată asistență, \nConstituția din 1991 este cea de-a șaptea lege fundamentală \npropriu-zisă a României, într-o istorie de 155 de ani, care a început în \n1866, sub domnitorul Carol I. \n                                                                                             52                                                                                          \n     \nÎn pofida criticilor care i-au fost aduse, unele bine întemeiate, \nactuala  Constituție  a  reprezentat  o  realizare  importantă,  având  în \nvedere contextul intern și internațional în care a fost adoptată. Într-o \nperioadă  în  care  alte  state  din  regiune  alegeau  să-și  revizuiască \nconstituțiile comuniste, statul român își elabora o lege fundamentală \ncu  totul  nouă,  dând  astfel  mesajul  a  ceea  ce  ar  fi  trebuit  să  fie \ndespărțirea completă de vechiul regim. \nÎn cei 30 de ani de existență s-au consumat nu mai puțin de 7 \ninițiative de revizuire, dintre care doar cea din 2003 a avut succes și \nne-a permis aderarea la NATO și Uniunea Europeană. \nCea de-a opta, cunoscută sub denumirea de „Fără penali în \nfuncții publice”, se află încă în desfășurare, după ce a primit votul \nunanim al Camerei Deputaților, anul trecut. \nChiar  dacă  n-a  existat  suficientă  voință  politică  pentru \norganizarea referendumului, odată cu alegerile parlamentare, continuu \nsă sper că Senatul va adopta acest proiect și că va alege un moment \nfavorabil care să permită întrunirea cvorumului necesar. Ar fi pentru \nprima dată când o constituție a României este revizuită la inițiativa \ncetățenilor români. \nSă nu ratăm șansa de a scrie această pagină de istorie! \nVă mulțumesc. (Aplauze.) \nDomnul Florin-Vasile Cîțu: \nMulțumim. \nTot din partea Grupului parlamentar al USR, domnul deputat \nAndrei-Răzvan Lupu. \n                                                                                             53                                                                                          \n     \nDomnul Andrei-Răzvan Lupu: \nDomnule președinte al Senatului, \nDomnule președinte al Camerei Deputaților, \nDomnule președinte al Curții Constituționale a României, \nStimați membri ai Corpului diplomatic, \nStimați reprezentanți ai cultelor religioase, \nDoamnelor și domnilor parlamentari, \nSuntem  aici  pentru  a  marca  un  moment  special  din  istoria \nnoastră, adoptarea Constituției în 1991, și îmi pare rău că unii dintre \ncolegii noștri au uitat acest lucru. \nPentru  mine,  a  vorbi  despre  Constituția  României  are  o \nsemnificație specială pentru că, pe de o parte, acest act vital pentru \ndemocrația noastră are o vârstă care o depășește pe a mea. \nPe de altă parte, ca absolvent de drept și cadru didactic în \ndomeniul  dreptului  constituțional,  este  o  onoare  să  pot  discuta, \ndezbate  și  construi  o  carieră  aici,  alături  de  dumneavoastră,  în \nParlamentul  României,  care  Parlament  își  trage  seva  și  relevanța \ninstituțională din chiar Constituția României. \nSunt deputat al USR și spun asta pentru că probabil această \netichetă înseamnă astăzi că ne găsim în dezacord politic cu majoritatea \nparlamentară. E un dezacord generațional și un dezacord de viziune \npolitică asupra viitorului nostru comun. \nDar  în  ciuda  acestor  disonanțe  și  în  ciuda  acestor  viziuni \ncontradictorii, precum și ca persoană care a susținut nevoia de a aduce \n                                                                                             54                                                                                          \n     \nschimbări  majore  actualei  Constituții,  aș  vrea  să  punctez  partea \nmeritorie a actualei Legi fundamentale. \nSe vede foarte clar din textul Constituției actuale teama de \ndictatură a celor care au redactat-o. Și este de înțeles că la începutul \nanilor '90 cei care au redactat-o erau încă plini de amintirile perioadei \ncomuniste. Cred că această teamă a reușit să creeze mai mult echilibru \nîntre puterile statului, care ne-a salvat de dorința unor oameni politici \nde a câștiga mai multă putere decât ar fi trebuit. \nPrecauțiile  părinților  actualei  Constituții  au  favorizat  poate \nunele blocaje instituționale, dar, slavă Domnului, ne-au salvat astăzi \nde a fi alături de unele state iliberale, cum sunt cazuri în estul Europei. \nDar  cum  timpul  lucrează  neîndurător,  trebuie  să  vedem  și \nnevoia de schimbare. \nExistă puncte importante în care trebuie să clarificăm starea \nactuală. Și aș enumera doar câteva: \n- Reforma Curții Constituționale; \n- Reducerea numărului de parlamentari și a modului în care \nlucrează Parlamentul; \n-  Clarificarea  raportului  dintre  legislația  europeană  și  cea \nnațională, inclusiv Constituția; \n-  Și,  bineînțeles,  introducerea  Proiectului  „Fără  penali  în \nfuncții publice” în corpul Constituției. \nMai  sunt  și  altele,  desigur,  dar  cred  în  înțelepciunea  celor \ncare  vor  face  parte  din  structura  parlamentară  ce  se  va  ocupa  de \nrevizuirea Constituției. \n                                                                                             55                                                                                          \n     \nNoi, Grupul USR, suntem pregătiți pentru această provocare \npe care orice om politic ar trebui să o trateze cu maximă preocupare. \nEste  un  moment  important  din  istoria  statului  român,  a \ninstituțiilor sale și, mai presus de orice, a cetățenilor țării. \nSper că dincolo de ceea ce ne separă generațional sau politic, \nsă putem lucra împreună pentru un scop care transcende partidele și \ngenerațiile din care facem parte. \nAvem nevoie, după 30 de ani de la adoptare și după 18 ani de \nla singura sa revizuire, de o constituție reformată. \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nȘi, din partea Grupului parlamentar al PNL, domnul deputat \nIoan Cupșa. \nDomnul Ioan Cupșa: \nDomnilor președinți ai Camerelor Parlamentului, \nOnorați invitați, \nDomnule președinte Emil Constantinescu, \nDoamnelor și domnilor, \nSe  împlinesc  în  aceste  zile  30  de  ani  de  la  adoptarea \nConstituției din anul 1991, un act politic de o importanță covârșitoare \npentru  noi.  Un  act  care  a  însemnat  ruperea  definitivă  de  regimul \npolitic stabilit în anul 1945 în România. Ruperea de organizarea de \n                                                                                             56                                                                                          \n     \nstat care, prin relațiile sociale impuse, ne-a chinuit, ne-a nefericit pe \nnoi, românii. \nÎnainte de a continua însă, dați-mi voie să citez din spusele \nmarelui filosof idealist, Hegel – „Fiecare țară are Constituția care i se \npotrivește”. \nConstituția din anul 1991 este opera Comisiei constituționale, \nprecum  și  a  unui  Parlament  transformat  în  Adunare  Constituantă. \nParlamentari sprijiniți de experți în drept constituțional au reușit să \nadopte  Legea  fundamentală.  Merită  respectul  nostru  pentru  acest \nlucru. \nDemersul lor este unul criticabil, este imperfect, dar să nu \nuităm că această constituție, Constituția din anul 1991, ne-a fost nouă \nutilă. \nA  devenit  o  obișnuință  să  identificăm  Constituția  folosind \nexpresia  „lege  fundamentală  a  unui  stat”.  Statul  și  Constituția  se \ncondiționează reciproc. \nDin punct de vedere istoric, în statul român, să nu uităm, în \nmai puțin de 70 de ani am avut parte de 6 constituții – 1923, 1938, \n1948, 1952, 1965, 1991 -, precum și o revizuire, ulterior, în anul 2003. \nO fi bine? \nPermiteți-mi, în ceea ce privește aprecierea constituțiilor pe \ncare noi în epoca modernă a statului le-am avut, să citez din cel care \neste de neuitat, Petre Țuțea, care, cu stilul său inconfundabil, afirma: \n„Constituția liberală din 1923 nu e o operă, e o capodoperă. Un rege \n                                                                                             57                                                                                          \n     \nputernic, înfășurat într-un stat al normelor liberale: separația puterilor \nși libertăți câte dorește nea Niță (...)”. \nSuntem datori să respectăm Constituția în spiritul ei. De ce în \nspiritul ei? Pentru că deseori – și aici aveți cu toții această experiență – \nnormele pe care le punem noi în pagină sunt departe de perfecțiunea \nlimbajului juridic de care ar trebui să dea dovadă. \nSpiritul Constituției - principii, idei, elemente de bază care \nsunt necesare, pe care întreaga noastră viață socială se construiește, \nașadar, aceste principii trebuie înțelese și trebuie însușite. \nSunt dator să spun astăzi – interpretarea și aplicarea normelor \nconstituționale  de  către  reprezentanții  puterilor  în  stat,  de  către \nreprezentanții instituțiilor de rang constituțional au avut suficient de \nmulte sincope în ultimii ani. \nPe  de  o  parte,  au  existat  prea  multe  conflicte  juridice  de \nnatură constituțională. Poate nu din cauza imperfecțiunii legii, cât mai \nmult din cauza abuzului prin care cei care vremelnic au fost sau sunt \nputere în stat au înțeles să aplice normele constituționale. \nSă nu uităm, am adoptat prea multe acte normative care nu \nrespectă rigoarea constituțională. \nPe  de  altă  parte,  deciziile  pe  care  le-a  pronunțat  Curtea \nConstituțională a României sunt contradictorii deseori. Contradictorii \nîntr-o  perioadă  relativ  scurtă  de  timp.  Ceea  ce  înseamnă  că \nfuncționează  imperfect  Curtea  Constituțională  a  României,  garantul \nsupremației Constituției. \n                                                                                             58                                                                                          \n     \nExpresia  „este  constituțional  dacă...”,  care  se  regăsește  în \nprea  multe  decizii  ale  Curții  Constituționale,  a  transformat  uneori \nCurtea Constituțională a României într-un legiuitor ad-hoc. \nConstituția este imperfectă, imperfecte sunt legile pe care noi \nle adoptăm, este un fapt. \nMorbul perimării există cuprins în fiecare lege pe care noi am \nadoptat-o. De fiecare dată trebuie să adaptăm legile, modificându-le, \nașa cum și Constituția se impune probabil să o modificăm. Pentru că \nsituația economică, socială, politică, atât internă, cât și internațională, \nse modifică în timp ce noi vorbim. \nConstituția este fundament al întregului sistem de drept. Este \ncheie de boltă a organizării și funcționării statului nostru. \nConstituția este legea scrisă cu majuscule. Lege care are drept \nscop  ultim  apărarea  demnității  omului,  apărarea  drepturilor, \nlibertăților  fundamentale  și,  atenție,  stabilirea  obligațiilor  esențiale. \nToate acestea împreună ne definesc pe noi ca oameni. \nConstituția este mijloc, și nu scop în sine. \nCeea ce trebuie cu adevărat să ne  preocupe este ca  pentru \nviitor Constituția să fie fundamentul dezvoltării națiunii noastre. Să fie \nfundamentul mai binelui viitor al fiecăruia dintre noi. \nSă  ne  dea  Dumnezeu  înțelepciunea  să  identificăm  valorile \nfundamentale! Acele valori care ne permit nu doar să supraviețuim ca \noameni,  ca  cetățeni  ai  României,  ci  care  ne  ajută  să  trăim  demn.  \nCele care ne ajută să ne găsim fericirea. Să le protejăm și să construim \nfolosindu-ne de ele Legea fundamentală. \n                                                                                             59                                                                                          \n     \nConstituția este o lucrare pentru prezent, dar în mod special \nConstituția  este  o  lucrare  pentru  viitor.  Constituția  trebuie  să  fie  o \nprivire aruncată în viitor. În viitorul națiunii noastre. \nDar pentru ca toate acestea să devină realitate trebuie să luăm \naminte că nu avem nevoie de nimic altceva decât de un proiect de țară. \nNu  avem  nevoie  de  o  abstracțiune,  nu  avem  nevoie  de  o  operă \nformală, avem nevoie de Constituția noastră. \nȘi dați-mi voie, la sfârșit, să citez dintr-un înțelept care acum \nmai bine de 200 de ani înțelegea acest lucru și încerca să ne învețe și \npe noi. \nJoseph de Maistre ne spunea - „O constituție care este făcută \npentru  toate  națiunile  nu  este  făcută  pentru  niciuna,  e  o  pură \nabstracțiune, e o operă școlărească făcută pentru a exersa spiritul (...)”. \nLa mulți ani, România! \nO zi bună, români! \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nVă mulțumesc, stimați colegi, pentru participare. \nPermiteți  să  declar  închisă  ședința  solemnă  comună  a \nSenatului și Camerei Deputaților. \nVă mulțumesc. \n \nȘedința s-a încheiat la ora 14.46. \n \n "
    },
    "21": {
        "start_text": "Domnul Robert-Marius Cazanciuc:",
        "start_index": -1,
        "end_text": "Domnul Florin-Vasile Cîțu:",
        "end_index": -1,
        "text": "                                                            1                                                                                          \n     \n06 decembrie 2021 – ședință comună \n \n \nS U M A R \n \n1.  Alocuțiuni dedicate aniversării a 30 de ani de  2. \nla adoptarea Constituției în vigoare de către Adunarea \nConstituantă. \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n                        S T E N O G R A M A \nședinței solemne comune a Camerei Deputaților și Senatului  \ndin data de 6 decembrie 2021 \n \n \nȘedința a început la ora 13.03. \nLucrările ședinței au fost conduse de domnul senator Florin-\nVasile Cîțu, președintele Senatului, asistat de domnul senator Sorin \nLavric,  secretar  al  Senatului,  și  de  doamna  deputat  Alexandra \nPresură, secretar al Camerei Deputaților.  \nDin  prezidiu  a  făcut  parte  și  domnul  deputat  Ion-Marcel \nCiolacu, președintele Camerei Deputaților. \nDomnul Florin-Vasile Cîțu: \nBună ziua! \nStimați colegi,  \nHaideți să începem ședința! \nAstăzi avem ședința solemnă a... \nSe așază oamenii...? \nStimați colegi,  \nVă rog să vă așezați, să începem ședința! \nAstăzi avem ședința solemnă comună a Senatului și Camerei \nDeputaților  dedicată  aniversării  a  30  de  ani  de  la  adoptarea \nConstituției în vigoare de către Adunarea Constituantă. \n                                                                                             3                                                                                          \n     \nDomnule președinte al Camerei Deputaților,  \nDomnule prim-ministru, \nDomnilor foști președinți ai României,  \nDoamnelor și domnilor miniștri, \nDomnule președinte al Curții Constituționale,  \nStimați membri ai Corpului diplomatic, \nPreafericirea Voastră,  \nÎnaltpreasfinția Voastră, \nDoamnelor și domnilor deputați, \nStimați invitați,  \nOnorată asistență, \nVă  rog  să-mi  permiteți  să  declar  deschisă  ședința  solemnă \ncomună dedicată aniversării a 30 de ani de la adoptarea Constituției în \nvigoare de către Adunarea Constituantă.  \nVă invit să ascultăm Imnul național al României. \n(Se intonează Imnul național „Deșteaptă-te, române!”.) \nDomnul Ion-Marcel Ciolacu:  \nInvit la tribună pe domnul Florin Cîțu, președintele Senatului \nRomâniei. \nDomnul Florin-Vasile Cîțu: \nBună ziua! \nDoamnelor și domnilor parlamentari, \nStimați invitați,  \nDistinsă asistență, \n                                                                                             4                                                                                          \n     \nSe împlinesc trei decenii de la intrarea în vigoare, în urma \naprobării  prin  referendumul  național  din  decembrie  1991,  a \nConstituției României. Atunci, din punct de vedere constituțional, ne-\nam despărțit de o epocă sumbră a istoriei țării noastre, în care regimul \ncomunist totalitar a încălcat sistematic cele mai elementare drepturi \nale  românilor.  Reacția  poporului  nostru  a  fost  reprezentată  de \nevenimentele care s-au desfășurat în perioada 16-22 decembrie 1989, \ncare au început la Timișoara, și pe care eu vreau să le amintesc în mod \nspecial,  pentru  că  am  această  datorie.  A  fost  deschisă  calea  către \ndemocratizarea României și către statul de drept. Am înaintat greu, dar \npe o traiectorie ireversibilă, pe care românii au dovedit că sunt gata să \no apere prin vot, dar și prin proteste democratice. \nStimați colegi, \nPentru mine este o mare onoare să reprezint astăzi Partidul \nNațional  Liberal  la  o  dezbatere  care  nu  poate  ocoli  tradiția \ndemocratică a acestei țări. Ideea unei guvernări democratice face parte \ndin gena PNL. Constituția din 1866 a purtat amprenta gândirii politice \nliberale,  apoi,  după  fondarea  PNL,  reforme  democratice  esențiale, \nprecum lărgirea dreptului de vot, au fost inițiate de partidul nostru. \nÎn  perioada  interbelică  Constituția  din  1923,  promovată  de \nPNL, a dus mai departe tradiția constituțională românească. Revenit \npe scena politică, după ce a fost înregistrat ca partid politic, în ianuarie \n1990,  PNL  a  avut  permanent  pe  agenda  sa  instaurarea  unui  regim \ndemocratic  autentic  în  România,  și  nu  a  unui  model  ipotetic  de \ndemocrație originală. \n                                                                                             5                                                                                          \n     \nProbabil că în acești 30 de ani nici PNL nu s-a comportat fără \ngreșeală,  dar  am  fost  mereu  partidul  dedicat  sută  la  sută  integrării \neuropene și euroatlantice a României, protejării valorilor statului de \ndrept și dezvoltării unei societăți democratice. \nDoamnelor și domnilor,  \nAcesta nu este un moment de sărbătoare, ci unul de bilanț \npentru Constituție și pentru tot ce înseamnă organizarea instituțională \na  statului  român.  Reformele  sunt  inevitabile,  pentru  că  asta  doresc \ncetățenii.  În  timp,  cu  profesionalism,  fără  patimă  politică  și  interes \nascuns, va trebui să modernizăm structurile sale,  modul în care ele \nfuncționează și cum  îl servesc pe  cetățean. Normele  constituționale \nvor trebui ajustate la realitatea pe care o trăim. \nSalut  faptul  că  în  Programul  de  guvernare  al  actualului \nGuvern  este  avută  în  vedere  eventualitatea  ca,  în  cazul  în  care  va \napărea  un  moment  constituțional  autentic,  Executivul  să  susțină  o \nreformă,  în  sensul  apropierii  între  stat  și  cetățean  și  al  creșterii \ngradului  de  protecție  al  drepturilor  și  libertăților,  în  acord  cu \njurisprudența CEDO. \nDe  asemenea,  Coaliția  de  guvernare  susține  ca  inițiativa \ncetățenească de revizuire a Constituției, înregistrată la Parlament în \nmai 2019 și aflată în prezent la vot final la Senat, să-și găsească cea \nmai bună formă de transparență la nivel normativ, atunci când situația \npandemică va permite acest lucru.  \nÎn același timp, trebuie să fim foarte atenți la marile opțiuni \npe care cetățenii români le-au exprimat și continuă să le exprime în \n                                                                                             6                                                                                          \n     \nultimele trei decenii. PNL are o agendă liberală de măsuri necesar a fi \navute în vedere la o eventuală revizuire a Constituției. De 30 de ani \nexistă  un  aspect  care  a  rămas  netranșat  așa  cum  ar  fi  trebuit  - \nproprietatea  privată.  O  măsura  pe  care  trebuie  să  o  abordăm  este \nreducerea la 16 ani a vârstei la care se va putea vota, așa cum este \ntendința în multe țări europene. Multe alte subiecte trebuie abordate cu \nmaturitate. \nReforma administrativă este un subiect care trebuie să stea în \natenția  Parlamentului.  Ultimii  ani  au  adus  pe  tapet  și  numeroase \nconflicte juridice de natură constituțională, iar normele constituționale \npot  fi  clarificate.  Problema  traseismului  politic  al  parlamentarilor  a \nrămas  deschisă  de  atât  de  mulți  ani,  deși  în  fiecare  legislatură  ea \ninfluențează aritmetica parlamentară. Și nu trebuie să uităm că există o \nrestanță în ceea ce privește implementarea în Constituție a rezultatelor \nreferendumului din 2019 pe tema justiției.  \nNu cred că numai Parlamentul sau numai partidele pot aborda \nun proces de reflecție cu privire la o eventuală revizuire a Constituției. \nRolul societății civile va fi fundamental.  \nReferitor acum la modul cum va arăta revizuirea viitoare vă \npot spune de pe acum un lucru: îmi doresc să fie cel puțin la fel de \nliberală cum au fost constituțiile din 1866 și 1923, ba chiar să aibă o \ndoză și mai mare de liberalism. \nLa mulți ani, români! \nLa mulți ani, România! \nMulțumesc. (Aplauze.) \n                                                                                             7                                                                                          \n     \n(Revine la prezidiu.) \nInvit  la  tribună  pe  Excelența  Sa,  domnul  Marcel  Ciolacu, \npreședintele Camerei Deputaților. (Aplauze.) \nDomnul Ion-Marcel Ciolacu: \nCred că nu este nici prima oară și nu va fi nici ultima oară \ncând am să spun că eu nu susțin vaccinarea obligatorie (Aplauze.), dar \nam dreptul în primul rând la viață. Fiecare decide dacă e bine să se \nvaccineze sau nu. \nVă rog frumos, doamnă colegă, să purtați mască sau să mă \nprotejați, să nu mă îmbolnăviți. (Aplauze.)  \nDreptul  meu  la  viața  și  dreptul  oricărui  român  nu  se \nnegociază, doamnă! \nDoamna Rodica Boancă (din sală): \nUnde scrie că masca te apără, te protejează?! \nDomnul Ion-Marcel Ciolacu:  \nDomnule președinte al Senatului,  \nDomnule prim-ministru,  \nDomnule președinte Constantinescu,  \nDomnule președinte al Curții Constituționale a României, \nDoamnelor și domnilor deputați și senatori, \nDoamnelor și domnilor miniștri, \nStimați  membri  ai  Comisiei  pentru  redactarea  proiectului \nConstituției României, \nStimați membri ai Corpului diplomatic, \n                                                                                             8                                                                                          \n     \nConstituția  e  cartea  de  vizită  a  unei  democrații.  Așa  cum \nfacem  o  ecografie  pentru  a  vedea  corpul  uman,  la  fel,  Legea \nfundamentală trebuie să fie expresia unei societăți. \nÎn  pofida  transformărilor  profunde  din  ultimii  32  de  ani, \nRomânia încă are o tradiție democratică fragilă. Mai avem mult de \nmuncă până să ajungem la practici democratice stabile și să ne găsim \nacea vocație democratică autentică, în sensul culturilor occidentale. \nDin  această  perspectivă,  efortul  făcut  acum  30  de  ani  de \npărinții fondatori ai Constituției din 1991 a fost imens. Textul noii \nConstituții trebuia să producă, în primul rând, o schimbare radicală de \nmentalitate la nivelul societății, prin despărțirea definitivă de trecutul \ncomunist. \nTextul lor trebuia să găsească soluțiile potrivite și echilibrate \npentru o societate care avea nevoie de un nou set de valori comune, \ndar în care să se regăsească și care să creeze solidaritate. \nAș dori ca astăzi, în mod special, să le mulțumesc celor care \nacum 30 de ani au pus umărul la reclădirea României pe baze noi, \nsănătoase și democratice. (Aplauze.) Câțiva dintre cei de atunci sunt \nastăzi alături de noi. Lor vreau să le transmitem atât recunoștința mea, \ncât și a colegilor mei din Parlament, pentru tot ce au făcut cu bună-\ncredință, competență și dragoste pentru România! \nDoamnelor și domnilor, \nAstăzi este un  moment aniversar. Dar e cel mai bun prilej \npentru a spune că avem nevoie de o Constituție care să reflecte un \nmodel de stat conform cu nevoile societății actuale. \n                                                                                             9                                                                                          \n     \nTrebuie să avem curajul să vorbim deschis despre necesitatea \nunei reforme constituționale, care să facă din Legea fundamentală un \ninstrument de modernizare a țării. \nTrebuie  să  vorbim  despre  acest  lucru,  fără  teamă  și  fără \ncomplexe. Toate sistemele democratice, cu excepția Statelor Unite, au \nfăcut-o  atunci  când  a  fost  nevoie.  Unele  state  au  apelat  chiar  la \nrevizuirea totală, așa cum a făcut Finlanda în anul 2000 sau Elveția în \nanul 1999. Altele, au apelat la o modificare parțială. Belgia chiar de 20 \nde ori în ultimii 20 de ani. \nEste adevărat, și în România s-a încercat de mai multe ori \nacest lucru. Cu excepția anului 2003, toate încercările de modificare a \nConstituției au eșuat. Acest lucru s-a întâmplat pentru că cei care le-au \ninițiat nu au înțeles că o revizuire a Constituției trebuie să satisfacă \nnevoile  cetățenilor,  și  nu  poftele  politicienilor,  fie  că  sunt \nparlamentari, premieri sau șefi de stat. \nReforma  constituțională  nu  mai  trebuie  să  fie  un  proiect \npersonal  al  politicienilor.  Această  dezbatere  trebuie  mutată  în \nsocietate, pentru că cetățenii trebuie să fie implicați efectiv în acest \nproces. Toate modificările trebuie înțelese și acceptate de români. \nDe aceea, consider absolut necesar un acord larg la nivelul \nîntregii clase politice, dar și la nivelul mediului academic, al corpului \nde  experți  și  al  societății  civile.  Contribuția  tuturor  este  esențială \npentru reușita unui demers atât de complex! \nStimați colegi, \n                                                                                             10                                                                                          \n     \nAu  trecut  18  ani  de  la  ultima  revizuire  a  Constituției \nRomâniei. În această perioadă am văzut cum Legea fundamentală a \nfost folosită fie ca bâtă, fie ca scut de către unii politicieni, în funcție \nde interesele politice de moment. \nDe  multe  ori,  diferiți  actori  politici  și-au  forțat  atribuțiile \nconstituționale. S-a ajuns în momente de criză politică, în care actuala \nConstituție nu a putut oferi soluții destul de clare pentru depășirea lor. \nDe  aceea,  trebuie  să  ne  punem  întrebarea:  cum  dorim  să \nreformăm Constituția? Care sunt acele direcții și principii care să aibă \nun caracter eficient în plan normativ? \nLa  nivel  general,  cred  că  Legea  fundamentală  trebuie  să \nîntărească instituțiile, astfel încât să avem un stat capabil să garanteze \ndrepturile  și  libertățile  cetățenilor.  Oamenii  trebuie  să  se  simtă \nprotejați cu adevărat de către stat. \nÎn al doilea rând, consider că un sistem de guvernare eficient \neste acela care generează un control reciproc între puterile statului și \nnu  permite  niciunui  actor  instituțional  să  concentreze  puterea  în \nmâinile sale. \nDin  păcate,  acest  principiu  fundamental  nu  și-a  găsit \nîntotdeauna și aplicarea în practică. În România, am asistat de multe \nori la un proces de personalizare a puterii. Cei care au ajuns să ocupe \ndiverse funcții în stat au modelat instituția, conform propriilor dorințe \nși interese. În final, această forțare a dus la o perturbare a echilibrului \nîntre puterile statului și la conflict. \n                                                                                             11                                                                                          \n     \nDin  această  perspectivă,  o  clarificare  a  atribuțiilor \npreședintelui  cred  că  se  impune.  Trebuie  să  ne  gândim  dacă  e \nmomentul să depășim angoasa dictaturii comuniste în ceea ce privește \nstatutul și rolul președintelui. \nAcum trei decenii a fost stabilit un sistem echilibrat prin care \ncetățenii  să  își  aleagă  direct  președintele,  însă  puterile  sale  au  fost \nlimitate ca să nu devină un dictator. \nTrebuie  ca  cei  care  vor  lucra  la  reforma  Constituției  să  se \npronunțe dacă acest sistem, în care președintele este o struțo-cămilă, \nîntre un președinte francez, de exemplu, și un monarh spaniol, mai \npoate funcționa în România. \nRolul președintelui a fost gândit ca un producător de consens. \nDin păcate, a sfârșit de multe ori în a fi un producător de tensiune în \nsocietate.  Nu  de  puține  ori  am  văzut  cum  președintele  și-a  depășit \nrolul  de  mediator  și  a  intervenit  brutal  peste  celelalte  puteri \nconstituționale. \nDe altfel, relațiile dintre președinte și premier au balansat în \nultimii 30 de ani între conflict și obediență. Am văzut că atunci când \nmajoritatea parlamentară a fost favorabilă președintelui, acesta a ajuns \nșeful  de  facto  al  Guvernului.  Premierul  a  devenit  o  marionetă.  În \ncealaltă extremă, a coabitării, președintele a fost mai degrabă izolat de \ncătre prim-ministru, care a preluat toată puterea executivă. Aceasta nu \neste normalitatea! \nApoi, în plan parlamentar, mi-aș dori, de exemplu, să existe \nun  anumit  interes  pentru  reglementarea  moțiunii  constructive  de \n                                                                                             12                                                                                          \n     \ncenzură,  pe  model  german.  În  România,  partidele  politice  au \ntransformat  moțiunile  de  cenzură  într-un  instrument  de  imagine  și \nprilej de atacuri politice la adresa adversarilor. \nDe aceea, eu cred că moțiunea de cenzură trebuie să fie clară \nși nu numai pentru retragerea încrederii, ci și pentru acordarea ei unei \nalte persoane, care să-și asume de la bun început acest rol. \nDemiterea  premierului  trebuie  să  conducă  automat  la \ndesemnarea unui alt prim-ministru. Nu am fi stat acum două luni fără \nGuvern, dacă am fi avut acest instrument în Constituție. \nÎn plan guvernamental, cred că viitoarea Constituție trebuie \nsă găsească mecanisme mult mai clare de limitare a practicii excesive \na ordonanțelor de urgență. Parlamentul nu este o anexă a Guvernului \nRomâniei, ci un partener instituțional. S-a folosit prea mult pretextul \nurgenței,  astfel  încât  practica  ordonanțelor  a  devenit  o  modalitate \ncurentă de legiferare. Lucrurile nu mai pot continua așa! \nÎn general, este nevoie de o clarificare a atribuțiilor fiecărei \nputeri  în  parte.  Și  sunt  convins  că  experții  vor  găsi  cele  mai  bune \nsoluții  astfel  încât  să  nu  devenim  victimele  unui  experiment \nconstituțional! \nDoamnelor și domnilor, \nTrebuie să ne gândim serios dacă ne aflăm în acel „moment \nconstituțional”.  Am  ratat  acest  moment  după  integrarea  în  Uniunea \nEuropeană și în NATO. Am ratat în 2011, am ratat și în 2013, când \nam avut o largă majoritate parlamentară. \n                                                                                             13                                                                                          \n     \nNu avem scuze dacă vom rata din nou! După 30 de ani, nu \nmai putem să punem doar niște proptele. Ele nu rezolvă nimic! Nu \naduc dezvoltare, continuitate și stabilitate! \nSocietatea  așteaptă  o  Constituție  modernă,  care  să  reflecte \nrealitatea,  dar  care  să  conducă  la  dezvoltare  și  să  ofere  soluții \ninovative la provocările viitorului. \nTrebuie să facem o reformă constituțională serioasă. Și avem \nnevoie de fiecare român pentru a reuși acest lucru!  \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule președinte. \nInvit acum la tribună pe Excelența Sa, domnul Nicolae-Ionel \nCiucă, prim-ministrul României. \nDomnul Nicolae-Ionel Ciucă (prim-ministrul României): \nDomnule președinte al Senatului, \nDomnule președinte al Camerei Deputaților, \nStimate domnule președinte al Curții Constituționale, \nDomnule președinte Constantinescu, \nStimate doamne și stimați domni parlamentari, \nStimați colegi miniștri,  \nDoamnelor și domnilor ambasadori,  \nBună ziua! \nSunt deosebit de onorat să particip astăzi la această ședință \nsolemnă,  prin  care  marcăm  30  de  ani  de  la  adoptarea  Constituției \n                                                                                             14                                                                                          \n     \nRomâniei,  act  juridic  și  politic  fundamental  al  statului,  garant  al \nlibertăților democratice ale cetățeanului. \nLa  referendumul  național  desfășurat  pe  8  decembrie  1991, \nromânii s-au pronunțat pentru democrație, libertate și stat de drept, \npentru o societate în care demnitatea omului, drepturile și libertățile \ncetățenilor, dreptatea și pluralismul politic, supremația legii și statul \nde drept să fie valori supreme, garantate de stat. \nPrima  și  singura  Constituție  adoptată  după  căderea \ncomunismului,  actuala  Constituție  a  României,  reprezintă  piatra  de \ntemelie a societății noastre democratice, fiind inspirată și legitimată de \nidealurile Revoluției din Decembrie 1989, de sacrificiul și jertfa celor \ncare  și-au  pierdut  viața  sau  au  fost  răniți  în  acele  zile.  Această \nConstituție  este  cea  de-a  doua  cea  mai  longevivă  Constituție  a \nRomâniei, după cea din 1866. \nAcum,  la  trei  decenii  de  la  adoptare  și  după  revizuirea \nnecesară aderării la Uniunea Europeană, în anul 2003, consider că este \nnecesară în continuare reformarea statului și a administrației publice \npentru  a  pune  în  centrul  preocupărilor  cetățeanul,  pentru  a  crește \neficiența  și  calitatea  serviciilor  publice  oferite  contribuabililor  și \npentru a crește responsabilitatea deținătorilor funcțiilor publice. \nPandemia COVID-19 a arătat încă o dată cât de importantă \neste asigurarea echilibrului dintre libertățile democratice și dreptul la \nviață, pe care statul trebuie să-l asigure tuturor, inclusiv prin servicii \nmedicale de care toți cetățenii români trebuie să beneficieze în mod \negal. Starea de alertă este, alături de limitările legale și legitime ale \n                                                                                             15                                                                                          \n     \nlibertăților cetățenilor pe o perioadă restrânsă, la fel de importantă ca \nși  nevoia  de  prezervare  a  drepturilor  și  libertăților  care  dau  esența \nstatului  democratic.  Nevoia  acestui  echilibru  este  evidentă,  astăzi, \ncând traversăm o perioadă de criză sanitară în care sunt necesare unele \nreglementări pentru combaterea COVID-19. Trebuie să traversăm cu \nbine,  împreună,  această  perioadă  și  voi  lua  toate  măsurile  necesare \npentru  a  trece  țara  prin  această  criză,  cu  sprijinul  experților  și  al \npersonalului de specialitate, al instituțiilor statului, în colaborare cu \npartenerii europeni și internaționali, dar mai ales cu sprijinul tuturor \ncetățenilor României. \nExcelențele Voastre, \nDistinși invitați, \nAșa  cum  am  subliniat  de  la  această  tribună  și  cu  prilejul \nacordării votului de învestitură, în centrul preocupărilor Guvernului se \naflă cetățeanul  român și binele comun. Alături de toți  miniștrii din \nacest Guvern ne angajăm să facem tot ce depinde de noi pentru ca \nsituația  economică,  socială  și  sanitară  a  românilor  să  se \nîmbunătățească. \nOamenii au așteptări legitime de la noi: să cultivăm respectul \nfață  de  lege,  să  apărăm  adevărul,  dreptatea,  unitatea  socială  și \nsolidaritatea. Lucrăm pentru cetățeni, luând la timp, cu bună-credință \nși  nepărtinitor,  decizii  care  să  ducă  la  o  viață  în  siguranță,  la \ndezvoltare, la respectarea demnității fiecăruia și la o viață mai bună. \nObiectivul nostru este ca prin măsurile pe care le vom implementa să \nasigurăm dezvoltarea și prosperitatea țării noastre. \n                                                                                             16                                                                                          \n     \nValorile și libertățile constituționale există în fiecare dintre \nnoi, ne unesc, ne fac mai puternici ca națiune, iar idealurile comune \nreprezintă liantul între cetățeni și instituțiile statului. \nDe aceea, vă cer sprijinul, atât dumneavoastră, dar și tuturor \ncetățenilor,  pentru  a  construi  o  țară  mai  puternică  și  prosperă, \naducându-i  pe  oameni  împreună  în  jurul  unui  obiectiv  comun: \ndezvoltarea și bunăstarea României și a românilor. \nÎn calitate de cetățean român și de prim-ministru al României, \nvoi  milita  întotdeauna  pentru  respectarea  literei  și  spiritului \nConstituției și pentru domnia legii. \nVă mulțumesc. (Aplauze.) \n                                                                                             17                                                                                          \n     \nDomnul Florin-Vasile Cîțu: \nMulțumim, domnule prim-ministru. \nInvit  la  tribună  pe  Excelența  Sa,  domnul  Valer  Dorneanu, \npreședintele Curții Constituționale. \nDomnule președinte! \nDomnul  Valer  Dorneanu  (președintele  Curții \nConstituționale): \nStimate domnule președinte al Senatului Florin Cîțu,  \nStimate  domnule  președinte  al  Adunării  Naționale,  al \nCamerei  Deputaților  -  zicem  Adunare  Națională,  pentru  că  așa  îi \nspunea pe vremuri, \nDistinse domnule prim-ministru Nicolae Ciucă, \nLa mulți ani și pentru ziua dumneavoastră de astăzi! \nDistinși miniștri,  \nDomnule președinte Emil Constantinescu, \nStimați parlamentari, \nDați-mi voie să mă răsfăț și să vă spun dragi colegi, \nÎnaltpreasfinția Voastră, \nOnorată asistență, \nMulțumesc  în  primul  rând  Parlamentului  pentru  onoranta \ninvitație  de  a  mă  adresa,  în  calitate  de  președinte  al  Curții \nConstituționale,  acestei  distinse  adunări  care  cinstește  Constituția \nRomâniei. \nÎn calitate de garant al supremației Constituției, pentru noi, \nCurtea Constituțională, este o mare onoare acest lucru și în această \n                                                                                             18                                                                                          \n     \ncalitate îmi permit să vă amintesc faptul că actul fundamental al țării \neste o adevărată Biblie și nu întâmplător fiecare dintre noi începem \nactivitatea depunând jurământul de credință cu mâna pe Constituția \nRomâniei și pe Biblie.  \nSărbătorim, astăzi, 30 de ani de la „momentul zero”, de la \nborna de stat a democrației românești, 30 de ani de la debutul unei \nperioade istorice pentru neamul românesc, unei epoci dorită a fi de \nlibertate și speranță, de încredere și entuziasm, care să succeadă anilor \nlungi,  apăsători  și  tenebroși  ai  comunismului,  30  de  ani  de  la \nadoptarea Constituției României.  \nLa acest moment aniversar, să ne amintim faptul că nu a fost \ndeloc  ușor  să  se  elaboreze  o  nouă  Lege  fundamentală,  care  să \nreușească mai întâi de toate să smulgă societatea din automatismele \ncomportamentale  și  atitudinile  formate,  fără  voia  sa,  sub  povara \nvremurilor,  pe  parcursul  jumătății  de  secol  petrecute  în  regimul \ncomunist, mai apoi să imprime un suflu nou, democratic, în acord cu \nspiritul  european,  care  să  rezoneze  cu  aspirațiile  și  idealurile \nRevoluției din Decembrie 1989 și să ofere, în același timp, mecanisme \njuridice concrete și eficiente, care să răspundă așteptărilor poporului. \nAdunarea  Constituantă,  instituită  în  acest  scop,  a  avut  la \ndispoziție pentru acest copleșitor demers creator un termen de 18 luni \nde la înființare. Lucrările Adunării Constituante s-au desfășurat astfel \nîncât  să  asigure  Adunării  Constituante  timpul  necesar  pentru  o \nelaborare ca atare. \n                                                                                             19                                                                                          \n     \nS-au conceput două lecturi, în acest scop, prima lectură având \nca  obiect  inițierea  membrilor  Adunării  Constituante  cu  modul  de \nredactare a unei constituții, precum și informarea acestora cu privire la \nconținutul constituțiilor din statele democratice. \nProcesul  de  elaborare  a  Constituției  a  beneficiat  de  o \nsubstanțială  asistență  internațională,  fiind  valorificată  experiența \nstatelor cu tradiție democratică. \nComisia  a  avut  întâlniri  inclusiv  cu  reprezentanți  ai  unor \nautorități  internaționale,  mai  ales  organisme  ale  ONU  și  ale \nConsiliului Europei, iar lucrările comisiei au fost analizate în cadrul \nComisiei de la Veneția. Un rol important l-au avut avizele comunicate \nde  diferite  organizații,  precum  Comitetul  Helsinki  pentru  drepturile \nomului,  dar  și  discuțiile  purtate  cu  diferiți  specialiști  în  drept \nconstituțional din numeroase țări, și chiar participarea nemijlocită a \nunor  specialiști  francezi,  în  frunte  cu  reputatul  profesor  Robert \nBadinter; la dezbaterile acestea care au însoțit elaborarea Constituției \ns-au valorificat și tradițiile constituționalismului românesc, preluat din \nprincipiile revoluției franceze. \nPrecizez aceste detalii pentru a evidenția dorința membrilor \nAdunării  Constituante  de  a  elabora  o  lege  fundamentală  a  statului \nromân  care  să  fie  în  concordanță  cu  standardele  internaționale  în \nmaterie  constituțională,  care  să  înglobeze  patrimoniul  democratic \neuropean  și  care  să  înalțe  viața  juridică,  politică  și  economică  a \nsocietății  românești  la  un  nivel  similar  celor  al  statelor  cu  sisteme \ndemocratice consolidate printr-o îndelungată tradiție. Să apreciem și \n                                                                                             20                                                                                          \n     \nsă respectăm acest efort uriaș, realizat cu toată convingerea și cu bună-\ncredință! \nDesigur  că,  fiind  o  creație  umană,  Constituția  noastră  nu \nputea  fi  perfectă,  ireproșabilă,  dar  conținutul  ei  reușește  să  ofere \nsuficiente repere pentru construirea pe baza sa a unui sistem care să \npermită  buna  funcționare  a  instituțiilor  publice  și  a  vieții  politice, \neconomice, în ansamblul său. În timp, pe măsura evoluției sociale, a \ndezvoltării complexului de relații interumane și interinstituționale, a \nremodelării peisajului socio-politic, unele aspecte nu au mai corespuns \nnoilor realități, diferite de cele avute în vedere în puterea constituantă \noriginală.  Tocmai  pentru  acest  motiv,  a  fost  înscrisă  în  Constituție \nposibilitatea revizuirii sale, iar anul 2003 a fost momentul în care s-a \nrealizat  o  astfel  de  primenire  a  legii  noastre  supreme,  corijându-se \nimperfecțiunile, adaptându-i-se prevederile la schimbările survenite și \nîmbunătățindu-i-se soluțiile propuse inițial. \nDe asemenea, revizuirea din 2003 a avut un scop mai mult \ndecât atât, reconfigurându-se cadrul constituțional național, astfel încât \nsă permită aderarea României la Organizația Atlanticului de Nord și \nintegrarea în Uniunea Europeană. \nAșadar, deși este Legea fundamentală a statului, Constituția \nnu  putea  rămâne  încremenită  în  timp,  ci  poate  fi  modificată  atunci \ncând această necesitate apare ca stringentă. Dar revizuirea Constituției \ntrebuie făcută cu responsabilitate, cu înțelepciune, cu simțul datoriei \nfață de popor, cu intenția sinceră de a aduce un beneficiu acestuia, și \nnu dintr-o dorință, chiar inspirată, unilaterală. Din păcate, însă, ideea \n                                                                                             21                                                                                          \n     \nrevizuirii  Constituției  a  fost  utilizată  nu  de  puține  ori  ca  miză \nelectorală, lipsită de o serioasă acoperire sub aspectul motivației și al \njustificării  raționale,  fiind  transformată  într-un  instrument  de \nmanipulare  în  vederea  obținerii  de  capital  electoral  din  promisiuni \nirealizabile. O astfel de atitudine distructivă nu face altceva decât să \nsemene  îndoială,  să  inducă  o  stare  de  incertitudine  cu  privire  la \nordinea  constituțională,  fragilizând  însăși  construcția  democratică  a \nstatului.  Din  fericire,  probabil  anticipând  asemenea  inițiative \noportuniste, legiuitorul constituant a instituit o procedură complexă de \nrevizuire, compusă dintr-o succesiune de etape și prevederi obligatorii, \nstabilind în final și limitele revizuirii, care fac obiectul așa-zisei părți \nrigide a Constituției. \nAr trebui ca în lupta politică să se renunțe la ideea de a se da \ntot  timpul  vina  pe  pretinsele  imperfecțiuni  ale  Constituției  pentru \nnerealizările, pentru insuccesele clasei politice. Mecanismul statal va \nputea funcționa perfect în baza actualei reglementări constituționale \ndacă prevederile Legii fundamentale vor fi respectate atât în litera, cât \nși  în  spiritul  lor.  Domnia  legii,  care  este  o  exigență  esențială  a \nprincipiului statului de drept, ar trebui să fie un adevărat far călăuzitor \npentru toți participanții la viața publică. Nu puțini sunt cei care invocă \nacest concept al statului de drept, dar uită care este semnificația sa, \nuită că acesta implică subordonarea statului în toate componentele sale \nfață de drept și în primul rând față de Constituție și că are ca scop \ntocmai  ponderarea  eventualelor  tendințe  abuzive  discreționare  ale \nstructurilor  etatice.  Or,  se  știe  că  puterea  exemplului  este  o  armă \n                                                                                             22                                                                                          \n     \nredutabilă. Cum putem pretinde cetățenilor să respecte și să cinstească \nLegea fundamentală a țării dacă unii dintre cei care dețin și exercită \nputerea politică în numele lor o pun la îndoială sau o bagatelizează? \nCum putem aștepta din partea poporului să fie mândru de Constituția \nsa, când unii dintre reprezentanții acestuia o contestă? \nÎn  calitate  de  garant  al  supremației  Constituției,  Curtea \nConstituțională vă invită să prețuim împreună importanța cărții noastre \nfundamentale,  să-i  recunoaștem  obligativitatea  și  să  o  respectăm  în \nlitera și spiritul ei. \nLa mulți ani Constituției României! \nȘi v-aș ruga să-mi permiteți o scurtă informare.  \nÎn foaierul din fața sălii de ședințe sunt mai multe panouri \norganizate cu sprijinul generos al Arhivelor Naționale, al Monitorului \nOficial și al AGERPRES-ului, care redau constituțiile în original, cu \nsemnăturile respective, Constituția din 1866, invocată și aici ca model, \nConstituția din 1923 și Constituția din 1991. \nVă mulțumesc foarte mult pentru atenție. (Aplauze.) \nDomnul Florin-Vasile Cîțu: \nMulțumim, domnule președinte. \nDoamnelor și domnilor senatori și deputați, \nPotrivit celor convenite, în această ședință solemnă vor avea \nintervenții reprezentanți ai grupurilor parlamentare reunite, în limita a \n7 minute pentru fiecare grup parlamentar, iar deputaților și senatorilor \nneafiliați  li  se  alocă  3  minute,  cu  o  singură  intervenție,  printr-un \nreprezentant comun. \n                                                                                             23                                                                                          \n     \nAvem lista. Doar Grupul parlamentar AUR nu a ... \nDomnul George-Nicolae Simion (din sală): \nStați că vă dau acum! \nDomnul Florin-Vasile Cîțu: \nVă rog! \nDin partea Grupurilor parlamentare ale PSD, domnul senator \nRobert Cazanciuc. \nDomnul Robert-Marius Cazanciuc: \nDomnule președinte al Senatului, \nDomnule președinte al Camerei Deputaților,  \nDomnule prim-ministru, \nStimați membri ai Guvernului, \nDoamnă ministru, \nDomnule președinte Emil Constantinescu,  \nDomnule președinte Dorneanu, \nÎnaltpreasfinția Voastră, \nDragi colegi, \nÎn misiunea noastră, ca membri ai Parlamentului, de a face \ncunoscută legea, facem deseori referire la litera și spiritul ei. \nDacă  vorbim  de  Legea  fundamentală,  avem  aici  spiritul \nConstituției,  care  s-a  transformat  într-o  esență  tare  -  Constituția \nRomâniei. \nAm  luat  de  la  bibliotecă  această  geneză  și  dați-mi  voie  să \ncitez câteva rânduri din această carte: „Emoția mea este firească în \n                                                                                             24                                                                                          \n     \nacest moment solemn, când pentru a treia oară, în decurs de 150 de \nani, România are prilejul ca, prin reprezentanții săi aleși, să dezbată și \nsă voteze o constituție adevărată”. \nAstăzi, la 30 de ani de la acest discurs, rostit de Dan Amedeo \nLăzărescu în 1991, avem aceleași preocupări de a cârmui țara spre un \nviitor european, numai că de această dată viitorul european este legat \nși  de  utilizarea  adecvată  a  uriașelor  resurse  puse  la  dispoziția  țării \nnoastre pentru a reduce decalajele față de alte state europene care timp \nde 50 de ani au avut un destin mai bun decât am avut noi la frontiera \nEuropei. \nSpunea, la vremea respectivă, profesorul Iorgovan, că speră \nca această Constituție să aibă rolul unui adevărat pact social. \nDincolo  de  reașezarea  statului  român  pe  principii  real \ndemocratice, Constituția din 1991, pe care o sărbătorim astăzi, a fost și \nun rezultat al transpunerii în lege a entuziasmului celor care își doreau \nlibertatea, despre  care auziseră de la părinți, bunici sau din filmele \namericane, dar și a entuziasmului celor care plătiseră cu ani grei de \ntemniță comunistă pentru vina de a lupta pentru libertate.  \nAstăzi, noi, parlamentarii, avem o dublă datorie față de acești \noameni și față de urmașii noștri. Avem datoria de a înțelege dacă în \ncei 30 de ani care au trecut de la adoptarea Constituției aceasta a reușit \nsă  se  facă  cunoscută  și  înțeleasă  de  poporul  ei,  dacă  spiritul  Legii \nfundamentale a fost deslușit de cei chemați să o aplice și să o apere. \nLa  începutul  anilor  '90,  Constituția  a  fost  percepută  mai \ndegrabă ca un reper academic, departe de viața obișnuită. \n                                                                                             25                                                                                          \n     \nO cercetare sociologică realizată recent ne-a arătat că pentru \nromâni Constituția reprezintă astăzi nu doar un set de principii, ci un \ntext viu, aflat în vârful ierarhiei legilor, care poate influența în mod \ndirect viața fiecăruia dintre noi. \n63% dintre români consideră că o modificare a Constituției \nle-ar face o viață mai bună. \nNe-am întrebat la începutul anului dacă ar fi o idee bună ca \nstatul  să  distribuie  fiecărui  cetățean  câte  o  Constituție.  90%  dintre \nromâni au spus că da, ar fi o idee foarte bună. Românii vor să aibă un \nreper, vor să știe că pot apela la cineva fundamental atunci când ceva \nnu merge bine. \nGardianul  Constituției  este,  de  29  de  ani,  Curtea \nConstituțională, care prin 22.000 de decizii pronunțate până în prezent \nne-a arătat cum trebuie interpretate textele Constituției, dar și limitele \nunora dintre ele, care au rămas tributare contextului social economic \nîn care au fost adoptate. \nGardian al Constituției sau făuritor de legi? \nSunt  convins  că  membrii  Curții  Constituționale  își  pun \naceastă întrebare la fiecare decizie  pe care o pronunță, iar numărul \nmare al acestora arată, de asemenea, nevoia cetățeanului de a respecta \nConstituția,  de  către  fiecare  dintre  noi,  dar  și  de  către  instituțiile \nstatului. \nTitulatura  marginală  a  primului  articol  din  Constituție  este \n„Statul român”. Poate era mai potrivit dacă primul articol se numea \npur și simplu România, pentru a arăta preeminența poporului român. \n                                                                                             26                                                                                          \n     \nLegea  fundamentală  trebuie  să  aibă  în  centrul  ei  omul,  cu \ndrepturile și libertățile lui fundamentale, cu un stat capabil în mod real \nsă  asigure  protejarea  lor,  printr-o  arhitectură  constituțională  care  să \nstatueze principiul supremației și respectării Constituției și a legilor, \nprecum și cooperarea loială dintre puteri, toate acestea în beneficiul \ncetățeanului. \nDacă această constituție îndeplinește astăzi acest rost vă invit \nsă reflectăm și să lucrăm împreună. \nPentru  un  dialog  eficient  despre  Constituție  și  pentru  a \ncunoaște modele ce pot contribui la conturarea propriilor convingeri \naveți la dispoziție o carte în format electronic. \nÎn 2015, cu ajutorul a patru profesori universitari, am tradus \nîn  limba  română  toate  constituțiile  Uniunii  Europene.  O  să  primiți \nfiecare dintre dumneavoastră, printr-un mesaj, din partea liderilor de \ngrup, această carte în format electronic. \nDupă 30 de ani îi evocăm astăzi aici pe membrii Adunării \nConstituante care ne-au lăsat moștenire o constituție care a reașezat \nțara după comunism. \nCare va fi moștenirea noastră, a celor de aici? Ce vom lăsa \nnoi?  O  împărțire  a  românilor  în  mai  multe  categorii:  bugetari  și \ncorporatiști, locuitori în țară sau în diaspora, pro sau contra Uniunii \nEuropene, pro sau contra justiției. \nDupă  câteva  luni  de  dezbateri  în  cadrul  Partidului  Social \nDemocrat ne-am pus întrebarea dacă această Constituție poate fi un \nliant al națiunii. \n                                                                                             27                                                                                          \n     \nPentru  a  căuta  răspuns  la  această  întrebare,  Asociația  „Pro \nDemocrația”  și  Institutul  Social-Democrat  „Ovidiu  Șincai”  au \norganizat  pe  1  iulie  o  dezbatere  consacrată  analizei  de  ansamblu  a \nevoluției societății românești guvernată de actuala Constituție. \nAți  primit  fiecare  dintre  dumneavoastră  această  carte.  Cei \ncare n-ați primit-o încă, o veți primi cu siguranță. Este un volum care \nreunește lucrările a 12 profesori universitari și 2 membri ai Adunării \nConstituante.  Au  fost  invitați  să-și  exprime  opiniile  cu  privire  la  o \nConstituție a viitorului și asupra măsurii în care Legea fundamentală \npoate fi îmbunătățită, astfel încât să răspundă marilor provocări ale \nRomâniei de astăzi, obiectivelor comune europene și ale omenirii, în \ngeneral.  \nVorbind de viața acestei Constituții și de obiectivele comune \neuropene,  fostul  ministru  al  integrării,  profesorul  Vasile  Pușcaș, \nspunea că revizuirea din 2003 a tratat aderarea la Uniunea Europeană \nca  un  simplu  act  de  politică  externă,  și  nu  ca  un  proces  intern  de \ntransformare a statului și a societății. \nRevizuirea din 2003 a reprezentat actul juridic care a făcut \nposibilă aderarea la Uniunea Europeană și NATO. \nÎncercările de revizuire din 2011-2013 au fost arme în bătălia \npolitică internă, din păcate, dar, în același timp, au arătat nevoia de \nclarificare a unor  texte scrise poate cu prea  mult entuziasm în anii \n1990-1991 și nevoia de a consfinți statutul nostru real de membri ai \nUniunii Europene și ai NATO. \n                                                                                             28                                                                                          \n     \nModificările actualei Constituții ar putea fi abordate din cel \npuțin trei perspective, dacă doriți. Aș spune una tehnică – și vă dau un \nexemplu – art. 29 vorbește de telegrame. Am întrebat Poșta Română \ncând a fost trimisă ultima telegramă. Acum mai bine de 10 ani. \nDomnul Florin-Vasile Cîțu: \nDomnule senator, vă rog să încercați să finalizați! \nDomnul Robert-Marius Cazanciuc: \nImediat, domnule președinte! E un moment solemn. \nDe  opțiune  politică,  regionalizarea  și  formarea  Guvernului. \nPoate președintele să încredințeze formarea Guvernului partidului care \na  câștigat  alegerile?  Și  inovativă.  Reglementarea  constituțională  a \nrolului opoziției parlamentare, protejarea drepturilor fundamentale în \nfața  provocărilor  generate  de  evoluția  inteligenței  artificiale  sau \nprotejarea  statului  în  fața  regimurilor  comerciale  și  economice \ntransfrontaliere. \nCred că astăzi, în Parlament, avem obligația față de poporul \nnostru să lansăm dezbateri publice față de principalele teme ale vieții \nsociale,  economice  și  politice,  asupra  modului  în  care  drepturile \nfundamentale  sunt  respectate  în  mod  real,  asupra  modului  în  care \nputerile statului au funcționat în slujba poporului și care în final să \nconducă,  de  ce  nu,  la  un  acord  politic  național  pentru  o  eventuală \nrevizuire a Constituției. Un asemenea proiect ar putea reprezenta un \nliant al națiunii care să contribuie la uniunea spirituală a poporului \nromân. \n                                                                                             29                                                                                          \n     \nVa fi posibil doar în măsura în care acest proces va fi unul \nautentic  și  oamenii  vor  vedea  că  este  unul  autentic,  nu  ca  un  alt \ninstrument într-o bătălie politică. \nDezbaterea  națională  în  jurul  temei  revizuirii  Constituției \npoate fi un instrument de atingere a obiectivului de refacere a legăturii \nțării cu fiecare român. \nAstăzi suntem datori să le lăsăm celor care vin după noi o \nRomânie în bună stare. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule senator. \nDin partea Grupurilor parlamentare ale PNL....  \n(Domnul  senator  Robert-Marius  Cazanciuc  revine  la \ntribună.) \nMai aveți? \nDomnul Robert-Marius Cazanciuc: \nAți primit, de asemenea, stimați colegi, o coliță nouă, timbre \nrealizate în 2019 de către Romfilatelia, în care pentru prima dată pe \ntimbre  au  fost  puse  drepturile  fundamentale.  Sunt  nouă  drepturi \nfundamentale, tipărite în milioane de exemplare, care au încercat să \nfacă cunoscută românilor Legea fundamentală. \nMulțumesc. (Aplauze.) \nDomnul Florin-Vasile Cîțu: \nMulțumim, domnule senator. \n                                                                                             30                                                                                          \n     \nO inițiativă foarte bună. \nDin partea Grupurilor parlamentare ale PNL, doamna senator \nLaura-Iuliana Scântei. \nDoamna Laura-Iuliana Scântei: \nVă mulțumesc, domnule președinte. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule președinte Emil Constantinescu, \nÎnaltpreasfinția Voastră, \nDomnule președinte al Curții Constituționale, \nDistinși membri ai Corpului diplomatic, \nDragi invitați, \nDoamnelor și domnilor senatori și deputați, \nSărbătorim într-adevăr 30 de ani de la intrarea în vigoare a \nConstituției din 1991. \nTimp  de  30  de  ani,  Constituția  a  garantat  stabilitatea \nregimului  politic,  a  oferit  termenul  de  referință  pentru  drepturile  și \nlibertățile fundamentale ale cetățenilor și a fost temelia pe care s-au \nconstruit instituțiile vitale ale statului. \nTotuși trebuie să fim sinceri, 30 de ani nu înseamnă mulți ani \nconstituționali.  Prin  comparație,  Constituția  de  la  1866  a  fost  în \nvigoare vreme de 57 de ani. Avem deci o Constituție tânără și, pe cale \nde consecință, o democrație la fel de tânără. \nDeși e tânără, Constituția prevede un obiectiv de țară istoric, \n                                                                                             31                                                                                          \n     \nîmpărtășit în egală  măsură de toate forțele politice responsabile, de \nautoritățile statului și de majoritatea românilor, și anume, România - \nstat democratic. Acel stat cu o democrație consolidată, axată pe cele 3 \nmari valori fondatoare ale liberalismului politic, și anume: protejarea \nvieții, promovarea libertății și garantarea proprietății. Adică un stat de \ndrept, un stat de tip occidental, care își respectă îndatoririle rezultate \ndin  angajamentele  internaționale,  inclusiv  cele  care  decurg  din \ncalitatea de stat membru UE și NATO. \nDoamnelor și domnilor, \nAți auzit și până acum, de la antevorbitorii mei, veți auzi în \ncontinuare, azi, la ceas aniversar, multe cuvinte frumoase, dar și critici \nla adresa Constituției în vigoare. Toate oferă răspunsuri cu privire la \nîntrebarea: Ce reprezintă Constituția României, după 30 de ani, pentru \ncetățeni,  pentru  politicieni  și  pentru  țară?  Că  înglobează  cele  mai \nînalte valori și idealuri ale unei societăți democratice, că este o pavăză \npentru  asigurarea  statului  de  drept  și  a  independenței  justiției,  o \ngaranție că nicio autoritate nu va abuza de puterea sa și va acționa în \nlimitele constituționale, că, într-adevăr, cuprinde catalogul de drepturi \nși libertăți fundamentale și că e un scut împotriva abuzului de putere al \nautorităților statului împotriva cetățenilor. \nÎn ce mă privește, am dorit astăzi să vă spun despre ce nu este \no Constituție. \nÎn primul rând, o Constituție nu este doar un document politic \nsau doar o lege care se poate modifica oricum și oricând, după bunul \nplac al unei majorități politice sau al unui partid care, de exemplu, s-ar \n                                                                                             32                                                                                          \n     \nteme că nu ar da nici după 20 de ani, în anul 2024, un candidat ales la \nfuncția de președinte al României. \nÎn  al  doilea  rând,  o  Constituție  nu  reprezintă  nimic  fără \nconstituționalism. Legea fundamentală a unui stat capătă valoare dacă \neste respectată în timp și dacă, prin respectarea continuă, la nivelul \nsocietății  se  creează  un  sentiment  puternic  de  apartenență  la \nConstituție și la valorile sale. \nÎn al treilea rând, o Constituție nu este în realitate opera unei \nmajorități  politice  conjuncturale,  deși  unii  așa  cred.  O  Constituție \ndurabilă este rezultatul unui autentic moment constituțional. Un astfel \nde moment constituțional a fost în anii 1990, 1991, atunci când s-a \nrealizat  trecerea  de  la  vechiul  regim  politic  totalitar  la  noul  regim \npolitic democratic. Constituția României a eliminat atunci posibilitatea \nconcentrării  puterii  în  mâinile  unei  persoane,  ale  unui  grup  de \npersoane  sau  ale  unei  instituții  și  așa  sperăm  să  rămână  pentru \ntotdeauna. \nMai târziu, în 2003, la momentul revizuirii, s-a avut în vedere \nnevoia fundamentală a României de a adera la structurile euroatlantice \nși de a se defini un destin european pentru societatea românească. \nFără  îndoială,  doamnelor  și  domnilor,  Constituția  nu  este \nperfectă,  iar  numeroasele  decizii  ale  Curții  Constituționale  i-au \nevidențiat vreme de 30 de ani și limitele și lipsurile. Cu toate acestea, \nmomentele  constituționale  autentice  pentru  revizuirea  Legii \nfundamentale trebuie să fie rezultatul unei nevoi sociale reale și să \nexprime  o  viziune  asupra  arhitecturii  statului,  construită  în  timp  și \n                                                                                             33                                                                                          \n     \nîmpărtășită de majoritatea cetățenilor. \nÎnchei spunându-vă că Partidul Național Liberal nu se teme \nde o revizuire a Constituției. PNL reafirmă angajamentul politic de a \ncontinua  construcția  statală  asumată  încă  de  la  înființarea  sa,  dar \natunci când va revizui Constituția nu va renunța la viziunea sa liberală \nasupra statului și asupra economiei. Liberalismul constituțional va fi \npromovat în continuare ca principiu de modernizare a statului român \nîn  era  digitalizării,  pentru  a  oferi  cetățenilor  cu  adevărat  un  stat \nfuncțional, bazat pe o economie liberă, pe domnia legii și pe respectul \ndrepturilor fundamentale. \nAșadar,  azi,  la  ceas  aniversar,  urăm  Constituției  noastre \nlongevitate  și  respect  din  partea  tuturor  –  cetățeni  și  întreaga  clasă \npolitică! \nVă mulțumesc. (Aplauze.) \nDomnul Florin-Vasile Cîțu: \nMulțumesc, doamnă senator. \nDin partea Grupurilor parlamentare ale USR, domnul senator \nRadu-Mihai Mihail. \nDomnul Radu-Mihai Mihail: \nMulțumesc, domnule președinte. \nDoamnelor și domnilor, \nSuntem  un  stat  care  derapează  spre  eșec  și  Constituția  din \n1991  nu  este  străină  de  ceea  ce  se  întâmplă.  Constituția  României \nmoderne, libere și prospere ar fi trebuit să înceapă cu punctul 8 de la \n                                                                                             34                                                                                          \n     \nTimișoara. Cu despărțirea conștientă și asumată de trecutul totalitar și \nde aceia care i-au făcut posibilă existența timp de o jumătate de veac. \nConstituția de la 1991 a venit după „Duminica orbului” din \n1990  și  a  consfințit  restaurația  foștilor  comuniști  și  securiști  din \nRomânia.  A  fost  scrisă  după  chipul  și  asemănarea  destinatarului  și \nautorului  –  Ion  Iliescu,  zis  și  comunist  cu  față  umană,  și  Antonie \nIorgovan, zis și comunist cu studii juridice. \nConstituția României validată la referendumul din decembrie \n'91 a fost scrisă de un președinte al Asociației Studenților Comuniști \ndin  Universitatea  București,  pentru  președintele  Uniunii  Tineretului \nComunist. \nAcum  30  de  ani  eram  reporter  la  Radio  Delta  și  eram  pe \nstradă și îi întrebam pe oamenii care mergeau foarte mândri să voteze \nConstituția, dacă au citit textul și de ce îl votează? Și răspunsul era \ncam același de la toți: „Păi, ne-a spus Ion Iliescu că e de bine”. \nUSR a apărut pentru că românii s-au săturat să le spună un \ntătuc și gașca lui ce să facă. (Aplauze. Vociferări.) \nAcum  oamenii  sistemului  tot  vorbesc  despre  schimbarea \nConstituției, astfel încât președintele să nu mai fie ales de români, ci \nde ei. (Vociferări.) \nOamenii fără chip vor ca funcția de președinte al românilor să \npoată fi scoasă la mezat și tranzacționată între grupurile parlamentare, \nmonedă de schimb în trocurile politice, departe de ochii lumii și de \nochii cetățeanului. \nUSR  a  apărat,  apără  și  va  apăra  statul  de  drept  și  valorile \n                                                                                             35                                                                                          \n     \ndemocrației liberale de toate încercările de a pune instituțiile statului, \noricare  ar  fi  ele...  (Vociferări.)  ...la  dispoziția  infractorilor,  a \nevazioniștilor, a hoților din bugetul de stat și a combinatorilor politici \ncare îi cauționează. (Vociferări.) \nȘi închei cu o ultimă remarcă. Antonie Iorgovan, părintele \nConstituției din '91, a fost, ca tot românul imparțial, expert în cadrul \nComisiei juridice constituționale și pentru drepturile omului din cadrul \nCFSN  și  independent,  dar  afiliat,  în  legislatura  '90-'92,  la  Grupul \nparlamentar al PNL, pentru ca apoi să treacă la PSD, demonstrând \nastfel multilateralismul FSN-ismului, așa cum îl vedem și astăzi. \nNu-i așa că de acolo de sus, de unde se află, Caragiale râde cu \ngura până la urechi? (Vociferări. Aplauze.) \nDomnul Florin-Vasile Cîțu: \nMulțumesc, domnule senator. \nDin  partea  Grupurilor  parlamentare  AUR,  domnul  George \nSimion. \nDomnul George-Nicolae Simion: \nMulțumesc frumos. \nA fost un referendum pentru modificarea Constituției, să fie \nspecificat  faptul  că  în  România  căsătoria  este  între  un  bărbat  și  o \nfemeie. Sper că nu vreți să modificați Constituția în sensul în care să îl \nluați pe domnul Cîțu legal de soție, da? (Vociferări.) \nNoi nu suntem de acord cu faptul că trebuie să se producă o \nfederalizare  sau  o  regionalizare  sau  cum  dorește  unul  sau  altul  din \n                                                                                             36                                                                                          \n     \npartidele și organizațiile non-guvernamentale care sunt în Parlament \nastăzi. Nici pentru punerea în acord cu anumite prevederi europene. \nNoi  credem  că  a  noastră  Constituție  este  foarte  bună.  Și  unele \nîncercări de încălcare a Constituției, cum a fost înlăturarea Avocatului \nPoporului, neconstituțională, au fost stopate. \nȘi dacă tot ne-ați dat niște timbre aici, în care sunt prevăzute \narticolele  fundamentale,  vedeți  că  pierdem  o  generație,  pentru  că \ndreptul la învățătură este asigurat. Din păcate, nu a fost asigurat de \nstatul  român,  prin  hotărâri  de  Guvern  care  sunt  aduse  aici,  în \nParlament  și  noi  doar  trebuie  să  le  ascultăm,  nici  măcar  nu  putem \ninterveni asupra stării de alertă. \nÎncetați  să  călcați  în  picioare  drepturile  fundamentale  ale \nromânilor și începeți să respectați Constituția! \nNu prin ședințe solemne faceți asta, ci respectând Constituția \nși eliminând orice formă de obligativitate asupra românilor! \nConstituția este bună. Trebuie susținută și trebuie apărată de \nuzurpatori, atât de aici, de la București, cât și de la Bruxelles! \nVă mulțumesc. (Aplauze.) \nDomnul Florin-Vasile Cîțu: \nMulțumesc. \nDomnul Tanasă. \nDomnul Dan Tanasă: \nDa. \nÎnaltpreasfinția Voastră, \n                                                                                             37                                                                                          \n     \nDomnule președinte al Camerei Deputaților, \nOnorați membri ai Guvernului, \nDoamnelor și domnilor senatori și deputați, \nArt.  3  al  Constituției  României  vorbește  despre  teritoriul \nRomâniei, care este inalienabil. \nDin  păcate,  în  ultimii  30  de  ani,  atât  PSD,  cât  și  PNL  și \nUDMR au permis vânzarea pământului României către străini, la un \nnivel demențial. \nDin  păcate,  suntem  poate  unici  în  lume,  ne-am  înstrăinat \npământul și am vândut, ne-am trezit într-o situație în care am permis, \nculmea, încălcarea art. 3 al Constituției României. \nArt. 12 vorbește de simbolurile naționale ale României. \nArt. 13 vorbește de limba națională, de limba română. \nEu  am  câștigat  câteva  zeci  de  procese  în  instanțele  din \nRomânia, prin care am încercat să impun respectarea limbii oficiale de \nstat. Și, din păcate, atât PSD, cât și PNL, ați tolerat timp de 30 de ani \natitudinile absolut inacceptabile ale UDMR atunci când vine vorba de \nsimboluri naționale și de limba oficială de stat în România. \nAți permis... ați permis – că plecați, domnule Kelemen Hunor \n–  ați  permis,  domnilor,  ca  în  Transilvania,  practic,  în  multe  zone, \nlimba maghiară să devină, practic, de facto limbă oficială de stat. Și \npermiteți în continuare, dragi colegi de la PSD și de la PNL! \nLimba oficială de stat nu este negociabilă cu nimeni! Și nici \nsimbolurile naționale! Acestea le puteți spune colegilor de la UDMR. \nȘi închei. \n                                                                                             38                                                                                          \n     \nArt. 47 vorbește despre faptul că: „Statul este obligat să ia \nmăsuri de dezvoltare economică și de protecție socială, de natură să \nasigure cetățenilor un nivel de trai decent”. \nÎn ultimii 30 de ani, modul în care PSD și PNL au înțeles să \nfacă  politică  în  România  ne  situează  pe  ultimele  locuri  la  ceea  ce \nînseamnă nivel de trai. Ultimele locuri în Europa. \nȘi, mai mult decât atât, modul în care PSD și PNL au făcut \npolitică în ultimii 30 de ani a dus la situația absolut inacceptabilă în \ncare peste 3,5 milioane de români au fugit de aici, de pe acest pământ. \nI-ați fugărit voi. Și, din păcate, în ultimii 4 ani, nici USR nu s-a lăsat \nmai prejos. \nMulțumesc. (Aplauze.) \nDomnul Florin-Vasile Cîțu: \nMulțumim. \nDomnul deputat Ciubuc. \nDomnul Ciprian Ciubuc: \nDomnule președinte al Senatului, \nDomnule președinte al Camerei Deputaților, \nDomnule președinte Constantinescu, \nStimați colegi, \nStimați invitați, \nEu am să vorbesc scurt. \nȘi am să vorbesc de art. 16 - cetățenii români sunt egali în \nfața legii. \n                                                                                             39                                                                                          \n     \nStimați colegi, \nNu  suntem  astăzi  în  măsură  să  respectăm  art.  16.  De  ce? \nPentru  că  pe  baza  ordonanțelor  de  urgență  și  a  stării  de  alertă, \ndrepturile  românilor  nu  sunt  respectate.  Avem  6  articole  din \nConstituție – domnule președinte al Curții Constituționale, puteți să \nconfirmați sau infirmați – care sunt călcate în picioare pentru că avem \no stare de alertă neconstituțională și măsuri restrictive aberante. \nVin de la întâlnirea care a avut loc săptămâna trecută, de la \nDelegația Adunării Parlamentare a Francofoniei, unde – vreau să vă \nspun un lucru foarte important și vă rog să fiți atenți cu toții – am fost \nadunați mai mulți parlamentari din Parlamentul României, care facem \nparte din Delegație, inclusivi parlamentari din toate țările francofone, \nni s-au ținut lecții de modificare a Constituției, sub motiv de COVID \nși sub motiv de pandemie. Din Parlamentul belgian ni s-a transmis, \ntrebuie  să  modificăm  Constituția  după  modelul  Luxemburg,  să \nomogenizăm  Constituția.  Inclusiv  toate  țările  care  fac  parte  din \nUniunea Europeană. \nDe asemenea, ni s-a vorbit despre suspendarea Parlamentelor \nnaționale. (Vociferări.) \nNi s-a vorbit de suspendarea Parlamentelor naționale. \nMă  bucur  că  colegii  de  la...  antevorbitorii  mei  au  vorbit \ndespre modificarea Constituției. \nStimați colegi, \n Nu putem să modificăm Constituția, să o omogenizăm dacă \nnu ne întoarcem la popor. \n                                                                                             40                                                                                          \n     \nAm  susținut  și  în  Parlamentul  din  Albania,  la  Adunarea \nParlamentară a Francofoniei, susțin și de aici – cum vă veți uita în \nochii  copiilor  dumneavoastră  sau  în  ochii  românilor  dacă  vom \nmodifica Constituția și vom omogeniza Constituția după Constituția \ndin Luxemburg... (Vociferări.) ...sub motiv de COVID și sub motiv de \npandemie? \nAm  numărat,  de  19  ori  s-a  vorbit  de  cuvântul  „control”. \nControlul  pandemiei,  nemijlocit,  controlul  oamenilor.  Nu  putem \ncontrola  pandemia  dacă  nu  putem  controla  mișcarea  oamenilor  în \nEuropa și în statul național. \nOameni buni, \nStimați colegi, \nMă adresez și românilor și dumneavoastră. \nSă vă ferească Dumnezeu de o revoltă populară! \nCum  le-am  spus  și  francezilor  din  Parlamentul  din  Albania, \nromânii nu sunt ca francezii, să iasă o lună, două, trei, o lună, 10 luni la \nproteste. Românii au ieșit 9 zile și Ceaușescu a dispărut. \nNoi avem o istorie de comunism. Știm că aceste restricții care ni \nse  impun  în  Parlamentul  național  vin  doar  să  îngrădească  drepturi  și \nlibertăți și nu măsuri ca să controlăm pandemia! \nNu putem să suspendăm drepturile noastre fundamentale conform \nConstituției și să modificăm Constituția fără să ne întoarcem la popor! \nDe  aceea,  vă  rog  pe  toți  să  conștientizați  că  pentru  orice \nmodificare a Constituției trebuie să fie direct întrebat și poporul român, și \noamenii care ne-au ales. \nVă mulțumesc. \n                                                                                             41                                                                                          \n     \nȘi sunt încrezător că dumneavoastră veți reflecta la ce am vorbit \nastăzi aici. \nPuteți să-i întrebați și pe colegii dumneavoastră care au fost în \nParlamentul din Albania, să vă confirme acest lucru. \nMulțumesc. (Aplauze.) \nDomnul Florin-Vasile Cîțu: \nMulțumim. \nVă  garantăm  că  orice  modificare  se  va  face  doar  prin \nreferendum, deci mergem la popor. \nGrupul parlamentar al UDMR, domnul Csoma Botond. \nDomnul Csoma Botond: \nOnorați invitați, \nDoamnelor și domnilor deputați, \nRomânia  a avut o experiență totalitară cruntă sub regimul \ncomunist, mai ales în „Epoca de Aur”, sub Ceaușescu. Iar dacă luăm \nîn considerare acest lucru cred că adoptarea Constituției în anul 1991 a \nfost  un  pas  foarte  important  pe  drumul  făuririi  unei  societăți \ndemocratice, după decenii lungi de totalitarism. \nSigur, acea Constituție, Constituția de la 1991, a reflectat atât \nmomentul  politic,  cât  și  majoritatea  parlamentară  existentă  sau \nmajoritatea din Adunarea Constituantă, dar a reflectat și acea euforie, \npentru că oamenii în sfârșit erau liberi și puteau să-și spună opinia \nliber în această țară și nu sosea  mașina neagră dimineața să-i ducă \nundeva. \nȘi cred că a fost un moment foarte important, din acest punct \n                                                                                             42                                                                                          \n     \nde vedere. \nS-a  mers  pe  ideea  unei  –  cred  eu  –  unei  republici \nsemiprezidențiale, care nu e similară nici cu Franța, nici cu Statele \nUnite. Sunt niște deosebiri importante.  \nÎn Statele Unite nu există premier.  \nÎn Franța, premierul este subordonat președintelui.  \nLa  noi,  premierul  nu  este  subordonat,  dar  președintele \ndesemnează candidatul la funcția de premier. \nȘi dacă ne uităm, în ultimii 15 ani a existat un conflict major \nîn sânul puterii executive, mai ales când vorbim politic de coabitare \nîntre președinte și premier. \nȘi cred că acest conflict permanent care a existat în puterea \nexecutivă nu a făcut cinste României. \nȘi,  din  acest  punct  de  vedere,  cred  că  avem  nevoie  de  o \nmodificare a Constituției. Să lămurim anumite chestiuni, nu numai în \nsânul puterii executive, putem vorbi și de Parlament. \nNoi  propunem  să  menținem  sistemul  bicameral,  dar  cu \natribuții  separate,  pentru  Senat  și  Camera  Deputaților,  și  ne  putem \ngândi  și  la  un  sistem  distinct  de  alegere  a  Senatului  și  a  Camerei \nDeputaților. \nSigur că prin Constituția de la 1991 s-a instituit și un sistem \nde checks and balances, acest mecanism de protecție și echilibru care \nîn  multe  cazuri  a  funcționat,  în  multe  cazuri  nu  a  funcționat.  De \nexemplu, când președintele României, în foarte multe cazuri, cred eu \nși  credem  noi,  de  la  UDMR,  indiferent  cine  a  fost  președintele \n                                                                                             43                                                                                          \n     \nRomâniei, și-a depășit atribuțiile constituționale, neavând o activitate \nde  mediere,  ci  având  o  activitate  eminamente  politică,  în  anumite \nmomente, în această țară. \nSigur, trebuie să aducem în discuție și statutul minorităților, \nstatutul minorităților din România. \nPoate ați citit și dumneavoastră că în anumite documente pe \ncare  România  le-a  adoptat,  atât  în  CSAT  sau  în  alte  instituții, \nminoritățile  naționale  de  multe  ori  reprezintă  un  factor  de  risc  la \nadresa securității naționale. \nCred că după 30 de ani a venit timpul ca să existe o relație de \nîncredere între statul român și  minoritățile naționale care trăiesc pe \nteritoriul statului român. Și, în această privință, s-ar impune, stimați \ncolegi,  ca  minoritățile  naționale  să  devină  factori  constitutivi  ai \nstatului român. Cred că după 30 de ani și în România se poate realiza \nacest lucru. \nDacă vorbim de modificarea Constituției, cred că o reașezare \nîn  sânul  puterii  executive  am  putea  realiza  și  prin  trecerea  la  o \nrepublică parlamentară. \nNu aș dori să intru în detaliu acum, ce înseamnă o republică \nparlamentară,  dar  vreau  să  vă  supun  atenției  următorul  aspect  -  în  \nUniunea  Europeană,  în  majoritatea  țărilor  membre,  există  republică \nparlamentară. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule deputat. \n                                                                                             44                                                                                          \n     \nDin  partea  Grupului  parlamentar  al  minorităților  naționale, \ndomnul deputat Cătălin-Zamfir Manea. \nDomnul Cătălin-Zamfir Manea: \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nStimate domnule președinte Constantinescu, \nDomnule președinte al Curții Constituționale, \nStimați reprezentanți ai Corpului diplomatic, \nDoamnelor și domnilor senatori și deputați, \nAstăzi România aniversează Ziua Constituției și împlinirea a \n30 de ani de la referendumul din 8 decembrie 1991, prin care a fost \naprobată Legea fundamentală, moment care a marcat opțiunea fermă a \nnațiunii române pentru un regim de guvernare democratic. \nPrin adoptarea Constituției României s-au pus bazele statului \nde drept și ale democrației constituționale. \nÎn anul 2003, Constituția a fost revizuită, construcția sa fiind \nconsolidată și adaptată la evoluțiile statului de drept, ale societății și la \nnoul context euroatlantic. Atunci, în anul 2003, noi, cei din Grupul \nparlamentar  al  minorităților  naționale,  am  fost  primii,  de  aici,  din \nParlament,  care  am  propus  o  serie  de  modificări  majore  ale \nConstituției,  precum:  regim  parlamentar;  Legea-cadru  pentru \nminorități, care, de altfel, este prevăzută în Constituția României la \ncategoria de legi organice și care, din păcate, nu a fost încă adoptată; \nlimitarea  ordonanțelor  de  urgență;  regândirea  organizării \n                                                                                             45                                                                                          \n     \nadministrativ-teritoriale;  organizarea  Senatului  ca  și  Cameră  a \nRegiunilor; echilibrarea puterilor în stat. \nDin  păcate,  propunerile  noastre  făcute  în  acel  an  au  fost \nrespinse de parlamentarii dumneavoastră de atunci. Menționez, au fost \nrespinse. \nDe  subliniat  este  faptul  că  în  prezent,  la  nivelul  Uniunii \nEuropene, din cele 27 de state, 17 dintre ele au regim parlamentar. \nAșadar,  marea  majoritate  a  statelor  membre  din  Uniunea \nEuropeană funcționează ca republici parlamentare. \nParlamentul  României  trebuie  să  aibă  mai  multă  putere \npentru că, stimați colegi, potrivit art. 61 din Constituție, Parlamentul \neste  organul  reprezentativ  suprem  al  națiunii  române  și  unica \nautoritate legiuitoare a țării. \nStimați colegi, \nConstituția României este consfințită prin voința suverană a \npoporului și reprezintă un set de principii și norme fundamentale care \nse adresează în egală măsură autorităților statului și cetățenilor săi. \nFuncționarea  instituțiilor  statului,  garantarea  drepturilor  și \nlibertăților individuale și derularea în ansamblu a întregii vieți a unei \nnațiuni își au originea în textele înscrise în Constituție. \nDe  aceea,  Constituția  României  poate  fi  cartea  sacră  a \nexistenței  noastre,  iar  aniversarea  ei  astăzi  constituie  o  adevărată \nsărbătoare. \nConstituția țării trebuie respectată, nu doar în litera, ci și în \nspiritul  ei,  destinatarii  săi  având  obligația,  nu  doar  morală,  ci  și \n                                                                                             46                                                                                          \n     \nconstituțională,  de  loialitate  constituțională  și  de  interpretare  a \nnormelor sale cu bună-credință. \nAplicarea principiului controlului constituționalității legilor a \ncondus  la  înființarea  Curții  Constituționale,  care,  așa  cum  s-a  mai \nprecizat de la această tribună, în cursul ședinței solemne, reprezintă \ngarantul supremației Constituției. \nSensul  existenței  Constituției  României  constă  în  apărarea \nvalorilor fundamentale înscrise în Legea fundamentală. \nDacă  nu  este  în  mod  activ  și  efectiv  apărată,  Constituția \nRomâniei riscă să fie redusă la un set de principii și norme de drept \nfrumoase,  nobile,  dar  invalide,  lipsite  de  orice  valoare  și  forță,  iar \natunci  când  Constituția  nu  este  respectată  sunt  puse  sub  semnul \nincertitudinii construcția democratică a statului și întreaga sa ordine de \ndrept. \nOrice popor, pentru a fi puternic, trebuie să-și iubească și să-\nși apere Constituția pentru că aceasta îi aparține și îl reprezintă. \nConstituția României conferă un sens comunității politice. \nNu  în  ultimul  rând,  Constituția  consfințește  garanția \ndezvoltării  normale  a  societății  noastre  împotriva  oricărei  forme  de \ntotalitarism, intoleranță, discriminare și populism. \nGrupul parlamentar al minorităților naționale se va implica în \nprocesul de revizuire a Constituției și, ca de fiecare dată, va propune și \nva susține măsuri care să consolideze democrația și care să contribuie \nla  apărarea  drepturilor  și  libertăților  fundamentale  ale  tuturor \ncetățenilor săi. \n                                                                                             47                                                                                          \n     \nSă nu uităm, stimați colegi, că minoritățile naționale au avut \nun rol extrem de important în construcția statului român. \nÎn încheiere, aș vrea să vă reamintesc că potrivit art. 4, care \nprevede, și nu „vorbește”, așa cum am mai auzit de la această tribună, \nRomânia este patria comună și indivizibilă a tuturor cetățenilor săi, \nfără deosebire de rasă, de naționalitate sau de apartenență etnică. \nLa mulți ani Constituției României! \nLa mulți ani, România! \nLa mulți ani tuturor cetățenilor acestei țări! \nMulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  deputaților  și  senatorilor  neafiliați,  doamna \nsenator Diana Iovanovici-Șoșoacă. \n                                                                                             48                                                                                          \n     \nDoamna Diana Iovanovici-Șoșoacă: \nMulțumesc. \nAm asistat aici, am  înțeles, la o ședință solemnă prin care \naniversăm Constituția României. \nN-am  auzit  pe  niciunul  dintre  noi spunând  la  mulți  ani  de \nSfântul Nicolae tuturor sărbătoriților de astăzi! La  mulți ani, popor \nromân, pentru Sfântul Nicolae! (Aplauze.) \nCei care nu aplaudați – probabil că vă trebuie o nuia pentru \nSfântul  Nicolae!  Pentru  că  suntem  aici  creștini  din  toate  timpurile! \nPentru că respectăm drepturile tuturor! \nAsistăm  astăzi  la  o  așa-zisă  aniversare  a  Constituției \nRomâniei,  că  nu  am  auzit  aici  decât  denigrări  ale  Constituției \nRomâniei și solicitări de schimbare. \nCum poți să aniversezi? E ca și când aniversezi 30 de ani de \ncăsătorie și anunți divorțul. \nAsta  ați  făcut  astăzi,  ați  pângărit  Constituția  României,  pe \ncare ar trebui să o cunoașteți cu toții! \nA existat un jurnalist în foaier, care, în urmă cu câteva luni – \nRafaelo Varga –, v-a întrebat pe cei mai mulți dintre dumneavoastră, \ndacă ați citit Constituția României? Cei mai mulți ați spus nu, nu am \navut timp. \nÎn schimb, vă aflați aici, în fabrica de legi a României, unde \nConstituția este Biblia românului. Mai presus de Constituție nu este \ndecât Dumnezeu și Biblia. Atât! \nDe 30 de ani încălcați pas cu pas Constituția României! \n                                                                                             49                                                                                          \n     \nÎn ultimii 2 ani, ați omorât-o! Ați adoptat Legea nr. 136/2020 \nși  Legea  nr.  55/2020,  care  încalcă  prevederile  art.  53  alin.  (2)  din \nConstituția României întrucât anulează efectiv existența drepturilor și \nlibertăților fundamentale. \nAstăzi, de Sfântul Nicolae și ziua acestei ședințe solemne, în \ncare văd că cea mai mare parte a Guvernului a plecat, mulți invitați au \nplecat,  domnul  președinte  nu  participă  pentru  că  nu  îi  place  să \nparticipe  la  astfel  de  evenimente,  cinste  domnului  Constantinescu, \nfostul  președinte,  că  a  venit!  Vine  tot  timpul.  Felicitări,  domnule \npreședinte! (Aplauze.) \nAșa se respectă poporul și Parlamentul! \nCinste tuturor care ați venit! \nCelorlalți, o nuia de la Sfântul Nicolae! \nTot  pe…  vă  spun  că  de  25  de  ani  lucrez  cu  Constituția \nRomâniei. \nPână și cel mai tânăr avocat, procuror, judecător, jurist știe \nConstituția României! \nAvând în vedere că nu o cunoașteți și o pângăriți chiar de \nziua ei, nu mă mai miră faptul că v-ați bătut joc de ea, mai ales în \nultimii 2 ani. \nAtâta  timp  cât  mai  există  câțiva  avocați,  și  juriști,  și \njudecători și procurori care își fac treaba în această țară, peste voința \ndumneavoastră, Constituția României mai are o șansă! \nDe 30 de ani - spuneți că o respectați? - n-ați respectat nimic! \n                                                                                             50                                                                                          \n     \nArt. 47 - traiul decent. Sunt peste 30% din români care trăiesc \nsub pragul sărăciei! 70% din români trăiesc în sărăcie! \nUnde,  cine  a  plătit  vreodată  pentru  încălcarea  Constituției \nRomâniei? \nConstituția  României,  stimați  domni  care  râdeți  și  vorbiți, \naici, în primele bănci! \nV-am urmărit pe toți! N-ați avut bunul-simț să vă ascultați \nniciodată în tăcere unii pe alții! Este chestiune de educație! Eu am stat \nși  v-am  ascultat,  indiferent  că  am  fost  sau  nu  de  acord  cu \ndumneavoastră, sunt cei 7 ani de acasă! \nNu  puteți,  în  ditai  Parlamentul  României,  Legislativul \nRomâniei, să vă comportați în felul acesta și să nu vă ascultați, să vă \nacordați măcar șansa de drept la liberă exprimare și la opinie! \nDar  nici  nu  putem  să  acceptăm  să  venim  la  aniversarea \nConstituției în care toți cereți schimbarea Constituției! Pentru că pe \naceastă Constituție ați jurat în acest mandat, nu să o schimbați, ci să o \nrespectați! \nNu este posibil ca această Constituție care v-a adus aici cu \ntoate drepturile pe care le aveți și obligațiile adiacente să fie încălcată \nde voi, să cereți să fie schimbată! De ce? În condițiile în care nici \nmăcar pe aceasta nu o respectați! \nDomnul Florin-Vasile Cîțu: \nMulțumim, doamnă senator. \nDoamna Diana Iovanovici-Șoșoacă: \n                                                                                             51                                                                                          \n     \nImediat, mai am… conchid acum. \nI-am  cerut  Sfântului  Nicolae  să-mi  dea  un  cadou  pentru \naniversarea Constituției României. Asta mi-a lăsat! Este o botniță prin \ncare… (Aplauze.) …Constituția, drepturile și libertățile fundamentale \nau fost anulate de către Parlament, de către Președinte și Guvern! \nȘi rog aici reprezentantul Curții Constituționale să aibă mai \nmult curaj, așa cum a avut în Decizia nr. 457/2020, pct. 68, în care au \nmenționat  că  starea  de  alertă  încalcă  statul  de  drept,  este  creată \nartificial  și  nu  există  fundament  constituțional  pentru  existența \nacesteia! \nTrăiască România liberă! \nTrăiască dreptul la liberă exprimare! \nJos botnița! (Aplauze.) \nDomnul Florin-Vasile Cîțu: \nMulțumim. \nDin  partea  Grupului  parlamentar  al  USR,  domnul  deputat \nMihai-Alexandru Badea. \nDomnul Mihai-Alexandru Badea: \nStimați membri ai Parlamentului, \nDistinși invitați, \nOnorată asistență, \nConstituția din 1991 este cea de-a șaptea lege fundamentală \npropriu-zisă a României, într-o istorie de 155 de ani, care a început în \n1866, sub domnitorul Carol I. \n                                                                                             52                                                                                          \n     \nÎn pofida criticilor care i-au fost aduse, unele bine întemeiate, \nactuala  Constituție  a  reprezentat  o  realizare  importantă,  având  în \nvedere contextul intern și internațional în care a fost adoptată. Într-o \nperioadă  în  care  alte  state  din  regiune  alegeau  să-și  revizuiască \nconstituțiile comuniste, statul român își elabora o lege fundamentală \ncu  totul  nouă,  dând  astfel  mesajul  a  ceea  ce  ar  fi  trebuit  să  fie \ndespărțirea completă de vechiul regim. \nÎn cei 30 de ani de existență s-au consumat nu mai puțin de 7 \ninițiative de revizuire, dintre care doar cea din 2003 a avut succes și \nne-a permis aderarea la NATO și Uniunea Europeană. \nCea de-a opta, cunoscută sub denumirea de „Fără penali în \nfuncții publice”, se află încă în desfășurare, după ce a primit votul \nunanim al Camerei Deputaților, anul trecut. \nChiar  dacă  n-a  existat  suficientă  voință  politică  pentru \norganizarea referendumului, odată cu alegerile parlamentare, continuu \nsă sper că Senatul va adopta acest proiect și că va alege un moment \nfavorabil care să permită întrunirea cvorumului necesar. Ar fi pentru \nprima dată când o constituție a României este revizuită la inițiativa \ncetățenilor români. \nSă nu ratăm șansa de a scrie această pagină de istorie! \nVă mulțumesc. (Aplauze.) \nDomnul Florin-Vasile Cîțu: \nMulțumim. \nTot din partea Grupului parlamentar al USR, domnul deputat \nAndrei-Răzvan Lupu. \n                                                                                             53                                                                                          \n     \nDomnul Andrei-Răzvan Lupu: \nDomnule președinte al Senatului, \nDomnule președinte al Camerei Deputaților, \nDomnule președinte al Curții Constituționale a României, \nStimați membri ai Corpului diplomatic, \nStimați reprezentanți ai cultelor religioase, \nDoamnelor și domnilor parlamentari, \nSuntem  aici  pentru  a  marca  un  moment  special  din  istoria \nnoastră, adoptarea Constituției în 1991, și îmi pare rău că unii dintre \ncolegii noștri au uitat acest lucru. \nPentru  mine,  a  vorbi  despre  Constituția  României  are  o \nsemnificație specială pentru că, pe de o parte, acest act vital pentru \ndemocrația noastră are o vârstă care o depășește pe a mea. \nPe de altă parte, ca absolvent de drept și cadru didactic în \ndomeniul  dreptului  constituțional,  este  o  onoare  să  pot  discuta, \ndezbate  și  construi  o  carieră  aici,  alături  de  dumneavoastră,  în \nParlamentul  României,  care  Parlament  își  trage  seva  și  relevanța \ninstituțională din chiar Constituția României. \nSunt deputat al USR și spun asta pentru că probabil această \netichetă înseamnă astăzi că ne găsim în dezacord politic cu majoritatea \nparlamentară. E un dezacord generațional și un dezacord de viziune \npolitică asupra viitorului nostru comun. \nDar  în  ciuda  acestor  disonanțe  și  în  ciuda  acestor  viziuni \ncontradictorii, precum și ca persoană care a susținut nevoia de a aduce \n                                                                                             54                                                                                          \n     \nschimbări  majore  actualei  Constituții,  aș  vrea  să  punctez  partea \nmeritorie a actualei Legi fundamentale. \nSe vede foarte clar din textul Constituției actuale teama de \ndictatură a celor care au redactat-o. Și este de înțeles că la începutul \nanilor '90 cei care au redactat-o erau încă plini de amintirile perioadei \ncomuniste. Cred că această teamă a reușit să creeze mai mult echilibru \nîntre puterile statului, care ne-a salvat de dorința unor oameni politici \nde a câștiga mai multă putere decât ar fi trebuit. \nPrecauțiile  părinților  actualei  Constituții  au  favorizat  poate \nunele blocaje instituționale, dar, slavă Domnului, ne-au salvat astăzi \nde a fi alături de unele state iliberale, cum sunt cazuri în estul Europei. \nDar  cum  timpul  lucrează  neîndurător,  trebuie  să  vedem  și \nnevoia de schimbare. \nExistă puncte importante în care trebuie să clarificăm starea \nactuală. Și aș enumera doar câteva: \n- Reforma Curții Constituționale; \n- Reducerea numărului de parlamentari și a modului în care \nlucrează Parlamentul; \n-  Clarificarea  raportului  dintre  legislația  europeană  și  cea \nnațională, inclusiv Constituția; \n-  Și,  bineînțeles,  introducerea  Proiectului  „Fără  penali  în \nfuncții publice” în corpul Constituției. \nMai  sunt  și  altele,  desigur,  dar  cred  în  înțelepciunea  celor \ncare  vor  face  parte  din  structura  parlamentară  ce  se  va  ocupa  de \nrevizuirea Constituției. \n                                                                                             55                                                                                          \n     \nNoi, Grupul USR, suntem pregătiți pentru această provocare \npe care orice om politic ar trebui să o trateze cu maximă preocupare. \nEste  un  moment  important  din  istoria  statului  român,  a \ninstituțiilor sale și, mai presus de orice, a cetățenilor țării. \nSper că dincolo de ceea ce ne separă generațional sau politic, \nsă putem lucra împreună pentru un scop care transcende partidele și \ngenerațiile din care facem parte. \nAvem nevoie, după 30 de ani de la adoptare și după 18 ani de \nla singura sa revizuire, de o constituție reformată. \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nȘi, din partea Grupului parlamentar al PNL, domnul deputat \nIoan Cupșa. \nDomnul Ioan Cupșa: \nDomnilor președinți ai Camerelor Parlamentului, \nOnorați invitați, \nDomnule președinte Emil Constantinescu, \nDoamnelor și domnilor, \nSe  împlinesc  în  aceste  zile  30  de  ani  de  la  adoptarea \nConstituției din anul 1991, un act politic de o importanță covârșitoare \npentru  noi.  Un  act  care  a  însemnat  ruperea  definitivă  de  regimul \npolitic stabilit în anul 1945 în România. Ruperea de organizarea de \n                                                                                             56                                                                                          \n     \nstat care, prin relațiile sociale impuse, ne-a chinuit, ne-a nefericit pe \nnoi, românii. \nÎnainte de a continua însă, dați-mi voie să citez din spusele \nmarelui filosof idealist, Hegel – „Fiecare țară are Constituția care i se \npotrivește”. \nConstituția din anul 1991 este opera Comisiei constituționale, \nprecum  și  a  unui  Parlament  transformat  în  Adunare  Constituantă. \nParlamentari sprijiniți de experți în drept constituțional au reușit să \nadopte  Legea  fundamentală.  Merită  respectul  nostru  pentru  acest \nlucru. \nDemersul lor este unul criticabil, este imperfect, dar să nu \nuităm că această constituție, Constituția din anul 1991, ne-a fost nouă \nutilă. \nA  devenit  o  obișnuință  să  identificăm  Constituția  folosind \nexpresia  „lege  fundamentală  a  unui  stat”.  Statul  și  Constituția  se \ncondiționează reciproc. \nDin punct de vedere istoric, în statul român, să nu uităm, în \nmai puțin de 70 de ani am avut parte de 6 constituții – 1923, 1938, \n1948, 1952, 1965, 1991 -, precum și o revizuire, ulterior, în anul 2003. \nO fi bine? \nPermiteți-mi, în ceea ce privește aprecierea constituțiilor pe \ncare noi în epoca modernă a statului le-am avut, să citez din cel care \neste de neuitat, Petre Țuțea, care, cu stilul său inconfundabil, afirma: \n„Constituția liberală din 1923 nu e o operă, e o capodoperă. Un rege \n                                                                                             57                                                                                          \n     \nputernic, înfășurat într-un stat al normelor liberale: separația puterilor \nși libertăți câte dorește nea Niță (...)”. \nSuntem datori să respectăm Constituția în spiritul ei. De ce în \nspiritul ei? Pentru că deseori – și aici aveți cu toții această experiență – \nnormele pe care le punem noi în pagină sunt departe de perfecțiunea \nlimbajului juridic de care ar trebui să dea dovadă. \nSpiritul Constituției - principii, idei, elemente de bază care \nsunt necesare, pe care întreaga noastră viață socială se construiește, \nașadar, aceste principii trebuie înțelese și trebuie însușite. \nSunt dator să spun astăzi – interpretarea și aplicarea normelor \nconstituționale  de  către  reprezentanții  puterilor  în  stat,  de  către \nreprezentanții instituțiilor de rang constituțional au avut suficient de \nmulte sincope în ultimii ani. \nPe  de  o  parte,  au  existat  prea  multe  conflicte  juridice  de \nnatură constituțională. Poate nu din cauza imperfecțiunii legii, cât mai \nmult din cauza abuzului prin care cei care vremelnic au fost sau sunt \nputere în stat au înțeles să aplice normele constituționale. \nSă nu uităm, am adoptat prea multe acte normative care nu \nrespectă rigoarea constituțională. \nPe  de  altă  parte,  deciziile  pe  care  le-a  pronunțat  Curtea \nConstituțională a României sunt contradictorii deseori. Contradictorii \nîntr-o  perioadă  relativ  scurtă  de  timp.  Ceea  ce  înseamnă  că \nfuncționează  imperfect  Curtea  Constituțională  a  României,  garantul \nsupremației Constituției. \n                                                                                             58                                                                                          \n     \nExpresia  „este  constituțional  dacă...”,  care  se  regăsește  în \nprea  multe  decizii  ale  Curții  Constituționale,  a  transformat  uneori \nCurtea Constituțională a României într-un legiuitor ad-hoc. \nConstituția este imperfectă, imperfecte sunt legile pe care noi \nle adoptăm, este un fapt. \nMorbul perimării există cuprins în fiecare lege pe care noi am \nadoptat-o. De fiecare dată trebuie să adaptăm legile, modificându-le, \nașa cum și Constituția se impune probabil să o modificăm. Pentru că \nsituația economică, socială, politică, atât internă, cât și internațională, \nse modifică în timp ce noi vorbim. \nConstituția este fundament al întregului sistem de drept. Este \ncheie de boltă a organizării și funcționării statului nostru. \nConstituția este legea scrisă cu majuscule. Lege care are drept \nscop  ultim  apărarea  demnității  omului,  apărarea  drepturilor, \nlibertăților  fundamentale  și,  atenție,  stabilirea  obligațiilor  esențiale. \nToate acestea împreună ne definesc pe noi ca oameni. \nConstituția este mijloc, și nu scop în sine. \nCeea ce trebuie cu adevărat să ne  preocupe este ca  pentru \nviitor Constituția să fie fundamentul dezvoltării națiunii noastre. Să fie \nfundamentul mai binelui viitor al fiecăruia dintre noi. \nSă  ne  dea  Dumnezeu  înțelepciunea  să  identificăm  valorile \nfundamentale! Acele valori care ne permit nu doar să supraviețuim ca \noameni,  ca  cetățeni  ai  României,  ci  care  ne  ajută  să  trăim  demn.  \nCele care ne ajută să ne găsim fericirea. Să le protejăm și să construim \nfolosindu-ne de ele Legea fundamentală. \n                                                                                             59                                                                                          \n     \nConstituția este o lucrare pentru prezent, dar în mod special \nConstituția  este  o  lucrare  pentru  viitor.  Constituția  trebuie  să  fie  o \nprivire aruncată în viitor. În viitorul națiunii noastre. \nDar pentru ca toate acestea să devină realitate trebuie să luăm \naminte că nu avem nevoie de nimic altceva decât de un proiect de țară. \nNu  avem  nevoie  de  o  abstracțiune,  nu  avem  nevoie  de  o  operă \nformală, avem nevoie de Constituția noastră. \nȘi dați-mi voie, la sfârșit, să citez dintr-un înțelept care acum \nmai bine de 200 de ani înțelegea acest lucru și încerca să ne învețe și \npe noi. \nJoseph de Maistre ne spunea - „O constituție care este făcută \npentru  toate  națiunile  nu  este  făcută  pentru  niciuna,  e  o  pură \nabstracțiune, e o operă școlărească făcută pentru a exersa spiritul (...)”. \nLa mulți ani, România! \nO zi bună, români! \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nVă mulțumesc, stimați colegi, pentru participare. \nPermiteți  să  declar  închisă  ședința  solemnă  comună  a \nSenatului și Camerei Deputaților. \nVă mulțumesc. \n \nȘedința s-a încheiat la ora 14.46. \n \n "
    },
    "22": {
        "start_text": "Domnul Florin-Vasile Cîțu:",
        "start_index": -1,
        "end_text": "Doamna Laura-Iuliana Scântei:",
        "end_index": -1,
        "text": "                                                                 1                                                                                          \n     \n06 decembrie 2021 – ședință comună \n \n \nS U M A R \n \n1.  Alocuțiuni dedicate aniversării a 30 de ani de  2. \nla adoptarea Constituției în vigoare de către Adunarea \nConstituantă. \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n                        S T E N O G R A M A \nședinței solemne comune a Camerei Deputaților și Senatului  \ndin data de 6 decembrie 2021 \n \n \nȘedința a început la ora 13.03. \nLucrările ședinței au fost conduse de domnul senator Florin-\nVasile Cîțu, președintele Senatului, asistat de domnul senator Sorin \nLavric,  secretar  al  Senatului,  și  de  doamna  deputat  Alexandra \nPresură, secretar al Camerei Deputaților.  \nDin  prezidiu  a  făcut  parte  și  domnul  deputat  Ion-Marcel \nCiolacu, președintele Camerei Deputaților. \nDomnul Florin-Vasile Cîțu: \nBună ziua! \nStimați colegi,  \nHaideți să începem ședința! \nAstăzi avem ședința solemnă a... \nSe așază oamenii...? \nStimați colegi,  \nVă rog să vă așezați, să începem ședința! \nAstăzi avem ședința solemnă comună a Senatului și Camerei \nDeputaților  dedicată  aniversării  a  30  de  ani  de  la  adoptarea \nConstituției în vigoare de către Adunarea Constituantă. \n                                                                                             3                                                                                          \n     \nDomnule președinte al Camerei Deputaților,  \nDomnule prim-ministru, \nDomnilor foști președinți ai României,  \nDoamnelor și domnilor miniștri, \nDomnule președinte al Curții Constituționale,  \nStimați membri ai Corpului diplomatic, \nPreafericirea Voastră,  \nÎnaltpreasfinția Voastră, \nDoamnelor și domnilor deputați, \nStimați invitați,  \nOnorată asistență, \nVă  rog  să-mi  permiteți  să  declar  deschisă  ședința  solemnă \ncomună dedicată aniversării a 30 de ani de la adoptarea Constituției în \nvigoare de către Adunarea Constituantă.  \nVă invit să ascultăm Imnul național al României. \n(Se intonează Imnul național „Deșteaptă-te, române!”.) \nDomnul Ion-Marcel Ciolacu:  \nInvit la tribună pe domnul Florin Cîțu, președintele Senatului \nRomâniei. \nDomnul Florin-Vasile Cîțu: \nBună ziua! \nDoamnelor și domnilor parlamentari, \nStimați invitați,  \nDistinsă asistență, \n                                                                                             4                                                                                          \n     \nSe împlinesc trei decenii de la intrarea în vigoare, în urma \naprobării  prin  referendumul  național  din  decembrie  1991,  a \nConstituției României. Atunci, din punct de vedere constituțional, ne-\nam despărțit de o epocă sumbră a istoriei țării noastre, în care regimul \ncomunist totalitar a încălcat sistematic cele mai elementare drepturi \nale  românilor.  Reacția  poporului  nostru  a  fost  reprezentată  de \nevenimentele care s-au desfășurat în perioada 16-22 decembrie 1989, \ncare au început la Timișoara, și pe care eu vreau să le amintesc în mod \nspecial,  pentru  că  am  această  datorie.  A  fost  deschisă  calea  către \ndemocratizarea României și către statul de drept. Am înaintat greu, dar \npe o traiectorie ireversibilă, pe care românii au dovedit că sunt gata să \no apere prin vot, dar și prin proteste democratice. \nStimați colegi, \nPentru mine este o mare onoare să reprezint astăzi Partidul \nNațional  Liberal  la  o  dezbatere  care  nu  poate  ocoli  tradiția \ndemocratică a acestei țări. Ideea unei guvernări democratice face parte \ndin gena PNL. Constituția din 1866 a purtat amprenta gândirii politice \nliberale,  apoi,  după  fondarea  PNL,  reforme  democratice  esențiale, \nprecum lărgirea dreptului de vot, au fost inițiate de partidul nostru. \nÎn  perioada  interbelică  Constituția  din  1923,  promovată  de \nPNL, a dus mai departe tradiția constituțională românească. Revenit \npe scena politică, după ce a fost înregistrat ca partid politic, în ianuarie \n1990,  PNL  a  avut  permanent  pe  agenda  sa  instaurarea  unui  regim \ndemocratic  autentic  în  România,  și  nu  a  unui  model  ipotetic  de \ndemocrație originală. \n                                                                                             5                                                                                          \n     \nProbabil că în acești 30 de ani nici PNL nu s-a comportat fără \ngreșeală,  dar  am  fost  mereu  partidul  dedicat  sută  la  sută  integrării \neuropene și euroatlantice a României, protejării valorilor statului de \ndrept și dezvoltării unei societăți democratice. \nDoamnelor și domnilor,  \nAcesta nu este un moment de sărbătoare, ci unul de bilanț \npentru Constituție și pentru tot ce înseamnă organizarea instituțională \na  statului  român.  Reformele  sunt  inevitabile,  pentru  că  asta  doresc \ncetățenii.  În  timp,  cu  profesionalism,  fără  patimă  politică  și  interes \nascuns, va trebui să modernizăm structurile sale,  modul în care ele \nfuncționează și cum  îl servesc pe  cetățean. Normele  constituționale \nvor trebui ajustate la realitatea pe care o trăim. \nSalut  faptul  că  în  Programul  de  guvernare  al  actualului \nGuvern  este  avută  în  vedere  eventualitatea  ca,  în  cazul  în  care  va \napărea  un  moment  constituțional  autentic,  Executivul  să  susțină  o \nreformă,  în  sensul  apropierii  între  stat  și  cetățean  și  al  creșterii \ngradului  de  protecție  al  drepturilor  și  libertăților,  în  acord  cu \njurisprudența CEDO. \nDe  asemenea,  Coaliția  de  guvernare  susține  ca  inițiativa \ncetățenească de revizuire a Constituției, înregistrată la Parlament în \nmai 2019 și aflată în prezent la vot final la Senat, să-și găsească cea \nmai bună formă de transparență la nivel normativ, atunci când situația \npandemică va permite acest lucru.  \nÎn același timp, trebuie să fim foarte atenți la marile opțiuni \npe care cetățenii români le-au exprimat și continuă să le exprime în \n                                                                                             6                                                                                          \n     \nultimele trei decenii. PNL are o agendă liberală de măsuri necesar a fi \navute în vedere la o eventuală revizuire a Constituției. De 30 de ani \nexistă  un  aspect  care  a  rămas  netranșat  așa  cum  ar  fi  trebuit  - \nproprietatea  privată.  O  măsura  pe  care  trebuie  să  o  abordăm  este \nreducerea la 16 ani a vârstei la care se va putea vota, așa cum este \ntendința în multe țări europene. Multe alte subiecte trebuie abordate cu \nmaturitate. \nReforma administrativă este un subiect care trebuie să stea în \natenția  Parlamentului.  Ultimii  ani  au  adus  pe  tapet  și  numeroase \nconflicte juridice de natură constituțională, iar normele constituționale \npot  fi  clarificate.  Problema  traseismului  politic  al  parlamentarilor  a \nrămas  deschisă  de  atât  de  mulți  ani,  deși  în  fiecare  legislatură  ea \ninfluențează aritmetica parlamentară. Și nu trebuie să uităm că există o \nrestanță în ceea ce privește implementarea în Constituție a rezultatelor \nreferendumului din 2019 pe tema justiției.  \nNu cred că numai Parlamentul sau numai partidele pot aborda \nun proces de reflecție cu privire la o eventuală revizuire a Constituției. \nRolul societății civile va fi fundamental.  \nReferitor acum la modul cum va arăta revizuirea viitoare vă \npot spune de pe acum un lucru: îmi doresc să fie cel puțin la fel de \nliberală cum au fost constituțiile din 1866 și 1923, ba chiar să aibă o \ndoză și mai mare de liberalism. \nLa mulți ani, români! \nLa mulți ani, România! \nMulțumesc. (Aplauze.) \n                                                                                             7                                                                                          \n     \n(Revine la prezidiu.) \nInvit  la  tribună  pe  Excelența  Sa,  domnul  Marcel  Ciolacu, \npreședintele Camerei Deputaților. (Aplauze.) \nDomnul Ion-Marcel Ciolacu: \nCred că nu este nici prima oară și nu va fi nici ultima oară \ncând am să spun că eu nu susțin vaccinarea obligatorie (Aplauze.), dar \nam dreptul în primul rând la viață. Fiecare decide dacă e bine să se \nvaccineze sau nu. \nVă rog frumos, doamnă colegă, să purtați mască sau să mă \nprotejați, să nu mă îmbolnăviți. (Aplauze.)  \nDreptul  meu  la  viața  și  dreptul  oricărui  român  nu  se \nnegociază, doamnă! \nDoamna Rodica Boancă (din sală): \nUnde scrie că masca te apără, te protejează?! \nDomnul Ion-Marcel Ciolacu:  \nDomnule președinte al Senatului,  \nDomnule prim-ministru,  \nDomnule președinte Constantinescu,  \nDomnule președinte al Curții Constituționale a României, \nDoamnelor și domnilor deputați și senatori, \nDoamnelor și domnilor miniștri, \nStimați  membri  ai  Comisiei  pentru  redactarea  proiectului \nConstituției României, \nStimați membri ai Corpului diplomatic, \n                                                                                             8                                                                                          \n     \nConstituția  e  cartea  de  vizită  a  unei  democrații.  Așa  cum \nfacem  o  ecografie  pentru  a  vedea  corpul  uman,  la  fel,  Legea \nfundamentală trebuie să fie expresia unei societăți. \nÎn  pofida  transformărilor  profunde  din  ultimii  32  de  ani, \nRomânia încă are o tradiție democratică fragilă. Mai avem mult de \nmuncă până să ajungem la practici democratice stabile și să ne găsim \nacea vocație democratică autentică, în sensul culturilor occidentale. \nDin  această  perspectivă,  efortul  făcut  acum  30  de  ani  de \npărinții fondatori ai Constituției din 1991 a fost imens. Textul noii \nConstituții trebuia să producă, în primul rând, o schimbare radicală de \nmentalitate la nivelul societății, prin despărțirea definitivă de trecutul \ncomunist. \nTextul lor trebuia să găsească soluțiile potrivite și echilibrate \npentru o societate care avea nevoie de un nou set de valori comune, \ndar în care să se regăsească și care să creeze solidaritate. \nAș dori ca astăzi, în mod special, să le mulțumesc celor care \nacum 30 de ani au pus umărul la reclădirea României pe baze noi, \nsănătoase și democratice. (Aplauze.) Câțiva dintre cei de atunci sunt \nastăzi alături de noi. Lor vreau să le transmitem atât recunoștința mea, \ncât și a colegilor mei din Parlament, pentru tot ce au făcut cu bună-\ncredință, competență și dragoste pentru România! \nDoamnelor și domnilor, \nAstăzi este un  moment aniversar. Dar e cel mai bun prilej \npentru a spune că avem nevoie de o Constituție care să reflecte un \nmodel de stat conform cu nevoile societății actuale. \n                                                                                             9                                                                                          \n     \nTrebuie să avem curajul să vorbim deschis despre necesitatea \nunei reforme constituționale, care să facă din Legea fundamentală un \ninstrument de modernizare a țării. \nTrebuie  să  vorbim  despre  acest  lucru,  fără  teamă  și  fără \ncomplexe. Toate sistemele democratice, cu excepția Statelor Unite, au \nfăcut-o  atunci  când  a  fost  nevoie.  Unele  state  au  apelat  chiar  la \nrevizuirea totală, așa cum a făcut Finlanda în anul 2000 sau Elveția în \nanul 1999. Altele, au apelat la o modificare parțială. Belgia chiar de 20 \nde ori în ultimii 20 de ani. \nEste adevărat, și în România s-a încercat de mai multe ori \nacest lucru. Cu excepția anului 2003, toate încercările de modificare a \nConstituției au eșuat. Acest lucru s-a întâmplat pentru că cei care le-au \ninițiat nu au înțeles că o revizuire a Constituției trebuie să satisfacă \nnevoile  cetățenilor,  și  nu  poftele  politicienilor,  fie  că  sunt \nparlamentari, premieri sau șefi de stat. \nReforma  constituțională  nu  mai  trebuie  să  fie  un  proiect \npersonal  al  politicienilor.  Această  dezbatere  trebuie  mutată  în \nsocietate, pentru că cetățenii trebuie să fie implicați efectiv în acest \nproces. Toate modificările trebuie înțelese și acceptate de români. \nDe aceea, consider absolut necesar un acord larg la nivelul \nîntregii clase politice, dar și la nivelul mediului academic, al corpului \nde  experți  și  al  societății  civile.  Contribuția  tuturor  este  esențială \npentru reușita unui demers atât de complex! \nStimați colegi, \n                                                                                             10                                                                                          \n     \nAu  trecut  18  ani  de  la  ultima  revizuire  a  Constituției \nRomâniei. În această perioadă am văzut cum Legea fundamentală a \nfost folosită fie ca bâtă, fie ca scut de către unii politicieni, în funcție \nde interesele politice de moment. \nDe  multe  ori,  diferiți  actori  politici  și-au  forțat  atribuțiile \nconstituționale. S-a ajuns în momente de criză politică, în care actuala \nConstituție nu a putut oferi soluții destul de clare pentru depășirea lor. \nDe  aceea,  trebuie  să  ne  punem  întrebarea:  cum  dorim  să \nreformăm Constituția? Care sunt acele direcții și principii care să aibă \nun caracter eficient în plan normativ? \nLa  nivel  general,  cred  că  Legea  fundamentală  trebuie  să \nîntărească instituțiile, astfel încât să avem un stat capabil să garanteze \ndrepturile  și  libertățile  cetățenilor.  Oamenii  trebuie  să  se  simtă \nprotejați cu adevărat de către stat. \nÎn al doilea rând, consider că un sistem de guvernare eficient \neste acela care generează un control reciproc între puterile statului și \nnu  permite  niciunui  actor  instituțional  să  concentreze  puterea  în \nmâinile sale. \nDin  păcate,  acest  principiu  fundamental  nu  și-a  găsit \nîntotdeauna și aplicarea în practică. În România, am asistat de multe \nori la un proces de personalizare a puterii. Cei care au ajuns să ocupe \ndiverse funcții în stat au modelat instituția, conform propriilor dorințe \nși interese. În final, această forțare a dus la o perturbare a echilibrului \nîntre puterile statului și la conflict. \n                                                                                             11                                                                                          \n     \nDin  această  perspectivă,  o  clarificare  a  atribuțiilor \npreședintelui  cred  că  se  impune.  Trebuie  să  ne  gândim  dacă  e \nmomentul să depășim angoasa dictaturii comuniste în ceea ce privește \nstatutul și rolul președintelui. \nAcum trei decenii a fost stabilit un sistem echilibrat prin care \ncetățenii  să  își  aleagă  direct  președintele,  însă  puterile  sale  au  fost \nlimitate ca să nu devină un dictator. \nTrebuie  ca  cei  care  vor  lucra  la  reforma  Constituției  să  se \npronunțe dacă acest sistem, în care președintele este o struțo-cămilă, \nîntre un președinte francez, de exemplu, și un monarh spaniol, mai \npoate funcționa în România. \nRolul președintelui a fost gândit ca un producător de consens. \nDin păcate, a sfârșit de multe ori în a fi un producător de tensiune în \nsocietate.  Nu  de  puține  ori  am  văzut  cum  președintele  și-a  depășit \nrolul  de  mediator  și  a  intervenit  brutal  peste  celelalte  puteri \nconstituționale. \nDe altfel, relațiile dintre președinte și premier au balansat în \nultimii 30 de ani între conflict și obediență. Am văzut că atunci când \nmajoritatea parlamentară a fost favorabilă președintelui, acesta a ajuns \nșeful  de  facto  al  Guvernului.  Premierul  a  devenit  o  marionetă.  În \ncealaltă extremă, a coabitării, președintele a fost mai degrabă izolat de \ncătre prim-ministru, care a preluat toată puterea executivă. Aceasta nu \neste normalitatea! \nApoi, în plan parlamentar, mi-aș dori, de exemplu, să existe \nun  anumit  interes  pentru  reglementarea  moțiunii  constructive  de \n                                                                                             12                                                                                          \n     \ncenzură,  pe  model  german.  În  România,  partidele  politice  au \ntransformat  moțiunile  de  cenzură  într-un  instrument  de  imagine  și \nprilej de atacuri politice la adresa adversarilor. \nDe aceea, eu cred că moțiunea de cenzură trebuie să fie clară \nși nu numai pentru retragerea încrederii, ci și pentru acordarea ei unei \nalte persoane, care să-și asume de la bun început acest rol. \nDemiterea  premierului  trebuie  să  conducă  automat  la \ndesemnarea unui alt prim-ministru. Nu am fi stat acum două luni fără \nGuvern, dacă am fi avut acest instrument în Constituție. \nÎn plan guvernamental, cred că viitoarea Constituție trebuie \nsă găsească mecanisme mult mai clare de limitare a practicii excesive \na ordonanțelor de urgență. Parlamentul nu este o anexă a Guvernului \nRomâniei, ci un partener instituțional. S-a folosit prea mult pretextul \nurgenței,  astfel  încât  practica  ordonanțelor  a  devenit  o  modalitate \ncurentă de legiferare. Lucrurile nu mai pot continua așa! \nÎn general, este nevoie de o clarificare a atribuțiilor fiecărei \nputeri  în  parte.  Și  sunt  convins  că  experții  vor  găsi  cele  mai  bune \nsoluții  astfel  încât  să  nu  devenim  victimele  unui  experiment \nconstituțional! \nDoamnelor și domnilor, \nTrebuie să ne gândim serios dacă ne aflăm în acel „moment \nconstituțional”.  Am  ratat  acest  moment  după  integrarea  în  Uniunea \nEuropeană și în NATO. Am ratat în 2011, am ratat și în 2013, când \nam avut o largă majoritate parlamentară. \n                                                                                             13                                                                                          \n     \nNu avem scuze dacă vom rata din nou! După 30 de ani, nu \nmai putem să punem doar niște proptele. Ele nu rezolvă nimic! Nu \naduc dezvoltare, continuitate și stabilitate! \nSocietatea  așteaptă  o  Constituție  modernă,  care  să  reflecte \nrealitatea,  dar  care  să  conducă  la  dezvoltare  și  să  ofere  soluții \ninovative la provocările viitorului. \nTrebuie să facem o reformă constituțională serioasă. Și avem \nnevoie de fiecare român pentru a reuși acest lucru!  \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule președinte. \nInvit acum la tribună pe Excelența Sa, domnul Nicolae-Ionel \nCiucă, prim-ministrul României. \nDomnul Nicolae-Ionel Ciucă (prim-ministrul României): \nDomnule președinte al Senatului, \nDomnule președinte al Camerei Deputaților, \nStimate domnule președinte al Curții Constituționale, \nDomnule președinte Constantinescu, \nStimate doamne și stimați domni parlamentari, \nStimați colegi miniștri,  \nDoamnelor și domnilor ambasadori,  \nBună ziua! \nSunt deosebit de onorat să particip astăzi la această ședință \nsolemnă,  prin  care  marcăm  30  de  ani  de  la  adoptarea  Constituției \n                                                                                             14                                                                                          \n     \nRomâniei,  act  juridic  și  politic  fundamental  al  statului,  garant  al \nlibertăților democratice ale cetățeanului. \nLa  referendumul  național  desfășurat  pe  8  decembrie  1991, \nromânii s-au pronunțat pentru democrație, libertate și stat de drept, \npentru o societate în care demnitatea omului, drepturile și libertățile \ncetățenilor, dreptatea și pluralismul politic, supremația legii și statul \nde drept să fie valori supreme, garantate de stat. \nPrima  și  singura  Constituție  adoptată  după  căderea \ncomunismului,  actuala  Constituție  a  României,  reprezintă  piatra  de \ntemelie a societății noastre democratice, fiind inspirată și legitimată de \nidealurile Revoluției din Decembrie 1989, de sacrificiul și jertfa celor \ncare  și-au  pierdut  viața  sau  au  fost  răniți  în  acele  zile.  Această \nConstituție  este  cea  de-a  doua  cea  mai  longevivă  Constituție  a \nRomâniei, după cea din 1866. \nAcum,  la  trei  decenii  de  la  adoptare  și  după  revizuirea \nnecesară aderării la Uniunea Europeană, în anul 2003, consider că este \nnecesară în continuare reformarea statului și a administrației publice \npentru  a  pune  în  centrul  preocupărilor  cetățeanul,  pentru  a  crește \neficiența  și  calitatea  serviciilor  publice  oferite  contribuabililor  și \npentru a crește responsabilitatea deținătorilor funcțiilor publice. \nPandemia COVID-19 a arătat încă o dată cât de importantă \neste asigurarea echilibrului dintre libertățile democratice și dreptul la \nviață, pe care statul trebuie să-l asigure tuturor, inclusiv prin servicii \nmedicale de care toți cetățenii români trebuie să beneficieze în mod \negal. Starea de alertă este, alături de limitările legale și legitime ale \n                                                                                             15                                                                                          \n     \nlibertăților cetățenilor pe o perioadă restrânsă, la fel de importantă ca \nși  nevoia  de  prezervare  a  drepturilor  și  libertăților  care  dau  esența \nstatului  democratic.  Nevoia  acestui  echilibru  este  evidentă,  astăzi, \ncând traversăm o perioadă de criză sanitară în care sunt necesare unele \nreglementări pentru combaterea COVID-19. Trebuie să traversăm cu \nbine,  împreună,  această  perioadă  și  voi  lua  toate  măsurile  necesare \npentru  a  trece  țara  prin  această  criză,  cu  sprijinul  experților  și  al \npersonalului de specialitate, al instituțiilor statului, în colaborare cu \npartenerii europeni și internaționali, dar mai ales cu sprijinul tuturor \ncetățenilor României. \nExcelențele Voastre, \nDistinși invitați, \nAșa  cum  am  subliniat  de  la  această  tribună  și  cu  prilejul \nacordării votului de învestitură, în centrul preocupărilor Guvernului se \naflă cetățeanul  român și binele comun. Alături de toți  miniștrii din \nacest Guvern ne angajăm să facem tot ce depinde de noi pentru ca \nsituația  economică,  socială  și  sanitară  a  românilor  să  se \nîmbunătățească. \nOamenii au așteptări legitime de la noi: să cultivăm respectul \nfață  de  lege,  să  apărăm  adevărul,  dreptatea,  unitatea  socială  și \nsolidaritatea. Lucrăm pentru cetățeni, luând la timp, cu bună-credință \nși  nepărtinitor,  decizii  care  să  ducă  la  o  viață  în  siguranță,  la \ndezvoltare, la respectarea demnității fiecăruia și la o viață mai bună. \nObiectivul nostru este ca prin măsurile pe care le vom implementa să \nasigurăm dezvoltarea și prosperitatea țării noastre. \n                                                                                             16                                                                                          \n     \nValorile și libertățile constituționale există în fiecare dintre \nnoi, ne unesc, ne fac mai puternici ca națiune, iar idealurile comune \nreprezintă liantul între cetățeni și instituțiile statului. \nDe aceea, vă cer sprijinul, atât dumneavoastră, dar și tuturor \ncetățenilor,  pentru  a  construi  o  țară  mai  puternică  și  prosperă, \naducându-i  pe  oameni  împreună  în  jurul  unui  obiectiv  comun: \ndezvoltarea și bunăstarea României și a românilor. \nÎn calitate de cetățean român și de prim-ministru al României, \nvoi  milita  întotdeauna  pentru  respectarea  literei  și  spiritului \nConstituției și pentru domnia legii. \nVă mulțumesc. (Aplauze.) \n                                                                                             17                                                                                          \n     \nDomnul Florin-Vasile Cîțu: \nMulțumim, domnule prim-ministru. \nInvit  la  tribună  pe  Excelența  Sa,  domnul  Valer  Dorneanu, \npreședintele Curții Constituționale. \nDomnule președinte! \nDomnul  Valer  Dorneanu  (președintele  Curții \nConstituționale): \nStimate domnule președinte al Senatului Florin Cîțu,  \nStimate  domnule  președinte  al  Adunării  Naționale,  al \nCamerei  Deputaților  -  zicem  Adunare  Națională,  pentru  că  așa  îi \nspunea pe vremuri, \nDistinse domnule prim-ministru Nicolae Ciucă, \nLa mulți ani și pentru ziua dumneavoastră de astăzi! \nDistinși miniștri,  \nDomnule președinte Emil Constantinescu, \nStimați parlamentari, \nDați-mi voie să mă răsfăț și să vă spun dragi colegi, \nÎnaltpreasfinția Voastră, \nOnorată asistență, \nMulțumesc  în  primul  rând  Parlamentului  pentru  onoranta \ninvitație  de  a  mă  adresa,  în  calitate  de  președinte  al  Curții \nConstituționale,  acestei  distinse  adunări  care  cinstește  Constituția \nRomâniei. \nÎn calitate de garant al supremației Constituției, pentru noi, \nCurtea Constituțională, este o mare onoare acest lucru și în această \n                                                                                             18                                                                                          \n     \ncalitate îmi permit să vă amintesc faptul că actul fundamental al țării \neste o adevărată Biblie și nu întâmplător fiecare dintre noi începem \nactivitatea depunând jurământul de credință cu mâna pe Constituția \nRomâniei și pe Biblie.  \nSărbătorim, astăzi, 30 de ani de la „momentul zero”, de la \nborna de stat a democrației românești, 30 de ani de la debutul unei \nperioade istorice pentru neamul românesc, unei epoci dorită a fi de \nlibertate și speranță, de încredere și entuziasm, care să succeadă anilor \nlungi,  apăsători  și  tenebroși  ai  comunismului,  30  de  ani  de  la \nadoptarea Constituției României.  \nLa acest moment aniversar, să ne amintim faptul că nu a fost \ndeloc  ușor  să  se  elaboreze  o  nouă  Lege  fundamentală,  care  să \nreușească mai întâi de toate să smulgă societatea din automatismele \ncomportamentale  și  atitudinile  formate,  fără  voia  sa,  sub  povara \nvremurilor,  pe  parcursul  jumătății  de  secol  petrecute  în  regimul \ncomunist, mai apoi să imprime un suflu nou, democratic, în acord cu \nspiritul  european,  care  să  rezoneze  cu  aspirațiile  și  idealurile \nRevoluției din Decembrie 1989 și să ofere, în același timp, mecanisme \njuridice concrete și eficiente, care să răspundă așteptărilor poporului. \nAdunarea  Constituantă,  instituită  în  acest  scop,  a  avut  la \ndispoziție pentru acest copleșitor demers creator un termen de 18 luni \nde la înființare. Lucrările Adunării Constituante s-au desfășurat astfel \nîncât  să  asigure  Adunării  Constituante  timpul  necesar  pentru  o \nelaborare ca atare. \n                                                                                             19                                                                                          \n     \nS-au conceput două lecturi, în acest scop, prima lectură având \nca  obiect  inițierea  membrilor  Adunării  Constituante  cu  modul  de \nredactare a unei constituții, precum și informarea acestora cu privire la \nconținutul constituțiilor din statele democratice. \nProcesul  de  elaborare  a  Constituției  a  beneficiat  de  o \nsubstanțială  asistență  internațională,  fiind  valorificată  experiența \nstatelor cu tradiție democratică. \nComisia  a  avut  întâlniri  inclusiv  cu  reprezentanți  ai  unor \nautorități  internaționale,  mai  ales  organisme  ale  ONU  și  ale \nConsiliului Europei, iar lucrările comisiei au fost analizate în cadrul \nComisiei de la Veneția. Un rol important l-au avut avizele comunicate \nde  diferite  organizații,  precum  Comitetul  Helsinki  pentru  drepturile \nomului,  dar  și  discuțiile  purtate  cu  diferiți  specialiști  în  drept \nconstituțional din numeroase țări, și chiar participarea nemijlocită a \nunor  specialiști  francezi,  în  frunte  cu  reputatul  profesor  Robert \nBadinter; la dezbaterile acestea care au însoțit elaborarea Constituției \ns-au valorificat și tradițiile constituționalismului românesc, preluat din \nprincipiile revoluției franceze. \nPrecizez aceste detalii pentru a evidenția dorința membrilor \nAdunării  Constituante  de  a  elabora  o  lege  fundamentală  a  statului \nromân  care  să  fie  în  concordanță  cu  standardele  internaționale  în \nmaterie  constituțională,  care  să  înglobeze  patrimoniul  democratic \neuropean  și  care  să  înalțe  viața  juridică,  politică  și  economică  a \nsocietății  românești  la  un  nivel  similar  celor  al  statelor  cu  sisteme \ndemocratice consolidate printr-o îndelungată tradiție. Să apreciem și \n                                                                                             20                                                                                          \n     \nsă respectăm acest efort uriaș, realizat cu toată convingerea și cu bună-\ncredință! \nDesigur  că,  fiind  o  creație  umană,  Constituția  noastră  nu \nputea  fi  perfectă,  ireproșabilă,  dar  conținutul  ei  reușește  să  ofere \nsuficiente repere pentru construirea pe baza sa a unui sistem care să \npermită  buna  funcționare  a  instituțiilor  publice  și  a  vieții  politice, \neconomice, în ansamblul său. În timp, pe măsura evoluției sociale, a \ndezvoltării complexului de relații interumane și interinstituționale, a \nremodelării peisajului socio-politic, unele aspecte nu au mai corespuns \nnoilor realități, diferite de cele avute în vedere în puterea constituantă \noriginală.  Tocmai  pentru  acest  motiv,  a  fost  înscrisă  în  Constituție \nposibilitatea revizuirii sale, iar anul 2003 a fost momentul în care s-a \nrealizat  o  astfel  de  primenire  a  legii  noastre  supreme,  corijându-se \nimperfecțiunile, adaptându-i-se prevederile la schimbările survenite și \nîmbunătățindu-i-se soluțiile propuse inițial. \nDe asemenea, revizuirea din 2003 a avut un scop mai mult \ndecât atât, reconfigurându-se cadrul constituțional național, astfel încât \nsă permită aderarea României la Organizația Atlanticului de Nord și \nintegrarea în Uniunea Europeană. \nAșadar, deși este Legea fundamentală a statului, Constituția \nnu  putea  rămâne  încremenită  în  timp,  ci  poate  fi  modificată  atunci \ncând această necesitate apare ca stringentă. Dar revizuirea Constituției \ntrebuie făcută cu responsabilitate, cu înțelepciune, cu simțul datoriei \nfață de popor, cu intenția sinceră de a aduce un beneficiu acestuia, și \nnu dintr-o dorință, chiar inspirată, unilaterală. Din păcate, însă, ideea \n                                                                                             21                                                                                          \n     \nrevizuirii  Constituției  a  fost  utilizată  nu  de  puține  ori  ca  miză \nelectorală, lipsită de o serioasă acoperire sub aspectul motivației și al \njustificării  raționale,  fiind  transformată  într-un  instrument  de \nmanipulare  în  vederea  obținerii  de  capital  electoral  din  promisiuni \nirealizabile. O astfel de atitudine distructivă nu face altceva decât să \nsemene  îndoială,  să  inducă  o  stare  de  incertitudine  cu  privire  la \nordinea  constituțională,  fragilizând  însăși  construcția  democratică  a \nstatului.  Din  fericire,  probabil  anticipând  asemenea  inițiative \noportuniste, legiuitorul constituant a instituit o procedură complexă de \nrevizuire, compusă dintr-o succesiune de etape și prevederi obligatorii, \nstabilind în final și limitele revizuirii, care fac obiectul așa-zisei părți \nrigide a Constituției. \nAr trebui ca în lupta politică să se renunțe la ideea de a se da \ntot  timpul  vina  pe  pretinsele  imperfecțiuni  ale  Constituției  pentru \nnerealizările, pentru insuccesele clasei politice. Mecanismul statal va \nputea funcționa perfect în baza actualei reglementări constituționale \ndacă prevederile Legii fundamentale vor fi respectate atât în litera, cât \nși  în  spiritul  lor.  Domnia  legii,  care  este  o  exigență  esențială  a \nprincipiului statului de drept, ar trebui să fie un adevărat far călăuzitor \npentru toți participanții la viața publică. Nu puțini sunt cei care invocă \nacest concept al statului de drept, dar uită care este semnificația sa, \nuită că acesta implică subordonarea statului în toate componentele sale \nfață de drept și în primul rând față de Constituție și că are ca scop \ntocmai  ponderarea  eventualelor  tendințe  abuzive  discreționare  ale \nstructurilor  etatice.  Or,  se  știe  că  puterea  exemplului  este  o  armă \n                                                                                             22                                                                                          \n     \nredutabilă. Cum putem pretinde cetățenilor să respecte și să cinstească \nLegea fundamentală a țării dacă unii dintre cei care dețin și exercită \nputerea politică în numele lor o pun la îndoială sau o bagatelizează? \nCum putem aștepta din partea poporului să fie mândru de Constituția \nsa, când unii dintre reprezentanții acestuia o contestă? \nÎn  calitate  de  garant  al  supremației  Constituției,  Curtea \nConstituțională vă invită să prețuim împreună importanța cărții noastre \nfundamentale,  să-i  recunoaștem  obligativitatea  și  să  o  respectăm  în \nlitera și spiritul ei. \nLa mulți ani Constituției României! \nȘi v-aș ruga să-mi permiteți o scurtă informare.  \nÎn foaierul din fața sălii de ședințe sunt mai multe panouri \norganizate cu sprijinul generos al Arhivelor Naționale, al Monitorului \nOficial și al AGERPRES-ului, care redau constituțiile în original, cu \nsemnăturile respective, Constituția din 1866, invocată și aici ca model, \nConstituția din 1923 și Constituția din 1991. \nVă mulțumesc foarte mult pentru atenție. (Aplauze.) \nDomnul Florin-Vasile Cîțu: \nMulțumim, domnule președinte. \nDoamnelor și domnilor senatori și deputați, \nPotrivit celor convenite, în această ședință solemnă vor avea \nintervenții reprezentanți ai grupurilor parlamentare reunite, în limita a \n7 minute pentru fiecare grup parlamentar, iar deputaților și senatorilor \nneafiliați  li  se  alocă  3  minute,  cu  o  singură  intervenție,  printr-un \nreprezentant comun. \n                                                                                             23                                                                                          \n     \nAvem lista. Doar Grupul parlamentar AUR nu a ... \nDomnul George-Nicolae Simion (din sală): \nStați că vă dau acum! \nDomnul Florin-Vasile Cîțu: \nVă rog! \nDin partea Grupurilor parlamentare ale PSD, domnul senator \nRobert Cazanciuc. \nDomnul Robert-Marius Cazanciuc: \nDomnule președinte al Senatului, \nDomnule președinte al Camerei Deputaților,  \nDomnule prim-ministru, \nStimați membri ai Guvernului, \nDoamnă ministru, \nDomnule președinte Emil Constantinescu,  \nDomnule președinte Dorneanu, \nÎnaltpreasfinția Voastră, \nDragi colegi, \nÎn misiunea noastră, ca membri ai Parlamentului, de a face \ncunoscută legea, facem deseori referire la litera și spiritul ei. \nDacă  vorbim  de  Legea  fundamentală,  avem  aici  spiritul \nConstituției,  care  s-a  transformat  într-o  esență  tare  -  Constituția \nRomâniei. \nAm  luat  de  la  bibliotecă  această  geneză  și  dați-mi  voie  să \ncitez câteva rânduri din această carte: „Emoția mea este firească în \n                                                                                             24                                                                                          \n     \nacest moment solemn, când pentru a treia oară, în decurs de 150 de \nani, România are prilejul ca, prin reprezentanții săi aleși, să dezbată și \nsă voteze o constituție adevărată”. \nAstăzi, la 30 de ani de la acest discurs, rostit de Dan Amedeo \nLăzărescu în 1991, avem aceleași preocupări de a cârmui țara spre un \nviitor european, numai că de această dată viitorul european este legat \nși  de  utilizarea  adecvată  a  uriașelor  resurse  puse  la  dispoziția  țării \nnoastre pentru a reduce decalajele față de alte state europene care timp \nde 50 de ani au avut un destin mai bun decât am avut noi la frontiera \nEuropei. \nSpunea, la vremea respectivă, profesorul Iorgovan, că speră \nca această Constituție să aibă rolul unui adevărat pact social. \nDincolo  de  reașezarea  statului  român  pe  principii  real \ndemocratice, Constituția din 1991, pe care o sărbătorim astăzi, a fost și \nun rezultat al transpunerii în lege a entuziasmului celor care își doreau \nlibertatea, despre  care auziseră de la părinți, bunici sau din filmele \namericane, dar și a entuziasmului celor care plătiseră cu ani grei de \ntemniță comunistă pentru vina de a lupta pentru libertate.  \nAstăzi, noi, parlamentarii, avem o dublă datorie față de acești \noameni și față de urmașii noștri. Avem datoria de a înțelege dacă în \ncei 30 de ani care au trecut de la adoptarea Constituției aceasta a reușit \nsă  se  facă  cunoscută  și  înțeleasă  de  poporul  ei,  dacă  spiritul  Legii \nfundamentale a fost deslușit de cei chemați să o aplice și să o apere. \nLa  începutul  anilor  '90,  Constituția  a  fost  percepută  mai \ndegrabă ca un reper academic, departe de viața obișnuită. \n                                                                                             25                                                                                          \n     \nO cercetare sociologică realizată recent ne-a arătat că pentru \nromâni Constituția reprezintă astăzi nu doar un set de principii, ci un \ntext viu, aflat în vârful ierarhiei legilor, care poate influența în mod \ndirect viața fiecăruia dintre noi. \n63% dintre români consideră că o modificare a Constituției \nle-ar face o viață mai bună. \nNe-am întrebat la începutul anului dacă ar fi o idee bună ca \nstatul  să  distribuie  fiecărui  cetățean  câte  o  Constituție.  90%  dintre \nromâni au spus că da, ar fi o idee foarte bună. Românii vor să aibă un \nreper, vor să știe că pot apela la cineva fundamental atunci când ceva \nnu merge bine. \nGardianul  Constituției  este,  de  29  de  ani,  Curtea \nConstituțională, care prin 22.000 de decizii pronunțate până în prezent \nne-a arătat cum trebuie interpretate textele Constituției, dar și limitele \nunora dintre ele, care au rămas tributare contextului social economic \nîn care au fost adoptate. \nGardian al Constituției sau făuritor de legi? \nSunt  convins  că  membrii  Curții  Constituționale  își  pun \naceastă întrebare la fiecare decizie  pe care o pronunță, iar numărul \nmare al acestora arată, de asemenea, nevoia cetățeanului de a respecta \nConstituția,  de  către  fiecare  dintre  noi,  dar  și  de  către  instituțiile \nstatului. \nTitulatura  marginală  a  primului  articol  din  Constituție  este \n„Statul român”. Poate era mai potrivit dacă primul articol se numea \npur și simplu România, pentru a arăta preeminența poporului român. \n                                                                                             26                                                                                          \n     \nLegea  fundamentală  trebuie  să  aibă  în  centrul  ei  omul,  cu \ndrepturile și libertățile lui fundamentale, cu un stat capabil în mod real \nsă  asigure  protejarea  lor,  printr-o  arhitectură  constituțională  care  să \nstatueze principiul supremației și respectării Constituției și a legilor, \nprecum și cooperarea loială dintre puteri, toate acestea în beneficiul \ncetățeanului. \nDacă această constituție îndeplinește astăzi acest rost vă invit \nsă reflectăm și să lucrăm împreună. \nPentru  un  dialog  eficient  despre  Constituție  și  pentru  a \ncunoaște modele ce pot contribui la conturarea propriilor convingeri \naveți la dispoziție o carte în format electronic. \nÎn 2015, cu ajutorul a patru profesori universitari, am tradus \nîn  limba  română  toate  constituțiile  Uniunii  Europene.  O  să  primiți \nfiecare dintre dumneavoastră, printr-un mesaj, din partea liderilor de \ngrup, această carte în format electronic. \nDupă 30 de ani îi evocăm astăzi aici pe membrii Adunării \nConstituante care ne-au lăsat moștenire o constituție care a reașezat \nțara după comunism. \nCare va fi moștenirea noastră, a celor de aici? Ce vom lăsa \nnoi?  O  împărțire  a  românilor  în  mai  multe  categorii:  bugetari  și \ncorporatiști, locuitori în țară sau în diaspora, pro sau contra Uniunii \nEuropene, pro sau contra justiției. \nDupă  câteva  luni  de  dezbateri  în  cadrul  Partidului  Social \nDemocrat ne-am pus întrebarea dacă această Constituție poate fi un \nliant al națiunii. \n                                                                                             27                                                                                          \n     \nPentru  a  căuta  răspuns  la  această  întrebare,  Asociația  „Pro \nDemocrația”  și  Institutul  Social-Democrat  „Ovidiu  Șincai”  au \norganizat  pe  1  iulie  o  dezbatere  consacrată  analizei  de  ansamblu  a \nevoluției societății românești guvernată de actuala Constituție. \nAți  primit  fiecare  dintre  dumneavoastră  această  carte.  Cei \ncare n-ați primit-o încă, o veți primi cu siguranță. Este un volum care \nreunește lucrările a 12 profesori universitari și 2 membri ai Adunării \nConstituante.  Au  fost  invitați  să-și  exprime  opiniile  cu  privire  la  o \nConstituție a viitorului și asupra măsurii în care Legea fundamentală \npoate fi îmbunătățită, astfel încât să răspundă marilor provocări ale \nRomâniei de astăzi, obiectivelor comune europene și ale omenirii, în \ngeneral.  \nVorbind de viața acestei Constituții și de obiectivele comune \neuropene,  fostul  ministru  al  integrării,  profesorul  Vasile  Pușcaș, \nspunea că revizuirea din 2003 a tratat aderarea la Uniunea Europeană \nca  un  simplu  act  de  politică  externă,  și  nu  ca  un  proces  intern  de \ntransformare a statului și a societății. \nRevizuirea din 2003 a reprezentat actul juridic care a făcut \nposibilă aderarea la Uniunea Europeană și NATO. \nÎncercările de revizuire din 2011-2013 au fost arme în bătălia \npolitică internă, din păcate, dar, în același timp, au arătat nevoia de \nclarificare a unor  texte scrise poate cu prea  mult entuziasm în anii \n1990-1991 și nevoia de a consfinți statutul nostru real de membri ai \nUniunii Europene și ai NATO. \n                                                                                             28                                                                                          \n     \nModificările actualei Constituții ar putea fi abordate din cel \npuțin trei perspective, dacă doriți. Aș spune una tehnică – și vă dau un \nexemplu – art. 29 vorbește de telegrame. Am întrebat Poșta Română \ncând a fost trimisă ultima telegramă. Acum mai bine de 10 ani. \nDomnul Florin-Vasile Cîțu: \nDomnule senator, vă rog să încercați să finalizați! \nDomnul Robert-Marius Cazanciuc: \nImediat, domnule președinte! E un moment solemn. \nDe  opțiune  politică,  regionalizarea  și  formarea  Guvernului. \nPoate președintele să încredințeze formarea Guvernului partidului care \na  câștigat  alegerile?  Și  inovativă.  Reglementarea  constituțională  a \nrolului opoziției parlamentare, protejarea drepturilor fundamentale în \nfața  provocărilor  generate  de  evoluția  inteligenței  artificiale  sau \nprotejarea  statului  în  fața  regimurilor  comerciale  și  economice \ntransfrontaliere. \nCred că astăzi, în Parlament, avem obligația față de poporul \nnostru să lansăm dezbateri publice față de principalele teme ale vieții \nsociale,  economice  și  politice,  asupra  modului  în  care  drepturile \nfundamentale  sunt  respectate  în  mod  real,  asupra  modului  în  care \nputerile statului au funcționat în slujba poporului și care în final să \nconducă,  de  ce  nu,  la  un  acord  politic  național  pentru  o  eventuală \nrevizuire a Constituției. Un asemenea proiect ar putea reprezenta un \nliant al națiunii care să contribuie la uniunea spirituală a poporului \nromân. \n                                                                                             29                                                                                          \n     \nVa fi posibil doar în măsura în care acest proces va fi unul \nautentic  și  oamenii  vor  vedea  că  este  unul  autentic,  nu  ca  un  alt \ninstrument într-o bătălie politică. \nDezbaterea  națională  în  jurul  temei  revizuirii  Constituției \npoate fi un instrument de atingere a obiectivului de refacere a legăturii \nțării cu fiecare român. \nAstăzi suntem datori să le lăsăm celor care vin după noi o \nRomânie în bună stare. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule senator. \nDin partea Grupurilor parlamentare ale PNL....  \n(Domnul  senator  Robert-Marius  Cazanciuc  revine  la \ntribună.) \nMai aveți? \nDomnul Robert-Marius Cazanciuc: \nAți primit, de asemenea, stimați colegi, o coliță nouă, timbre \nrealizate în 2019 de către Romfilatelia, în care pentru prima dată pe \ntimbre  au  fost  puse  drepturile  fundamentale.  Sunt  nouă  drepturi \nfundamentale, tipărite în milioane de exemplare, care au încercat să \nfacă cunoscută românilor Legea fundamentală. \nMulțumesc. (Aplauze.) \nDomnul Florin-Vasile Cîțu: \nMulțumim, domnule senator. \n                                                                                             30                                                                                          \n     \nO inițiativă foarte bună. \nDin partea Grupurilor parlamentare ale PNL, doamna senator \nLaura-Iuliana Scântei. \nDoamna Laura-Iuliana Scântei: \nVă mulțumesc, domnule președinte. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule președinte Emil Constantinescu, \nÎnaltpreasfinția Voastră, \nDomnule președinte al Curții Constituționale, \nDistinși membri ai Corpului diplomatic, \nDragi invitați, \nDoamnelor și domnilor senatori și deputați, \nSărbătorim într-adevăr 30 de ani de la intrarea în vigoare a \nConstituției din 1991. \nTimp  de  30  de  ani,  Constituția  a  garantat  stabilitatea \nregimului  politic,  a  oferit  termenul  de  referință  pentru  drepturile  și \nlibertățile fundamentale ale cetățenilor și a fost temelia pe care s-au \nconstruit instituțiile vitale ale statului. \nTotuși trebuie să fim sinceri, 30 de ani nu înseamnă mulți ani \nconstituționali.  Prin  comparație,  Constituția  de  la  1866  a  fost  în \nvigoare vreme de 57 de ani. Avem deci o Constituție tânără și, pe cale \nde consecință, o democrație la fel de tânără. \nDeși e tânără, Constituția prevede un obiectiv de țară istoric, \n                                                                                             31                                                                                          \n     \nîmpărtășit în egală  măsură de toate forțele politice responsabile, de \nautoritățile statului și de majoritatea românilor, și anume, România - \nstat democratic. Acel stat cu o democrație consolidată, axată pe cele 3 \nmari valori fondatoare ale liberalismului politic, și anume: protejarea \nvieții, promovarea libertății și garantarea proprietății. Adică un stat de \ndrept, un stat de tip occidental, care își respectă îndatoririle rezultate \ndin  angajamentele  internaționale,  inclusiv  cele  care  decurg  din \ncalitatea de stat membru UE și NATO. \nDoamnelor și domnilor, \nAți auzit și până acum, de la antevorbitorii mei, veți auzi în \ncontinuare, azi, la ceas aniversar, multe cuvinte frumoase, dar și critici \nla adresa Constituției în vigoare. Toate oferă răspunsuri cu privire la \nîntrebarea: Ce reprezintă Constituția României, după 30 de ani, pentru \ncetățeni,  pentru  politicieni  și  pentru  țară?  Că  înglobează  cele  mai \nînalte valori și idealuri ale unei societăți democratice, că este o pavăză \npentru  asigurarea  statului  de  drept  și  a  independenței  justiției,  o \ngaranție că nicio autoritate nu va abuza de puterea sa și va acționa în \nlimitele constituționale, că, într-adevăr, cuprinde catalogul de drepturi \nși libertăți fundamentale și că e un scut împotriva abuzului de putere al \nautorităților statului împotriva cetățenilor. \nÎn ce mă privește, am dorit astăzi să vă spun despre ce nu este \no Constituție. \nÎn primul rând, o Constituție nu este doar un document politic \nsau doar o lege care se poate modifica oricum și oricând, după bunul \nplac al unei majorități politice sau al unui partid care, de exemplu, s-ar \n                                                                                             32                                                                                          \n     \nteme că nu ar da nici după 20 de ani, în anul 2024, un candidat ales la \nfuncția de președinte al României. \nÎn  al  doilea  rând,  o  Constituție  nu  reprezintă  nimic  fără \nconstituționalism. Legea fundamentală a unui stat capătă valoare dacă \neste respectată în timp și dacă, prin respectarea continuă, la nivelul \nsocietății  se  creează  un  sentiment  puternic  de  apartenență  la \nConstituție și la valorile sale. \nÎn al treilea rând, o Constituție nu este în realitate opera unei \nmajorități  politice  conjuncturale,  deși  unii  așa  cred.  O  Constituție \ndurabilă este rezultatul unui autentic moment constituțional. Un astfel \nde moment constituțional a fost în anii 1990, 1991, atunci când s-a \nrealizat  trecerea  de  la  vechiul  regim  politic  totalitar  la  noul  regim \npolitic democratic. Constituția României a eliminat atunci posibilitatea \nconcentrării  puterii  în  mâinile  unei  persoane,  ale  unui  grup  de \npersoane  sau  ale  unei  instituții  și  așa  sperăm  să  rămână  pentru \ntotdeauna. \nMai târziu, în 2003, la momentul revizuirii, s-a avut în vedere \nnevoia fundamentală a României de a adera la structurile euroatlantice \nși de a se defini un destin european pentru societatea românească. \nFără  îndoială,  doamnelor  și  domnilor,  Constituția  nu  este \nperfectă,  iar  numeroasele  decizii  ale  Curții  Constituționale  i-au \nevidențiat vreme de 30 de ani și limitele și lipsurile. Cu toate acestea, \nmomentele  constituționale  autentice  pentru  revizuirea  Legii \nfundamentale trebuie să fie rezultatul unei nevoi sociale reale și să \nexprime  o  viziune  asupra  arhitecturii  statului,  construită  în  timp  și \n                                                                                             33                                                                                          \n     \nîmpărtășită de majoritatea cetățenilor. \nÎnchei spunându-vă că Partidul Național Liberal nu se teme \nde o revizuire a Constituției. PNL reafirmă angajamentul politic de a \ncontinua  construcția  statală  asumată  încă  de  la  înființarea  sa,  dar \natunci când va revizui Constituția nu va renunța la viziunea sa liberală \nasupra statului și asupra economiei. Liberalismul constituțional va fi \npromovat în continuare ca principiu de modernizare a statului român \nîn  era  digitalizării,  pentru  a  oferi  cetățenilor  cu  adevărat  un  stat \nfuncțional, bazat pe o economie liberă, pe domnia legii și pe respectul \ndrepturilor fundamentale. \nAșadar,  azi,  la  ceas  aniversar,  urăm  Constituției  noastre \nlongevitate  și  respect  din  partea  tuturor  –  cetățeni  și  întreaga  clasă \npolitică! \nVă mulțumesc. (Aplauze.) \nDomnul Florin-Vasile Cîțu: \nMulțumesc, doamnă senator. \nDin partea Grupurilor parlamentare ale USR, domnul senator \nRadu-Mihai Mihail. \nDomnul Radu-Mihai Mihail: \nMulțumesc, domnule președinte. \nDoamnelor și domnilor, \nSuntem  un  stat  care  derapează  spre  eșec  și  Constituția  din \n1991  nu  este  străină  de  ceea  ce  se  întâmplă.  Constituția  României \nmoderne, libere și prospere ar fi trebuit să înceapă cu punctul 8 de la \n                                                                                             34                                                                                          \n     \nTimișoara. Cu despărțirea conștientă și asumată de trecutul totalitar și \nde aceia care i-au făcut posibilă existența timp de o jumătate de veac. \nConstituția de la 1991 a venit după „Duminica orbului” din \n1990  și  a  consfințit  restaurația  foștilor  comuniști  și  securiști  din \nRomânia.  A  fost  scrisă  după  chipul  și  asemănarea  destinatarului  și \nautorului  –  Ion  Iliescu,  zis  și  comunist  cu  față  umană,  și  Antonie \nIorgovan, zis și comunist cu studii juridice. \nConstituția României validată la referendumul din decembrie \n'91 a fost scrisă de un președinte al Asociației Studenților Comuniști \ndin  Universitatea  București,  pentru  președintele  Uniunii  Tineretului \nComunist. \nAcum  30  de  ani  eram  reporter  la  Radio  Delta  și  eram  pe \nstradă și îi întrebam pe oamenii care mergeau foarte mândri să voteze \nConstituția, dacă au citit textul și de ce îl votează? Și răspunsul era \ncam același de la toți: „Păi, ne-a spus Ion Iliescu că e de bine”. \nUSR a apărut pentru că românii s-au săturat să le spună un \ntătuc și gașca lui ce să facă. (Aplauze. Vociferări.) \nAcum  oamenii  sistemului  tot  vorbesc  despre  schimbarea \nConstituției, astfel încât președintele să nu mai fie ales de români, ci \nde ei. (Vociferări.) \nOamenii fără chip vor ca funcția de președinte al românilor să \npoată fi scoasă la mezat și tranzacționată între grupurile parlamentare, \nmonedă de schimb în trocurile politice, departe de ochii lumii și de \nochii cetățeanului. \nUSR  a  apărat,  apără  și  va  apăra  statul  de  drept  și  valorile \n                                                                                             35                                                                                          \n     \ndemocrației liberale de toate încercările de a pune instituțiile statului, \noricare  ar  fi  ele...  (Vociferări.)  ...la  dispoziția  infractorilor,  a \nevazioniștilor, a hoților din bugetul de stat și a combinatorilor politici \ncare îi cauționează. (Vociferări.) \nȘi închei cu o ultimă remarcă. Antonie Iorgovan, părintele \nConstituției din '91, a fost, ca tot românul imparțial, expert în cadrul \nComisiei juridice constituționale și pentru drepturile omului din cadrul \nCFSN  și  independent,  dar  afiliat,  în  legislatura  '90-'92,  la  Grupul \nparlamentar al PNL, pentru ca apoi să treacă la PSD, demonstrând \nastfel multilateralismul FSN-ismului, așa cum îl vedem și astăzi. \nNu-i așa că de acolo de sus, de unde se află, Caragiale râde cu \ngura până la urechi? (Vociferări. Aplauze.) \nDomnul Florin-Vasile Cîțu: \nMulțumesc, domnule senator. \nDin  partea  Grupurilor  parlamentare  AUR,  domnul  George \nSimion. \nDomnul George-Nicolae Simion: \nMulțumesc frumos. \nA fost un referendum pentru modificarea Constituției, să fie \nspecificat  faptul  că  în  România  căsătoria  este  între  un  bărbat  și  o \nfemeie. Sper că nu vreți să modificați Constituția în sensul în care să îl \nluați pe domnul Cîțu legal de soție, da? (Vociferări.) \nNoi nu suntem de acord cu faptul că trebuie să se producă o \nfederalizare  sau  o  regionalizare  sau  cum  dorește  unul  sau  altul  din \n                                                                                             36                                                                                          \n     \npartidele și organizațiile non-guvernamentale care sunt în Parlament \nastăzi. Nici pentru punerea în acord cu anumite prevederi europene. \nNoi  credem  că  a  noastră  Constituție  este  foarte  bună.  Și  unele \nîncercări de încălcare a Constituției, cum a fost înlăturarea Avocatului \nPoporului, neconstituțională, au fost stopate. \nȘi dacă tot ne-ați dat niște timbre aici, în care sunt prevăzute \narticolele  fundamentale,  vedeți  că  pierdem  o  generație,  pentru  că \ndreptul la învățătură este asigurat. Din păcate, nu a fost asigurat de \nstatul  român,  prin  hotărâri  de  Guvern  care  sunt  aduse  aici,  în \nParlament  și  noi  doar  trebuie  să  le  ascultăm,  nici  măcar  nu  putem \ninterveni asupra stării de alertă. \nÎncetați  să  călcați  în  picioare  drepturile  fundamentale  ale \nromânilor și începeți să respectați Constituția! \nNu prin ședințe solemne faceți asta, ci respectând Constituția \nși eliminând orice formă de obligativitate asupra românilor! \nConstituția este bună. Trebuie susținută și trebuie apărată de \nuzurpatori, atât de aici, de la București, cât și de la Bruxelles! \nVă mulțumesc. (Aplauze.) \nDomnul Florin-Vasile Cîțu: \nMulțumesc. \nDomnul Tanasă. \nDomnul Dan Tanasă: \nDa. \nÎnaltpreasfinția Voastră, \n                                                                                             37                                                                                          \n     \nDomnule președinte al Camerei Deputaților, \nOnorați membri ai Guvernului, \nDoamnelor și domnilor senatori și deputați, \nArt.  3  al  Constituției  României  vorbește  despre  teritoriul \nRomâniei, care este inalienabil. \nDin  păcate,  în  ultimii  30  de  ani,  atât  PSD,  cât  și  PNL  și \nUDMR au permis vânzarea pământului României către străini, la un \nnivel demențial. \nDin  păcate,  suntem  poate  unici  în  lume,  ne-am  înstrăinat \npământul și am vândut, ne-am trezit într-o situație în care am permis, \nculmea, încălcarea art. 3 al Constituției României. \nArt. 12 vorbește de simbolurile naționale ale României. \nArt. 13 vorbește de limba națională, de limba română. \nEu  am  câștigat  câteva  zeci  de  procese  în  instanțele  din \nRomânia, prin care am încercat să impun respectarea limbii oficiale de \nstat. Și, din păcate, atât PSD, cât și PNL, ați tolerat timp de 30 de ani \natitudinile absolut inacceptabile ale UDMR atunci când vine vorba de \nsimboluri naționale și de limba oficială de stat în România. \nAți permis... ați permis – că plecați, domnule Kelemen Hunor \n–  ați  permis,  domnilor,  ca  în  Transilvania,  practic,  în  multe  zone, \nlimba maghiară să devină, practic, de facto limbă oficială de stat. Și \npermiteți în continuare, dragi colegi de la PSD și de la PNL! \nLimba oficială de stat nu este negociabilă cu nimeni! Și nici \nsimbolurile naționale! Acestea le puteți spune colegilor de la UDMR. \nȘi închei. \n                                                                                             38                                                                                          \n     \nArt. 47 vorbește despre faptul că: „Statul este obligat să ia \nmăsuri de dezvoltare economică și de protecție socială, de natură să \nasigure cetățenilor un nivel de trai decent”. \nÎn ultimii 30 de ani, modul în care PSD și PNL au înțeles să \nfacă  politică  în  România  ne  situează  pe  ultimele  locuri  la  ceea  ce \nînseamnă nivel de trai. Ultimele locuri în Europa. \nȘi, mai mult decât atât, modul în care PSD și PNL au făcut \npolitică în ultimii 30 de ani a dus la situația absolut inacceptabilă în \ncare peste 3,5 milioane de români au fugit de aici, de pe acest pământ. \nI-ați fugărit voi. Și, din păcate, în ultimii 4 ani, nici USR nu s-a lăsat \nmai prejos. \nMulțumesc. (Aplauze.) \nDomnul Florin-Vasile Cîțu: \nMulțumim. \nDomnul deputat Ciubuc. \nDomnul Ciprian Ciubuc: \nDomnule președinte al Senatului, \nDomnule președinte al Camerei Deputaților, \nDomnule președinte Constantinescu, \nStimați colegi, \nStimați invitați, \nEu am să vorbesc scurt. \nȘi am să vorbesc de art. 16 - cetățenii români sunt egali în \nfața legii. \n                                                                                             39                                                                                          \n     \nStimați colegi, \nNu  suntem  astăzi  în  măsură  să  respectăm  art.  16.  De  ce? \nPentru  că  pe  baza  ordonanțelor  de  urgență  și  a  stării  de  alertă, \ndrepturile  românilor  nu  sunt  respectate.  Avem  6  articole  din \nConstituție – domnule președinte al Curții Constituționale, puteți să \nconfirmați sau infirmați – care sunt călcate în picioare pentru că avem \no stare de alertă neconstituțională și măsuri restrictive aberante. \nVin de la întâlnirea care a avut loc săptămâna trecută, de la \nDelegația Adunării Parlamentare a Francofoniei, unde – vreau să vă \nspun un lucru foarte important și vă rog să fiți atenți cu toții – am fost \nadunați mai mulți parlamentari din Parlamentul României, care facem \nparte din Delegație, inclusivi parlamentari din toate țările francofone, \nni s-au ținut lecții de modificare a Constituției, sub motiv de COVID \nși sub motiv de pandemie. Din Parlamentul belgian ni s-a transmis, \ntrebuie  să  modificăm  Constituția  după  modelul  Luxemburg,  să \nomogenizăm  Constituția.  Inclusiv  toate  țările  care  fac  parte  din \nUniunea Europeană. \nDe asemenea, ni s-a vorbit despre suspendarea Parlamentelor \nnaționale. (Vociferări.) \nNi s-a vorbit de suspendarea Parlamentelor naționale. \nMă  bucur  că  colegii  de  la...  antevorbitorii  mei  au  vorbit \ndespre modificarea Constituției. \nStimați colegi, \n Nu putem să modificăm Constituția, să o omogenizăm dacă \nnu ne întoarcem la popor. \n                                                                                             40                                                                                          \n     \nAm  susținut  și  în  Parlamentul  din  Albania,  la  Adunarea \nParlamentară a Francofoniei, susțin și de aici – cum vă veți uita în \nochii  copiilor  dumneavoastră  sau  în  ochii  românilor  dacă  vom \nmodifica Constituția și vom omogeniza Constituția după Constituția \ndin Luxemburg... (Vociferări.) ...sub motiv de COVID și sub motiv de \npandemie? \nAm  numărat,  de  19  ori  s-a  vorbit  de  cuvântul  „control”. \nControlul  pandemiei,  nemijlocit,  controlul  oamenilor.  Nu  putem \ncontrola  pandemia  dacă  nu  putem  controla  mișcarea  oamenilor  în \nEuropa și în statul național. \nOameni buni, \nStimați colegi, \nMă adresez și românilor și dumneavoastră. \nSă vă ferească Dumnezeu de o revoltă populară! \nCum  le-am  spus  și  francezilor  din  Parlamentul  din  Albania, \nromânii nu sunt ca francezii, să iasă o lună, două, trei, o lună, 10 luni la \nproteste. Românii au ieșit 9 zile și Ceaușescu a dispărut. \nNoi avem o istorie de comunism. Știm că aceste restricții care ni \nse  impun  în  Parlamentul  național  vin  doar  să  îngrădească  drepturi  și \nlibertăți și nu măsuri ca să controlăm pandemia! \nNu putem să suspendăm drepturile noastre fundamentale conform \nConstituției și să modificăm Constituția fără să ne întoarcem la popor! \nDe  aceea,  vă  rog  pe  toți  să  conștientizați  că  pentru  orice \nmodificare a Constituției trebuie să fie direct întrebat și poporul român, și \noamenii care ne-au ales. \nVă mulțumesc. \n                                                                                             41                                                                                          \n     \nȘi sunt încrezător că dumneavoastră veți reflecta la ce am vorbit \nastăzi aici. \nPuteți să-i întrebați și pe colegii dumneavoastră care au fost în \nParlamentul din Albania, să vă confirme acest lucru. \nMulțumesc. (Aplauze.) \nDomnul Florin-Vasile Cîțu: \nMulțumim. \nVă  garantăm  că  orice  modificare  se  va  face  doar  prin \nreferendum, deci mergem la popor. \nGrupul parlamentar al UDMR, domnul Csoma Botond. \nDomnul Csoma Botond: \nOnorați invitați, \nDoamnelor și domnilor deputați, \nRomânia  a avut o experiență totalitară cruntă sub regimul \ncomunist, mai ales în „Epoca de Aur”, sub Ceaușescu. Iar dacă luăm \nîn considerare acest lucru cred că adoptarea Constituției în anul 1991 a \nfost  un  pas  foarte  important  pe  drumul  făuririi  unei  societăți \ndemocratice, după decenii lungi de totalitarism. \nSigur, acea Constituție, Constituția de la 1991, a reflectat atât \nmomentul  politic,  cât  și  majoritatea  parlamentară  existentă  sau \nmajoritatea din Adunarea Constituantă, dar a reflectat și acea euforie, \npentru că oamenii în sfârșit erau liberi și puteau să-și spună opinia \nliber în această țară și nu sosea  mașina neagră dimineața să-i ducă \nundeva. \nȘi cred că a fost un moment foarte important, din acest punct \n                                                                                             42                                                                                          \n     \nde vedere. \nS-a  mers  pe  ideea  unei  –  cred  eu  –  unei  republici \nsemiprezidențiale, care nu e similară nici cu Franța, nici cu Statele \nUnite. Sunt niște deosebiri importante.  \nÎn Statele Unite nu există premier.  \nÎn Franța, premierul este subordonat președintelui.  \nLa  noi,  premierul  nu  este  subordonat,  dar  președintele \ndesemnează candidatul la funcția de premier. \nȘi dacă ne uităm, în ultimii 15 ani a existat un conflict major \nîn sânul puterii executive, mai ales când vorbim politic de coabitare \nîntre președinte și premier. \nȘi cred că acest conflict permanent care a existat în puterea \nexecutivă nu a făcut cinste României. \nȘi,  din  acest  punct  de  vedere,  cred  că  avem  nevoie  de  o \nmodificare a Constituției. Să lămurim anumite chestiuni, nu numai în \nsânul puterii executive, putem vorbi și de Parlament. \nNoi  propunem  să  menținem  sistemul  bicameral,  dar  cu \natribuții  separate,  pentru  Senat  și  Camera  Deputaților,  și  ne  putem \ngândi  și  la  un  sistem  distinct  de  alegere  a  Senatului  și  a  Camerei \nDeputaților. \nSigur că prin Constituția de la 1991 s-a instituit și un sistem \nde checks and balances, acest mecanism de protecție și echilibru care \nîn  multe  cazuri  a  funcționat,  în  multe  cazuri  nu  a  funcționat.  De \nexemplu, când președintele României, în foarte multe cazuri, cred eu \nși  credem  noi,  de  la  UDMR,  indiferent  cine  a  fost  președintele \n                                                                                             43                                                                                          \n     \nRomâniei, și-a depășit atribuțiile constituționale, neavând o activitate \nde  mediere,  ci  având  o  activitate  eminamente  politică,  în  anumite \nmomente, în această țară. \nSigur, trebuie să aducem în discuție și statutul minorităților, \nstatutul minorităților din România. \nPoate ați citit și dumneavoastră că în anumite documente pe \ncare  România  le-a  adoptat,  atât  în  CSAT  sau  în  alte  instituții, \nminoritățile  naționale  de  multe  ori  reprezintă  un  factor  de  risc  la \nadresa securității naționale. \nCred că după 30 de ani a venit timpul ca să existe o relație de \nîncredere între statul român și  minoritățile naționale care trăiesc pe \nteritoriul statului român. Și, în această privință, s-ar impune, stimați \ncolegi,  ca  minoritățile  naționale  să  devină  factori  constitutivi  ai \nstatului român. Cred că după 30 de ani și în România se poate realiza \nacest lucru. \nDacă vorbim de modificarea Constituției, cred că o reașezare \nîn  sânul  puterii  executive  am  putea  realiza  și  prin  trecerea  la  o \nrepublică parlamentară. \nNu aș dori să intru în detaliu acum, ce înseamnă o republică \nparlamentară,  dar  vreau  să  vă  supun  atenției  următorul  aspect  -  în  \nUniunea  Europeană,  în  majoritatea  țărilor  membre,  există  republică \nparlamentară. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule deputat. \n                                                                                             44                                                                                          \n     \nDin  partea  Grupului  parlamentar  al  minorităților  naționale, \ndomnul deputat Cătălin-Zamfir Manea. \nDomnul Cătălin-Zamfir Manea: \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nStimate domnule președinte Constantinescu, \nDomnule președinte al Curții Constituționale, \nStimați reprezentanți ai Corpului diplomatic, \nDoamnelor și domnilor senatori și deputați, \nAstăzi România aniversează Ziua Constituției și împlinirea a \n30 de ani de la referendumul din 8 decembrie 1991, prin care a fost \naprobată Legea fundamentală, moment care a marcat opțiunea fermă a \nnațiunii române pentru un regim de guvernare democratic. \nPrin adoptarea Constituției României s-au pus bazele statului \nde drept și ale democrației constituționale. \nÎn anul 2003, Constituția a fost revizuită, construcția sa fiind \nconsolidată și adaptată la evoluțiile statului de drept, ale societății și la \nnoul context euroatlantic. Atunci, în anul 2003, noi, cei din Grupul \nparlamentar  al  minorităților  naționale,  am  fost  primii,  de  aici,  din \nParlament,  care  am  propus  o  serie  de  modificări  majore  ale \nConstituției,  precum:  regim  parlamentar;  Legea-cadru  pentru \nminorități, care, de altfel, este prevăzută în Constituția României la \ncategoria de legi organice și care, din păcate, nu a fost încă adoptată; \nlimitarea  ordonanțelor  de  urgență;  regândirea  organizării \n                                                                                             45                                                                                          \n     \nadministrativ-teritoriale;  organizarea  Senatului  ca  și  Cameră  a \nRegiunilor; echilibrarea puterilor în stat. \nDin  păcate,  propunerile  noastre  făcute  în  acel  an  au  fost \nrespinse de parlamentarii dumneavoastră de atunci. Menționez, au fost \nrespinse. \nDe  subliniat  este  faptul  că  în  prezent,  la  nivelul  Uniunii \nEuropene, din cele 27 de state, 17 dintre ele au regim parlamentar. \nAșadar,  marea  majoritate  a  statelor  membre  din  Uniunea \nEuropeană funcționează ca republici parlamentare. \nParlamentul  României  trebuie  să  aibă  mai  multă  putere \npentru că, stimați colegi, potrivit art. 61 din Constituție, Parlamentul \neste  organul  reprezentativ  suprem  al  națiunii  române  și  unica \nautoritate legiuitoare a țării. \nStimați colegi, \nConstituția României este consfințită prin voința suverană a \npoporului și reprezintă un set de principii și norme fundamentale care \nse adresează în egală măsură autorităților statului și cetățenilor săi. \nFuncționarea  instituțiilor  statului,  garantarea  drepturilor  și \nlibertăților individuale și derularea în ansamblu a întregii vieți a unei \nnațiuni își au originea în textele înscrise în Constituție. \nDe  aceea,  Constituția  României  poate  fi  cartea  sacră  a \nexistenței  noastre,  iar  aniversarea  ei  astăzi  constituie  o  adevărată \nsărbătoare. \nConstituția țării trebuie respectată, nu doar în litera, ci și în \nspiritul  ei,  destinatarii  săi  având  obligația,  nu  doar  morală,  ci  și \n                                                                                             46                                                                                          \n     \nconstituțională,  de  loialitate  constituțională  și  de  interpretare  a \nnormelor sale cu bună-credință. \nAplicarea principiului controlului constituționalității legilor a \ncondus  la  înființarea  Curții  Constituționale,  care,  așa  cum  s-a  mai \nprecizat de la această tribună, în cursul ședinței solemne, reprezintă \ngarantul supremației Constituției. \nSensul  existenței  Constituției  României  constă  în  apărarea \nvalorilor fundamentale înscrise în Legea fundamentală. \nDacă  nu  este  în  mod  activ  și  efectiv  apărată,  Constituția \nRomâniei riscă să fie redusă la un set de principii și norme de drept \nfrumoase,  nobile,  dar  invalide,  lipsite  de  orice  valoare  și  forță,  iar \natunci  când  Constituția  nu  este  respectată  sunt  puse  sub  semnul \nincertitudinii construcția democratică a statului și întreaga sa ordine de \ndrept. \nOrice popor, pentru a fi puternic, trebuie să-și iubească și să-\nși apere Constituția pentru că aceasta îi aparține și îl reprezintă. \nConstituția României conferă un sens comunității politice. \nNu  în  ultimul  rând,  Constituția  consfințește  garanția \ndezvoltării  normale  a  societății  noastre  împotriva  oricărei  forme  de \ntotalitarism, intoleranță, discriminare și populism. \nGrupul parlamentar al minorităților naționale se va implica în \nprocesul de revizuire a Constituției și, ca de fiecare dată, va propune și \nva susține măsuri care să consolideze democrația și care să contribuie \nla  apărarea  drepturilor  și  libertăților  fundamentale  ale  tuturor \ncetățenilor săi. \n                                                                                             47                                                                                          \n     \nSă nu uităm, stimați colegi, că minoritățile naționale au avut \nun rol extrem de important în construcția statului român. \nÎn încheiere, aș vrea să vă reamintesc că potrivit art. 4, care \nprevede, și nu „vorbește”, așa cum am mai auzit de la această tribună, \nRomânia este patria comună și indivizibilă a tuturor cetățenilor săi, \nfără deosebire de rasă, de naționalitate sau de apartenență etnică. \nLa mulți ani Constituției României! \nLa mulți ani, România! \nLa mulți ani tuturor cetățenilor acestei țări! \nMulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  deputaților  și  senatorilor  neafiliați,  doamna \nsenator Diana Iovanovici-Șoșoacă. \n                                                                                             48                                                                                          \n     \nDoamna Diana Iovanovici-Șoșoacă: \nMulțumesc. \nAm asistat aici, am  înțeles, la o ședință solemnă prin care \naniversăm Constituția României. \nN-am  auzit  pe  niciunul  dintre  noi spunând  la  mulți  ani  de \nSfântul Nicolae tuturor sărbătoriților de astăzi! La  mulți ani, popor \nromân, pentru Sfântul Nicolae! (Aplauze.) \nCei care nu aplaudați – probabil că vă trebuie o nuia pentru \nSfântul  Nicolae!  Pentru  că  suntem  aici  creștini  din  toate  timpurile! \nPentru că respectăm drepturile tuturor! \nAsistăm  astăzi  la  o  așa-zisă  aniversare  a  Constituției \nRomâniei,  că  nu  am  auzit  aici  decât  denigrări  ale  Constituției \nRomâniei și solicitări de schimbare. \nCum poți să aniversezi? E ca și când aniversezi 30 de ani de \ncăsătorie și anunți divorțul. \nAsta  ați  făcut  astăzi,  ați  pângărit  Constituția  României,  pe \ncare ar trebui să o cunoașteți cu toții! \nA existat un jurnalist în foaier, care, în urmă cu câteva luni – \nRafaelo Varga –, v-a întrebat pe cei mai mulți dintre dumneavoastră, \ndacă ați citit Constituția României? Cei mai mulți ați spus nu, nu am \navut timp. \nÎn schimb, vă aflați aici, în fabrica de legi a României, unde \nConstituția este Biblia românului. Mai presus de Constituție nu este \ndecât Dumnezeu și Biblia. Atât! \nDe 30 de ani încălcați pas cu pas Constituția României! \n                                                                                             49                                                                                          \n     \nÎn ultimii 2 ani, ați omorât-o! Ați adoptat Legea nr. 136/2020 \nși  Legea  nr.  55/2020,  care  încalcă  prevederile  art.  53  alin.  (2)  din \nConstituția României întrucât anulează efectiv existența drepturilor și \nlibertăților fundamentale. \nAstăzi, de Sfântul Nicolae și ziua acestei ședințe solemne, în \ncare văd că cea mai mare parte a Guvernului a plecat, mulți invitați au \nplecat,  domnul  președinte  nu  participă  pentru  că  nu  îi  place  să \nparticipe  la  astfel  de  evenimente,  cinste  domnului  Constantinescu, \nfostul  președinte,  că  a  venit!  Vine  tot  timpul.  Felicitări,  domnule \npreședinte! (Aplauze.) \nAșa se respectă poporul și Parlamentul! \nCinste tuturor care ați venit! \nCelorlalți, o nuia de la Sfântul Nicolae! \nTot  pe…  vă  spun  că  de  25  de  ani  lucrez  cu  Constituția \nRomâniei. \nPână și cel mai tânăr avocat, procuror, judecător, jurist știe \nConstituția României! \nAvând în vedere că nu o cunoașteți și o pângăriți chiar de \nziua ei, nu mă mai miră faptul că v-ați bătut joc de ea, mai ales în \nultimii 2 ani. \nAtâta  timp  cât  mai  există  câțiva  avocați,  și  juriști,  și \njudecători și procurori care își fac treaba în această țară, peste voința \ndumneavoastră, Constituția României mai are o șansă! \nDe 30 de ani - spuneți că o respectați? - n-ați respectat nimic! \n                                                                                             50                                                                                          \n     \nArt. 47 - traiul decent. Sunt peste 30% din români care trăiesc \nsub pragul sărăciei! 70% din români trăiesc în sărăcie! \nUnde,  cine  a  plătit  vreodată  pentru  încălcarea  Constituției \nRomâniei? \nConstituția  României,  stimați  domni  care  râdeți  și  vorbiți, \naici, în primele bănci! \nV-am urmărit pe toți! N-ați avut bunul-simț să vă ascultați \nniciodată în tăcere unii pe alții! Este chestiune de educație! Eu am stat \nși  v-am  ascultat,  indiferent  că  am  fost  sau  nu  de  acord  cu \ndumneavoastră, sunt cei 7 ani de acasă! \nNu  puteți,  în  ditai  Parlamentul  României,  Legislativul \nRomâniei, să vă comportați în felul acesta și să nu vă ascultați, să vă \nacordați măcar șansa de drept la liberă exprimare și la opinie! \nDar  nici  nu  putem  să  acceptăm  să  venim  la  aniversarea \nConstituției în care toți cereți schimbarea Constituției! Pentru că pe \naceastă Constituție ați jurat în acest mandat, nu să o schimbați, ci să o \nrespectați! \nNu este posibil ca această Constituție care v-a adus aici cu \ntoate drepturile pe care le aveți și obligațiile adiacente să fie încălcată \nde voi, să cereți să fie schimbată! De ce? În condițiile în care nici \nmăcar pe aceasta nu o respectați! \nDomnul Florin-Vasile Cîțu: \nMulțumim, doamnă senator. \nDoamna Diana Iovanovici-Șoșoacă: \n                                                                                             51                                                                                          \n     \nImediat, mai am… conchid acum. \nI-am  cerut  Sfântului  Nicolae  să-mi  dea  un  cadou  pentru \naniversarea Constituției României. Asta mi-a lăsat! Este o botniță prin \ncare… (Aplauze.) …Constituția, drepturile și libertățile fundamentale \nau fost anulate de către Parlament, de către Președinte și Guvern! \nȘi rog aici reprezentantul Curții Constituționale să aibă mai \nmult curaj, așa cum a avut în Decizia nr. 457/2020, pct. 68, în care au \nmenționat  că  starea  de  alertă  încalcă  statul  de  drept,  este  creată \nartificial  și  nu  există  fundament  constituțional  pentru  existența \nacesteia! \nTrăiască România liberă! \nTrăiască dreptul la liberă exprimare! \nJos botnița! (Aplauze.) \nDomnul Florin-Vasile Cîțu: \nMulțumim. \nDin  partea  Grupului  parlamentar  al  USR,  domnul  deputat \nMihai-Alexandru Badea. \nDomnul Mihai-Alexandru Badea: \nStimați membri ai Parlamentului, \nDistinși invitați, \nOnorată asistență, \nConstituția din 1991 este cea de-a șaptea lege fundamentală \npropriu-zisă a României, într-o istorie de 155 de ani, care a început în \n1866, sub domnitorul Carol I. \n                                                                                             52                                                                                          \n     \nÎn pofida criticilor care i-au fost aduse, unele bine întemeiate, \nactuala  Constituție  a  reprezentat  o  realizare  importantă,  având  în \nvedere contextul intern și internațional în care a fost adoptată. Într-o \nperioadă  în  care  alte  state  din  regiune  alegeau  să-și  revizuiască \nconstituțiile comuniste, statul român își elabora o lege fundamentală \ncu  totul  nouă,  dând  astfel  mesajul  a  ceea  ce  ar  fi  trebuit  să  fie \ndespărțirea completă de vechiul regim. \nÎn cei 30 de ani de existență s-au consumat nu mai puțin de 7 \ninițiative de revizuire, dintre care doar cea din 2003 a avut succes și \nne-a permis aderarea la NATO și Uniunea Europeană. \nCea de-a opta, cunoscută sub denumirea de „Fără penali în \nfuncții publice”, se află încă în desfășurare, după ce a primit votul \nunanim al Camerei Deputaților, anul trecut. \nChiar  dacă  n-a  existat  suficientă  voință  politică  pentru \norganizarea referendumului, odată cu alegerile parlamentare, continuu \nsă sper că Senatul va adopta acest proiect și că va alege un moment \nfavorabil care să permită întrunirea cvorumului necesar. Ar fi pentru \nprima dată când o constituție a României este revizuită la inițiativa \ncetățenilor români. \nSă nu ratăm șansa de a scrie această pagină de istorie! \nVă mulțumesc. (Aplauze.) \nDomnul Florin-Vasile Cîțu: \nMulțumim. \nTot din partea Grupului parlamentar al USR, domnul deputat \nAndrei-Răzvan Lupu. \n                                                                                             53                                                                                          \n     \nDomnul Andrei-Răzvan Lupu: \nDomnule președinte al Senatului, \nDomnule președinte al Camerei Deputaților, \nDomnule președinte al Curții Constituționale a României, \nStimați membri ai Corpului diplomatic, \nStimați reprezentanți ai cultelor religioase, \nDoamnelor și domnilor parlamentari, \nSuntem  aici  pentru  a  marca  un  moment  special  din  istoria \nnoastră, adoptarea Constituției în 1991, și îmi pare rău că unii dintre \ncolegii noștri au uitat acest lucru. \nPentru  mine,  a  vorbi  despre  Constituția  României  are  o \nsemnificație specială pentru că, pe de o parte, acest act vital pentru \ndemocrația noastră are o vârstă care o depășește pe a mea. \nPe de altă parte, ca absolvent de drept și cadru didactic în \ndomeniul  dreptului  constituțional,  este  o  onoare  să  pot  discuta, \ndezbate  și  construi  o  carieră  aici,  alături  de  dumneavoastră,  în \nParlamentul  României,  care  Parlament  își  trage  seva  și  relevanța \ninstituțională din chiar Constituția României. \nSunt deputat al USR și spun asta pentru că probabil această \netichetă înseamnă astăzi că ne găsim în dezacord politic cu majoritatea \nparlamentară. E un dezacord generațional și un dezacord de viziune \npolitică asupra viitorului nostru comun. \nDar  în  ciuda  acestor  disonanțe  și  în  ciuda  acestor  viziuni \ncontradictorii, precum și ca persoană care a susținut nevoia de a aduce \n                                                                                             54                                                                                          \n     \nschimbări  majore  actualei  Constituții,  aș  vrea  să  punctez  partea \nmeritorie a actualei Legi fundamentale. \nSe vede foarte clar din textul Constituției actuale teama de \ndictatură a celor care au redactat-o. Și este de înțeles că la începutul \nanilor '90 cei care au redactat-o erau încă plini de amintirile perioadei \ncomuniste. Cred că această teamă a reușit să creeze mai mult echilibru \nîntre puterile statului, care ne-a salvat de dorința unor oameni politici \nde a câștiga mai multă putere decât ar fi trebuit. \nPrecauțiile  părinților  actualei  Constituții  au  favorizat  poate \nunele blocaje instituționale, dar, slavă Domnului, ne-au salvat astăzi \nde a fi alături de unele state iliberale, cum sunt cazuri în estul Europei. \nDar  cum  timpul  lucrează  neîndurător,  trebuie  să  vedem  și \nnevoia de schimbare. \nExistă puncte importante în care trebuie să clarificăm starea \nactuală. Și aș enumera doar câteva: \n- Reforma Curții Constituționale; \n- Reducerea numărului de parlamentari și a modului în care \nlucrează Parlamentul; \n-  Clarificarea  raportului  dintre  legislația  europeană  și  cea \nnațională, inclusiv Constituția; \n-  Și,  bineînțeles,  introducerea  Proiectului  „Fără  penali  în \nfuncții publice” în corpul Constituției. \nMai  sunt  și  altele,  desigur,  dar  cred  în  înțelepciunea  celor \ncare  vor  face  parte  din  structura  parlamentară  ce  se  va  ocupa  de \nrevizuirea Constituției. \n                                                                                             55                                                                                          \n     \nNoi, Grupul USR, suntem pregătiți pentru această provocare \npe care orice om politic ar trebui să o trateze cu maximă preocupare. \nEste  un  moment  important  din  istoria  statului  român,  a \ninstituțiilor sale și, mai presus de orice, a cetățenilor țării. \nSper că dincolo de ceea ce ne separă generațional sau politic, \nsă putem lucra împreună pentru un scop care transcende partidele și \ngenerațiile din care facem parte. \nAvem nevoie, după 30 de ani de la adoptare și după 18 ani de \nla singura sa revizuire, de o constituție reformată. \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nȘi, din partea Grupului parlamentar al PNL, domnul deputat \nIoan Cupșa. \nDomnul Ioan Cupșa: \nDomnilor președinți ai Camerelor Parlamentului, \nOnorați invitați, \nDomnule președinte Emil Constantinescu, \nDoamnelor și domnilor, \nSe  împlinesc  în  aceste  zile  30  de  ani  de  la  adoptarea \nConstituției din anul 1991, un act politic de o importanță covârșitoare \npentru  noi.  Un  act  care  a  însemnat  ruperea  definitivă  de  regimul \npolitic stabilit în anul 1945 în România. Ruperea de organizarea de \n                                                                                             56                                                                                          \n     \nstat care, prin relațiile sociale impuse, ne-a chinuit, ne-a nefericit pe \nnoi, românii. \nÎnainte de a continua însă, dați-mi voie să citez din spusele \nmarelui filosof idealist, Hegel – „Fiecare țară are Constituția care i se \npotrivește”. \nConstituția din anul 1991 este opera Comisiei constituționale, \nprecum  și  a  unui  Parlament  transformat  în  Adunare  Constituantă. \nParlamentari sprijiniți de experți în drept constituțional au reușit să \nadopte  Legea  fundamentală.  Merită  respectul  nostru  pentru  acest \nlucru. \nDemersul lor este unul criticabil, este imperfect, dar să nu \nuităm că această constituție, Constituția din anul 1991, ne-a fost nouă \nutilă. \nA  devenit  o  obișnuință  să  identificăm  Constituția  folosind \nexpresia  „lege  fundamentală  a  unui  stat”.  Statul  și  Constituția  se \ncondiționează reciproc. \nDin punct de vedere istoric, în statul român, să nu uităm, în \nmai puțin de 70 de ani am avut parte de 6 constituții – 1923, 1938, \n1948, 1952, 1965, 1991 -, precum și o revizuire, ulterior, în anul 2003. \nO fi bine? \nPermiteți-mi, în ceea ce privește aprecierea constituțiilor pe \ncare noi în epoca modernă a statului le-am avut, să citez din cel care \neste de neuitat, Petre Țuțea, care, cu stilul său inconfundabil, afirma: \n„Constituția liberală din 1923 nu e o operă, e o capodoperă. Un rege \n                                                                                             57                                                                                          \n     \nputernic, înfășurat într-un stat al normelor liberale: separația puterilor \nși libertăți câte dorește nea Niță (...)”. \nSuntem datori să respectăm Constituția în spiritul ei. De ce în \nspiritul ei? Pentru că deseori – și aici aveți cu toții această experiență – \nnormele pe care le punem noi în pagină sunt departe de perfecțiunea \nlimbajului juridic de care ar trebui să dea dovadă. \nSpiritul Constituției - principii, idei, elemente de bază care \nsunt necesare, pe care întreaga noastră viață socială se construiește, \nașadar, aceste principii trebuie înțelese și trebuie însușite. \nSunt dator să spun astăzi – interpretarea și aplicarea normelor \nconstituționale  de  către  reprezentanții  puterilor  în  stat,  de  către \nreprezentanții instituțiilor de rang constituțional au avut suficient de \nmulte sincope în ultimii ani. \nPe  de  o  parte,  au  existat  prea  multe  conflicte  juridice  de \nnatură constituțională. Poate nu din cauza imperfecțiunii legii, cât mai \nmult din cauza abuzului prin care cei care vremelnic au fost sau sunt \nputere în stat au înțeles să aplice normele constituționale. \nSă nu uităm, am adoptat prea multe acte normative care nu \nrespectă rigoarea constituțională. \nPe  de  altă  parte,  deciziile  pe  care  le-a  pronunțat  Curtea \nConstituțională a României sunt contradictorii deseori. Contradictorii \nîntr-o  perioadă  relativ  scurtă  de  timp.  Ceea  ce  înseamnă  că \nfuncționează  imperfect  Curtea  Constituțională  a  României,  garantul \nsupremației Constituției. \n                                                                                             58                                                                                          \n     \nExpresia  „este  constituțional  dacă...”,  care  se  regăsește  în \nprea  multe  decizii  ale  Curții  Constituționale,  a  transformat  uneori \nCurtea Constituțională a României într-un legiuitor ad-hoc. \nConstituția este imperfectă, imperfecte sunt legile pe care noi \nle adoptăm, este un fapt. \nMorbul perimării există cuprins în fiecare lege pe care noi am \nadoptat-o. De fiecare dată trebuie să adaptăm legile, modificându-le, \nașa cum și Constituția se impune probabil să o modificăm. Pentru că \nsituația economică, socială, politică, atât internă, cât și internațională, \nse modifică în timp ce noi vorbim. \nConstituția este fundament al întregului sistem de drept. Este \ncheie de boltă a organizării și funcționării statului nostru. \nConstituția este legea scrisă cu majuscule. Lege care are drept \nscop  ultim  apărarea  demnității  omului,  apărarea  drepturilor, \nlibertăților  fundamentale  și,  atenție,  stabilirea  obligațiilor  esențiale. \nToate acestea împreună ne definesc pe noi ca oameni. \nConstituția este mijloc, și nu scop în sine. \nCeea ce trebuie cu adevărat să ne  preocupe este ca  pentru \nviitor Constituția să fie fundamentul dezvoltării națiunii noastre. Să fie \nfundamentul mai binelui viitor al fiecăruia dintre noi. \nSă  ne  dea  Dumnezeu  înțelepciunea  să  identificăm  valorile \nfundamentale! Acele valori care ne permit nu doar să supraviețuim ca \noameni,  ca  cetățeni  ai  României,  ci  care  ne  ajută  să  trăim  demn.  \nCele care ne ajută să ne găsim fericirea. Să le protejăm și să construim \nfolosindu-ne de ele Legea fundamentală. \n                                                                                             59                                                                                          \n     \nConstituția este o lucrare pentru prezent, dar în mod special \nConstituția  este  o  lucrare  pentru  viitor.  Constituția  trebuie  să  fie  o \nprivire aruncată în viitor. În viitorul națiunii noastre. \nDar pentru ca toate acestea să devină realitate trebuie să luăm \naminte că nu avem nevoie de nimic altceva decât de un proiect de țară. \nNu  avem  nevoie  de  o  abstracțiune,  nu  avem  nevoie  de  o  operă \nformală, avem nevoie de Constituția noastră. \nȘi dați-mi voie, la sfârșit, să citez dintr-un înțelept care acum \nmai bine de 200 de ani înțelegea acest lucru și încerca să ne învețe și \npe noi. \nJoseph de Maistre ne spunea - „O constituție care este făcută \npentru  toate  națiunile  nu  este  făcută  pentru  niciuna,  e  o  pură \nabstracțiune, e o operă școlărească făcută pentru a exersa spiritul (...)”. \nLa mulți ani, România! \nO zi bună, români! \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nVă mulțumesc, stimați colegi, pentru participare. \nPermiteți  să  declar  închisă  ședința  solemnă  comună  a \nSenatului și Camerei Deputaților. \nVă mulțumesc. \n \nȘedința s-a încheiat la ora 14.46. \n \n "
    },
    "23": {
        "start_text": "Doamna Laura-Iuliana Scântei:",
        "start_index": -1,
        "end_text": "Domnul Florin-Vasile Cîțu:",
        "end_index": -1,
        "text": "                                                              1                                                                                          \n     \n06 decembrie 2021 – ședință comună \n \n \nS U M A R \n \n1.  Alocuțiuni dedicate aniversării a 30 de ani de  2. \nla adoptarea Constituției în vigoare de către Adunarea \nConstituantă. \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n                        S T E N O G R A M A \nședinței solemne comune a Camerei Deputaților și Senatului  \ndin data de 6 decembrie 2021 \n \n \nȘedința a început la ora 13.03. \nLucrările ședinței au fost conduse de domnul senator Florin-\nVasile Cîțu, președintele Senatului, asistat de domnul senator Sorin \nLavric,  secretar  al  Senatului,  și  de  doamna  deputat  Alexandra \nPresură, secretar al Camerei Deputaților.  \nDin  prezidiu  a  făcut  parte  și  domnul  deputat  Ion-Marcel \nCiolacu, președintele Camerei Deputaților. \nDomnul Florin-Vasile Cîțu: \nBună ziua! \nStimați colegi,  \nHaideți să începem ședința! \nAstăzi avem ședința solemnă a... \nSe așază oamenii...? \nStimați colegi,  \nVă rog să vă așezați, să începem ședința! \nAstăzi avem ședința solemnă comună a Senatului și Camerei \nDeputaților  dedicată  aniversării  a  30  de  ani  de  la  adoptarea \nConstituției în vigoare de către Adunarea Constituantă. \n                                                                                             3                                                                                          \n     \nDomnule președinte al Camerei Deputaților,  \nDomnule prim-ministru, \nDomnilor foști președinți ai României,  \nDoamnelor și domnilor miniștri, \nDomnule președinte al Curții Constituționale,  \nStimați membri ai Corpului diplomatic, \nPreafericirea Voastră,  \nÎnaltpreasfinția Voastră, \nDoamnelor și domnilor deputați, \nStimați invitați,  \nOnorată asistență, \nVă  rog  să-mi  permiteți  să  declar  deschisă  ședința  solemnă \ncomună dedicată aniversării a 30 de ani de la adoptarea Constituției în \nvigoare de către Adunarea Constituantă.  \nVă invit să ascultăm Imnul național al României. \n(Se intonează Imnul național „Deșteaptă-te, române!”.) \nDomnul Ion-Marcel Ciolacu:  \nInvit la tribună pe domnul Florin Cîțu, președintele Senatului \nRomâniei. \nDomnul Florin-Vasile Cîțu: \nBună ziua! \nDoamnelor și domnilor parlamentari, \nStimați invitați,  \nDistinsă asistență, \n                                                                                             4                                                                                          \n     \nSe împlinesc trei decenii de la intrarea în vigoare, în urma \naprobării  prin  referendumul  național  din  decembrie  1991,  a \nConstituției României. Atunci, din punct de vedere constituțional, ne-\nam despărțit de o epocă sumbră a istoriei țării noastre, în care regimul \ncomunist totalitar a încălcat sistematic cele mai elementare drepturi \nale  românilor.  Reacția  poporului  nostru  a  fost  reprezentată  de \nevenimentele care s-au desfășurat în perioada 16-22 decembrie 1989, \ncare au început la Timișoara, și pe care eu vreau să le amintesc în mod \nspecial,  pentru  că  am  această  datorie.  A  fost  deschisă  calea  către \ndemocratizarea României și către statul de drept. Am înaintat greu, dar \npe o traiectorie ireversibilă, pe care românii au dovedit că sunt gata să \no apere prin vot, dar și prin proteste democratice. \nStimați colegi, \nPentru mine este o mare onoare să reprezint astăzi Partidul \nNațional  Liberal  la  o  dezbatere  care  nu  poate  ocoli  tradiția \ndemocratică a acestei țări. Ideea unei guvernări democratice face parte \ndin gena PNL. Constituția din 1866 a purtat amprenta gândirii politice \nliberale,  apoi,  după  fondarea  PNL,  reforme  democratice  esențiale, \nprecum lărgirea dreptului de vot, au fost inițiate de partidul nostru. \nÎn  perioada  interbelică  Constituția  din  1923,  promovată  de \nPNL, a dus mai departe tradiția constituțională românească. Revenit \npe scena politică, după ce a fost înregistrat ca partid politic, în ianuarie \n1990,  PNL  a  avut  permanent  pe  agenda  sa  instaurarea  unui  regim \ndemocratic  autentic  în  România,  și  nu  a  unui  model  ipotetic  de \ndemocrație originală. \n                                                                                             5                                                                                          \n     \nProbabil că în acești 30 de ani nici PNL nu s-a comportat fără \ngreșeală,  dar  am  fost  mereu  partidul  dedicat  sută  la  sută  integrării \neuropene și euroatlantice a României, protejării valorilor statului de \ndrept și dezvoltării unei societăți democratice. \nDoamnelor și domnilor,  \nAcesta nu este un moment de sărbătoare, ci unul de bilanț \npentru Constituție și pentru tot ce înseamnă organizarea instituțională \na  statului  român.  Reformele  sunt  inevitabile,  pentru  că  asta  doresc \ncetățenii.  În  timp,  cu  profesionalism,  fără  patimă  politică  și  interes \nascuns, va trebui să modernizăm structurile sale,  modul în care ele \nfuncționează și cum  îl servesc pe  cetățean. Normele  constituționale \nvor trebui ajustate la realitatea pe care o trăim. \nSalut  faptul  că  în  Programul  de  guvernare  al  actualului \nGuvern  este  avută  în  vedere  eventualitatea  ca,  în  cazul  în  care  va \napărea  un  moment  constituțional  autentic,  Executivul  să  susțină  o \nreformă,  în  sensul  apropierii  între  stat  și  cetățean  și  al  creșterii \ngradului  de  protecție  al  drepturilor  și  libertăților,  în  acord  cu \njurisprudența CEDO. \nDe  asemenea,  Coaliția  de  guvernare  susține  ca  inițiativa \ncetățenească de revizuire a Constituției, înregistrată la Parlament în \nmai 2019 și aflată în prezent la vot final la Senat, să-și găsească cea \nmai bună formă de transparență la nivel normativ, atunci când situația \npandemică va permite acest lucru.  \nÎn același timp, trebuie să fim foarte atenți la marile opțiuni \npe care cetățenii români le-au exprimat și continuă să le exprime în \n                                                                                             6                                                                                          \n     \nultimele trei decenii. PNL are o agendă liberală de măsuri necesar a fi \navute în vedere la o eventuală revizuire a Constituției. De 30 de ani \nexistă  un  aspect  care  a  rămas  netranșat  așa  cum  ar  fi  trebuit  - \nproprietatea  privată.  O  măsura  pe  care  trebuie  să  o  abordăm  este \nreducerea la 16 ani a vârstei la care se va putea vota, așa cum este \ntendința în multe țări europene. Multe alte subiecte trebuie abordate cu \nmaturitate. \nReforma administrativă este un subiect care trebuie să stea în \natenția  Parlamentului.  Ultimii  ani  au  adus  pe  tapet  și  numeroase \nconflicte juridice de natură constituțională, iar normele constituționale \npot  fi  clarificate.  Problema  traseismului  politic  al  parlamentarilor  a \nrămas  deschisă  de  atât  de  mulți  ani,  deși  în  fiecare  legislatură  ea \ninfluențează aritmetica parlamentară. Și nu trebuie să uităm că există o \nrestanță în ceea ce privește implementarea în Constituție a rezultatelor \nreferendumului din 2019 pe tema justiției.  \nNu cred că numai Parlamentul sau numai partidele pot aborda \nun proces de reflecție cu privire la o eventuală revizuire a Constituției. \nRolul societății civile va fi fundamental.  \nReferitor acum la modul cum va arăta revizuirea viitoare vă \npot spune de pe acum un lucru: îmi doresc să fie cel puțin la fel de \nliberală cum au fost constituțiile din 1866 și 1923, ba chiar să aibă o \ndoză și mai mare de liberalism. \nLa mulți ani, români! \nLa mulți ani, România! \nMulțumesc. (Aplauze.) \n                                                                                             7                                                                                          \n     \n(Revine la prezidiu.) \nInvit  la  tribună  pe  Excelența  Sa,  domnul  Marcel  Ciolacu, \npreședintele Camerei Deputaților. (Aplauze.) \nDomnul Ion-Marcel Ciolacu: \nCred că nu este nici prima oară și nu va fi nici ultima oară \ncând am să spun că eu nu susțin vaccinarea obligatorie (Aplauze.), dar \nam dreptul în primul rând la viață. Fiecare decide dacă e bine să se \nvaccineze sau nu. \nVă rog frumos, doamnă colegă, să purtați mască sau să mă \nprotejați, să nu mă îmbolnăviți. (Aplauze.)  \nDreptul  meu  la  viața  și  dreptul  oricărui  român  nu  se \nnegociază, doamnă! \nDoamna Rodica Boancă (din sală): \nUnde scrie că masca te apără, te protejează?! \nDomnul Ion-Marcel Ciolacu:  \nDomnule președinte al Senatului,  \nDomnule prim-ministru,  \nDomnule președinte Constantinescu,  \nDomnule președinte al Curții Constituționale a României, \nDoamnelor și domnilor deputați și senatori, \nDoamnelor și domnilor miniștri, \nStimați  membri  ai  Comisiei  pentru  redactarea  proiectului \nConstituției României, \nStimați membri ai Corpului diplomatic, \n                                                                                             8                                                                                          \n     \nConstituția  e  cartea  de  vizită  a  unei  democrații.  Așa  cum \nfacem  o  ecografie  pentru  a  vedea  corpul  uman,  la  fel,  Legea \nfundamentală trebuie să fie expresia unei societăți. \nÎn  pofida  transformărilor  profunde  din  ultimii  32  de  ani, \nRomânia încă are o tradiție democratică fragilă. Mai avem mult de \nmuncă până să ajungem la practici democratice stabile și să ne găsim \nacea vocație democratică autentică, în sensul culturilor occidentale. \nDin  această  perspectivă,  efortul  făcut  acum  30  de  ani  de \npărinții fondatori ai Constituției din 1991 a fost imens. Textul noii \nConstituții trebuia să producă, în primul rând, o schimbare radicală de \nmentalitate la nivelul societății, prin despărțirea definitivă de trecutul \ncomunist. \nTextul lor trebuia să găsească soluțiile potrivite și echilibrate \npentru o societate care avea nevoie de un nou set de valori comune, \ndar în care să se regăsească și care să creeze solidaritate. \nAș dori ca astăzi, în mod special, să le mulțumesc celor care \nacum 30 de ani au pus umărul la reclădirea României pe baze noi, \nsănătoase și democratice. (Aplauze.) Câțiva dintre cei de atunci sunt \nastăzi alături de noi. Lor vreau să le transmitem atât recunoștința mea, \ncât și a colegilor mei din Parlament, pentru tot ce au făcut cu bună-\ncredință, competență și dragoste pentru România! \nDoamnelor și domnilor, \nAstăzi este un  moment aniversar. Dar e cel mai bun prilej \npentru a spune că avem nevoie de o Constituție care să reflecte un \nmodel de stat conform cu nevoile societății actuale. \n                                                                                             9                                                                                          \n     \nTrebuie să avem curajul să vorbim deschis despre necesitatea \nunei reforme constituționale, care să facă din Legea fundamentală un \ninstrument de modernizare a țării. \nTrebuie  să  vorbim  despre  acest  lucru,  fără  teamă  și  fără \ncomplexe. Toate sistemele democratice, cu excepția Statelor Unite, au \nfăcut-o  atunci  când  a  fost  nevoie.  Unele  state  au  apelat  chiar  la \nrevizuirea totală, așa cum a făcut Finlanda în anul 2000 sau Elveția în \nanul 1999. Altele, au apelat la o modificare parțială. Belgia chiar de 20 \nde ori în ultimii 20 de ani. \nEste adevărat, și în România s-a încercat de mai multe ori \nacest lucru. Cu excepția anului 2003, toate încercările de modificare a \nConstituției au eșuat. Acest lucru s-a întâmplat pentru că cei care le-au \ninițiat nu au înțeles că o revizuire a Constituției trebuie să satisfacă \nnevoile  cetățenilor,  și  nu  poftele  politicienilor,  fie  că  sunt \nparlamentari, premieri sau șefi de stat. \nReforma  constituțională  nu  mai  trebuie  să  fie  un  proiect \npersonal  al  politicienilor.  Această  dezbatere  trebuie  mutată  în \nsocietate, pentru că cetățenii trebuie să fie implicați efectiv în acest \nproces. Toate modificările trebuie înțelese și acceptate de români. \nDe aceea, consider absolut necesar un acord larg la nivelul \nîntregii clase politice, dar și la nivelul mediului academic, al corpului \nde  experți  și  al  societății  civile.  Contribuția  tuturor  este  esențială \npentru reușita unui demers atât de complex! \nStimați colegi, \n                                                                                             10                                                                                          \n     \nAu  trecut  18  ani  de  la  ultima  revizuire  a  Constituției \nRomâniei. În această perioadă am văzut cum Legea fundamentală a \nfost folosită fie ca bâtă, fie ca scut de către unii politicieni, în funcție \nde interesele politice de moment. \nDe  multe  ori,  diferiți  actori  politici  și-au  forțat  atribuțiile \nconstituționale. S-a ajuns în momente de criză politică, în care actuala \nConstituție nu a putut oferi soluții destul de clare pentru depășirea lor. \nDe  aceea,  trebuie  să  ne  punem  întrebarea:  cum  dorim  să \nreformăm Constituția? Care sunt acele direcții și principii care să aibă \nun caracter eficient în plan normativ? \nLa  nivel  general,  cred  că  Legea  fundamentală  trebuie  să \nîntărească instituțiile, astfel încât să avem un stat capabil să garanteze \ndrepturile  și  libertățile  cetățenilor.  Oamenii  trebuie  să  se  simtă \nprotejați cu adevărat de către stat. \nÎn al doilea rând, consider că un sistem de guvernare eficient \neste acela care generează un control reciproc între puterile statului și \nnu  permite  niciunui  actor  instituțional  să  concentreze  puterea  în \nmâinile sale. \nDin  păcate,  acest  principiu  fundamental  nu  și-a  găsit \nîntotdeauna și aplicarea în practică. În România, am asistat de multe \nori la un proces de personalizare a puterii. Cei care au ajuns să ocupe \ndiverse funcții în stat au modelat instituția, conform propriilor dorințe \nși interese. În final, această forțare a dus la o perturbare a echilibrului \nîntre puterile statului și la conflict. \n                                                                                             11                                                                                          \n     \nDin  această  perspectivă,  o  clarificare  a  atribuțiilor \npreședintelui  cred  că  se  impune.  Trebuie  să  ne  gândim  dacă  e \nmomentul să depășim angoasa dictaturii comuniste în ceea ce privește \nstatutul și rolul președintelui. \nAcum trei decenii a fost stabilit un sistem echilibrat prin care \ncetățenii  să  își  aleagă  direct  președintele,  însă  puterile  sale  au  fost \nlimitate ca să nu devină un dictator. \nTrebuie  ca  cei  care  vor  lucra  la  reforma  Constituției  să  se \npronunțe dacă acest sistem, în care președintele este o struțo-cămilă, \nîntre un președinte francez, de exemplu, și un monarh spaniol, mai \npoate funcționa în România. \nRolul președintelui a fost gândit ca un producător de consens. \nDin păcate, a sfârșit de multe ori în a fi un producător de tensiune în \nsocietate.  Nu  de  puține  ori  am  văzut  cum  președintele  și-a  depășit \nrolul  de  mediator  și  a  intervenit  brutal  peste  celelalte  puteri \nconstituționale. \nDe altfel, relațiile dintre președinte și premier au balansat în \nultimii 30 de ani între conflict și obediență. Am văzut că atunci când \nmajoritatea parlamentară a fost favorabilă președintelui, acesta a ajuns \nșeful  de  facto  al  Guvernului.  Premierul  a  devenit  o  marionetă.  În \ncealaltă extremă, a coabitării, președintele a fost mai degrabă izolat de \ncătre prim-ministru, care a preluat toată puterea executivă. Aceasta nu \neste normalitatea! \nApoi, în plan parlamentar, mi-aș dori, de exemplu, să existe \nun  anumit  interes  pentru  reglementarea  moțiunii  constructive  de \n                                                                                             12                                                                                          \n     \ncenzură,  pe  model  german.  În  România,  partidele  politice  au \ntransformat  moțiunile  de  cenzură  într-un  instrument  de  imagine  și \nprilej de atacuri politice la adresa adversarilor. \nDe aceea, eu cred că moțiunea de cenzură trebuie să fie clară \nși nu numai pentru retragerea încrederii, ci și pentru acordarea ei unei \nalte persoane, care să-și asume de la bun început acest rol. \nDemiterea  premierului  trebuie  să  conducă  automat  la \ndesemnarea unui alt prim-ministru. Nu am fi stat acum două luni fără \nGuvern, dacă am fi avut acest instrument în Constituție. \nÎn plan guvernamental, cred că viitoarea Constituție trebuie \nsă găsească mecanisme mult mai clare de limitare a practicii excesive \na ordonanțelor de urgență. Parlamentul nu este o anexă a Guvernului \nRomâniei, ci un partener instituțional. S-a folosit prea mult pretextul \nurgenței,  astfel  încât  practica  ordonanțelor  a  devenit  o  modalitate \ncurentă de legiferare. Lucrurile nu mai pot continua așa! \nÎn general, este nevoie de o clarificare a atribuțiilor fiecărei \nputeri  în  parte.  Și  sunt  convins  că  experții  vor  găsi  cele  mai  bune \nsoluții  astfel  încât  să  nu  devenim  victimele  unui  experiment \nconstituțional! \nDoamnelor și domnilor, \nTrebuie să ne gândim serios dacă ne aflăm în acel „moment \nconstituțional”.  Am  ratat  acest  moment  după  integrarea  în  Uniunea \nEuropeană și în NATO. Am ratat în 2011, am ratat și în 2013, când \nam avut o largă majoritate parlamentară. \n                                                                                             13                                                                                          \n     \nNu avem scuze dacă vom rata din nou! După 30 de ani, nu \nmai putem să punem doar niște proptele. Ele nu rezolvă nimic! Nu \naduc dezvoltare, continuitate și stabilitate! \nSocietatea  așteaptă  o  Constituție  modernă,  care  să  reflecte \nrealitatea,  dar  care  să  conducă  la  dezvoltare  și  să  ofere  soluții \ninovative la provocările viitorului. \nTrebuie să facem o reformă constituțională serioasă. Și avem \nnevoie de fiecare român pentru a reuși acest lucru!  \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule președinte. \nInvit acum la tribună pe Excelența Sa, domnul Nicolae-Ionel \nCiucă, prim-ministrul României. \nDomnul Nicolae-Ionel Ciucă (prim-ministrul României): \nDomnule președinte al Senatului, \nDomnule președinte al Camerei Deputaților, \nStimate domnule președinte al Curții Constituționale, \nDomnule președinte Constantinescu, \nStimate doamne și stimați domni parlamentari, \nStimați colegi miniștri,  \nDoamnelor și domnilor ambasadori,  \nBună ziua! \nSunt deosebit de onorat să particip astăzi la această ședință \nsolemnă,  prin  care  marcăm  30  de  ani  de  la  adoptarea  Constituției \n                                                                                             14                                                                                          \n     \nRomâniei,  act  juridic  și  politic  fundamental  al  statului,  garant  al \nlibertăților democratice ale cetățeanului. \nLa  referendumul  național  desfășurat  pe  8  decembrie  1991, \nromânii s-au pronunțat pentru democrație, libertate și stat de drept, \npentru o societate în care demnitatea omului, drepturile și libertățile \ncetățenilor, dreptatea și pluralismul politic, supremația legii și statul \nde drept să fie valori supreme, garantate de stat. \nPrima  și  singura  Constituție  adoptată  după  căderea \ncomunismului,  actuala  Constituție  a  României,  reprezintă  piatra  de \ntemelie a societății noastre democratice, fiind inspirată și legitimată de \nidealurile Revoluției din Decembrie 1989, de sacrificiul și jertfa celor \ncare  și-au  pierdut  viața  sau  au  fost  răniți  în  acele  zile.  Această \nConstituție  este  cea  de-a  doua  cea  mai  longevivă  Constituție  a \nRomâniei, după cea din 1866. \nAcum,  la  trei  decenii  de  la  adoptare  și  după  revizuirea \nnecesară aderării la Uniunea Europeană, în anul 2003, consider că este \nnecesară în continuare reformarea statului și a administrației publice \npentru  a  pune  în  centrul  preocupărilor  cetățeanul,  pentru  a  crește \neficiența  și  calitatea  serviciilor  publice  oferite  contribuabililor  și \npentru a crește responsabilitatea deținătorilor funcțiilor publice. \nPandemia COVID-19 a arătat încă o dată cât de importantă \neste asigurarea echilibrului dintre libertățile democratice și dreptul la \nviață, pe care statul trebuie să-l asigure tuturor, inclusiv prin servicii \nmedicale de care toți cetățenii români trebuie să beneficieze în mod \negal. Starea de alertă este, alături de limitările legale și legitime ale \n                                                                                             15                                                                                          \n     \nlibertăților cetățenilor pe o perioadă restrânsă, la fel de importantă ca \nși  nevoia  de  prezervare  a  drepturilor  și  libertăților  care  dau  esența \nstatului  democratic.  Nevoia  acestui  echilibru  este  evidentă,  astăzi, \ncând traversăm o perioadă de criză sanitară în care sunt necesare unele \nreglementări pentru combaterea COVID-19. Trebuie să traversăm cu \nbine,  împreună,  această  perioadă  și  voi  lua  toate  măsurile  necesare \npentru  a  trece  țara  prin  această  criză,  cu  sprijinul  experților  și  al \npersonalului de specialitate, al instituțiilor statului, în colaborare cu \npartenerii europeni și internaționali, dar mai ales cu sprijinul tuturor \ncetățenilor României. \nExcelențele Voastre, \nDistinși invitați, \nAșa  cum  am  subliniat  de  la  această  tribună  și  cu  prilejul \nacordării votului de învestitură, în centrul preocupărilor Guvernului se \naflă cetățeanul  român și binele comun. Alături de toți  miniștrii din \nacest Guvern ne angajăm să facem tot ce depinde de noi pentru ca \nsituația  economică,  socială  și  sanitară  a  românilor  să  se \nîmbunătățească. \nOamenii au așteptări legitime de la noi: să cultivăm respectul \nfață  de  lege,  să  apărăm  adevărul,  dreptatea,  unitatea  socială  și \nsolidaritatea. Lucrăm pentru cetățeni, luând la timp, cu bună-credință \nși  nepărtinitor,  decizii  care  să  ducă  la  o  viață  în  siguranță,  la \ndezvoltare, la respectarea demnității fiecăruia și la o viață mai bună. \nObiectivul nostru este ca prin măsurile pe care le vom implementa să \nasigurăm dezvoltarea și prosperitatea țării noastre. \n                                                                                             16                                                                                          \n     \nValorile și libertățile constituționale există în fiecare dintre \nnoi, ne unesc, ne fac mai puternici ca națiune, iar idealurile comune \nreprezintă liantul între cetățeni și instituțiile statului. \nDe aceea, vă cer sprijinul, atât dumneavoastră, dar și tuturor \ncetățenilor,  pentru  a  construi  o  țară  mai  puternică  și  prosperă, \naducându-i  pe  oameni  împreună  în  jurul  unui  obiectiv  comun: \ndezvoltarea și bunăstarea României și a românilor. \nÎn calitate de cetățean român și de prim-ministru al României, \nvoi  milita  întotdeauna  pentru  respectarea  literei  și  spiritului \nConstituției și pentru domnia legii. \nVă mulțumesc. (Aplauze.) \n                                                                                             17                                                                                          \n     \nDomnul Florin-Vasile Cîțu: \nMulțumim, domnule prim-ministru. \nInvit  la  tribună  pe  Excelența  Sa,  domnul  Valer  Dorneanu, \npreședintele Curții Constituționale. \nDomnule președinte! \nDomnul  Valer  Dorneanu  (președintele  Curții \nConstituționale): \nStimate domnule președinte al Senatului Florin Cîțu,  \nStimate  domnule  președinte  al  Adunării  Naționale,  al \nCamerei  Deputaților  -  zicem  Adunare  Națională,  pentru  că  așa  îi \nspunea pe vremuri, \nDistinse domnule prim-ministru Nicolae Ciucă, \nLa mulți ani și pentru ziua dumneavoastră de astăzi! \nDistinși miniștri,  \nDomnule președinte Emil Constantinescu, \nStimați parlamentari, \nDați-mi voie să mă răsfăț și să vă spun dragi colegi, \nÎnaltpreasfinția Voastră, \nOnorată asistență, \nMulțumesc  în  primul  rând  Parlamentului  pentru  onoranta \ninvitație  de  a  mă  adresa,  în  calitate  de  președinte  al  Curții \nConstituționale,  acestei  distinse  adunări  care  cinstește  Constituția \nRomâniei. \nÎn calitate de garant al supremației Constituției, pentru noi, \nCurtea Constituțională, este o mare onoare acest lucru și în această \n                                                                                             18                                                                                          \n     \ncalitate îmi permit să vă amintesc faptul că actul fundamental al țării \neste o adevărată Biblie și nu întâmplător fiecare dintre noi începem \nactivitatea depunând jurământul de credință cu mâna pe Constituția \nRomâniei și pe Biblie.  \nSărbătorim, astăzi, 30 de ani de la „momentul zero”, de la \nborna de stat a democrației românești, 30 de ani de la debutul unei \nperioade istorice pentru neamul românesc, unei epoci dorită a fi de \nlibertate și speranță, de încredere și entuziasm, care să succeadă anilor \nlungi,  apăsători  și  tenebroși  ai  comunismului,  30  de  ani  de  la \nadoptarea Constituției României.  \nLa acest moment aniversar, să ne amintim faptul că nu a fost \ndeloc  ușor  să  se  elaboreze  o  nouă  Lege  fundamentală,  care  să \nreușească mai întâi de toate să smulgă societatea din automatismele \ncomportamentale  și  atitudinile  formate,  fără  voia  sa,  sub  povara \nvremurilor,  pe  parcursul  jumătății  de  secol  petrecute  în  regimul \ncomunist, mai apoi să imprime un suflu nou, democratic, în acord cu \nspiritul  european,  care  să  rezoneze  cu  aspirațiile  și  idealurile \nRevoluției din Decembrie 1989 și să ofere, în același timp, mecanisme \njuridice concrete și eficiente, care să răspundă așteptărilor poporului. \nAdunarea  Constituantă,  instituită  în  acest  scop,  a  avut  la \ndispoziție pentru acest copleșitor demers creator un termen de 18 luni \nde la înființare. Lucrările Adunării Constituante s-au desfășurat astfel \nîncât  să  asigure  Adunării  Constituante  timpul  necesar  pentru  o \nelaborare ca atare. \n                                                                                             19                                                                                          \n     \nS-au conceput două lecturi, în acest scop, prima lectură având \nca  obiect  inițierea  membrilor  Adunării  Constituante  cu  modul  de \nredactare a unei constituții, precum și informarea acestora cu privire la \nconținutul constituțiilor din statele democratice. \nProcesul  de  elaborare  a  Constituției  a  beneficiat  de  o \nsubstanțială  asistență  internațională,  fiind  valorificată  experiența \nstatelor cu tradiție democratică. \nComisia  a  avut  întâlniri  inclusiv  cu  reprezentanți  ai  unor \nautorități  internaționale,  mai  ales  organisme  ale  ONU  și  ale \nConsiliului Europei, iar lucrările comisiei au fost analizate în cadrul \nComisiei de la Veneția. Un rol important l-au avut avizele comunicate \nde  diferite  organizații,  precum  Comitetul  Helsinki  pentru  drepturile \nomului,  dar  și  discuțiile  purtate  cu  diferiți  specialiști  în  drept \nconstituțional din numeroase țări, și chiar participarea nemijlocită a \nunor  specialiști  francezi,  în  frunte  cu  reputatul  profesor  Robert \nBadinter; la dezbaterile acestea care au însoțit elaborarea Constituției \ns-au valorificat și tradițiile constituționalismului românesc, preluat din \nprincipiile revoluției franceze. \nPrecizez aceste detalii pentru a evidenția dorința membrilor \nAdunării  Constituante  de  a  elabora  o  lege  fundamentală  a  statului \nromân  care  să  fie  în  concordanță  cu  standardele  internaționale  în \nmaterie  constituțională,  care  să  înglobeze  patrimoniul  democratic \neuropean  și  care  să  înalțe  viața  juridică,  politică  și  economică  a \nsocietății  românești  la  un  nivel  similar  celor  al  statelor  cu  sisteme \ndemocratice consolidate printr-o îndelungată tradiție. Să apreciem și \n                                                                                             20                                                                                          \n     \nsă respectăm acest efort uriaș, realizat cu toată convingerea și cu bună-\ncredință! \nDesigur  că,  fiind  o  creație  umană,  Constituția  noastră  nu \nputea  fi  perfectă,  ireproșabilă,  dar  conținutul  ei  reușește  să  ofere \nsuficiente repere pentru construirea pe baza sa a unui sistem care să \npermită  buna  funcționare  a  instituțiilor  publice  și  a  vieții  politice, \neconomice, în ansamblul său. În timp, pe măsura evoluției sociale, a \ndezvoltării complexului de relații interumane și interinstituționale, a \nremodelării peisajului socio-politic, unele aspecte nu au mai corespuns \nnoilor realități, diferite de cele avute în vedere în puterea constituantă \noriginală.  Tocmai  pentru  acest  motiv,  a  fost  înscrisă  în  Constituție \nposibilitatea revizuirii sale, iar anul 2003 a fost momentul în care s-a \nrealizat  o  astfel  de  primenire  a  legii  noastre  supreme,  corijându-se \nimperfecțiunile, adaptându-i-se prevederile la schimbările survenite și \nîmbunătățindu-i-se soluțiile propuse inițial. \nDe asemenea, revizuirea din 2003 a avut un scop mai mult \ndecât atât, reconfigurându-se cadrul constituțional național, astfel încât \nsă permită aderarea României la Organizația Atlanticului de Nord și \nintegrarea în Uniunea Europeană. \nAșadar, deși este Legea fundamentală a statului, Constituția \nnu  putea  rămâne  încremenită  în  timp,  ci  poate  fi  modificată  atunci \ncând această necesitate apare ca stringentă. Dar revizuirea Constituției \ntrebuie făcută cu responsabilitate, cu înțelepciune, cu simțul datoriei \nfață de popor, cu intenția sinceră de a aduce un beneficiu acestuia, și \nnu dintr-o dorință, chiar inspirată, unilaterală. Din păcate, însă, ideea \n                                                                                             21                                                                                          \n     \nrevizuirii  Constituției  a  fost  utilizată  nu  de  puține  ori  ca  miză \nelectorală, lipsită de o serioasă acoperire sub aspectul motivației și al \njustificării  raționale,  fiind  transformată  într-un  instrument  de \nmanipulare  în  vederea  obținerii  de  capital  electoral  din  promisiuni \nirealizabile. O astfel de atitudine distructivă nu face altceva decât să \nsemene  îndoială,  să  inducă  o  stare  de  incertitudine  cu  privire  la \nordinea  constituțională,  fragilizând  însăși  construcția  democratică  a \nstatului.  Din  fericire,  probabil  anticipând  asemenea  inițiative \noportuniste, legiuitorul constituant a instituit o procedură complexă de \nrevizuire, compusă dintr-o succesiune de etape și prevederi obligatorii, \nstabilind în final și limitele revizuirii, care fac obiectul așa-zisei părți \nrigide a Constituției. \nAr trebui ca în lupta politică să se renunțe la ideea de a se da \ntot  timpul  vina  pe  pretinsele  imperfecțiuni  ale  Constituției  pentru \nnerealizările, pentru insuccesele clasei politice. Mecanismul statal va \nputea funcționa perfect în baza actualei reglementări constituționale \ndacă prevederile Legii fundamentale vor fi respectate atât în litera, cât \nși  în  spiritul  lor.  Domnia  legii,  care  este  o  exigență  esențială  a \nprincipiului statului de drept, ar trebui să fie un adevărat far călăuzitor \npentru toți participanții la viața publică. Nu puțini sunt cei care invocă \nacest concept al statului de drept, dar uită care este semnificația sa, \nuită că acesta implică subordonarea statului în toate componentele sale \nfață de drept și în primul rând față de Constituție și că are ca scop \ntocmai  ponderarea  eventualelor  tendințe  abuzive  discreționare  ale \nstructurilor  etatice.  Or,  se  știe  că  puterea  exemplului  este  o  armă \n                                                                                             22                                                                                          \n     \nredutabilă. Cum putem pretinde cetățenilor să respecte și să cinstească \nLegea fundamentală a țării dacă unii dintre cei care dețin și exercită \nputerea politică în numele lor o pun la îndoială sau o bagatelizează? \nCum putem aștepta din partea poporului să fie mândru de Constituția \nsa, când unii dintre reprezentanții acestuia o contestă? \nÎn  calitate  de  garant  al  supremației  Constituției,  Curtea \nConstituțională vă invită să prețuim împreună importanța cărții noastre \nfundamentale,  să-i  recunoaștem  obligativitatea  și  să  o  respectăm  în \nlitera și spiritul ei. \nLa mulți ani Constituției României! \nȘi v-aș ruga să-mi permiteți o scurtă informare.  \nÎn foaierul din fața sălii de ședințe sunt mai multe panouri \norganizate cu sprijinul generos al Arhivelor Naționale, al Monitorului \nOficial și al AGERPRES-ului, care redau constituțiile în original, cu \nsemnăturile respective, Constituția din 1866, invocată și aici ca model, \nConstituția din 1923 și Constituția din 1991. \nVă mulțumesc foarte mult pentru atenție. (Aplauze.) \nDomnul Florin-Vasile Cîțu: \nMulțumim, domnule președinte. \nDoamnelor și domnilor senatori și deputați, \nPotrivit celor convenite, în această ședință solemnă vor avea \nintervenții reprezentanți ai grupurilor parlamentare reunite, în limita a \n7 minute pentru fiecare grup parlamentar, iar deputaților și senatorilor \nneafiliați  li  se  alocă  3  minute,  cu  o  singură  intervenție,  printr-un \nreprezentant comun. \n                                                                                             23                                                                                          \n     \nAvem lista. Doar Grupul parlamentar AUR nu a ... \nDomnul George-Nicolae Simion (din sală): \nStați că vă dau acum! \nDomnul Florin-Vasile Cîțu: \nVă rog! \nDin partea Grupurilor parlamentare ale PSD, domnul senator \nRobert Cazanciuc. \nDomnul Robert-Marius Cazanciuc: \nDomnule președinte al Senatului, \nDomnule președinte al Camerei Deputaților,  \nDomnule prim-ministru, \nStimați membri ai Guvernului, \nDoamnă ministru, \nDomnule președinte Emil Constantinescu,  \nDomnule președinte Dorneanu, \nÎnaltpreasfinția Voastră, \nDragi colegi, \nÎn misiunea noastră, ca membri ai Parlamentului, de a face \ncunoscută legea, facem deseori referire la litera și spiritul ei. \nDacă  vorbim  de  Legea  fundamentală,  avem  aici  spiritul \nConstituției,  care  s-a  transformat  într-o  esență  tare  -  Constituția \nRomâniei. \nAm  luat  de  la  bibliotecă  această  geneză  și  dați-mi  voie  să \ncitez câteva rânduri din această carte: „Emoția mea este firească în \n                                                                                             24                                                                                          \n     \nacest moment solemn, când pentru a treia oară, în decurs de 150 de \nani, România are prilejul ca, prin reprezentanții săi aleși, să dezbată și \nsă voteze o constituție adevărată”. \nAstăzi, la 30 de ani de la acest discurs, rostit de Dan Amedeo \nLăzărescu în 1991, avem aceleași preocupări de a cârmui țara spre un \nviitor european, numai că de această dată viitorul european este legat \nși  de  utilizarea  adecvată  a  uriașelor  resurse  puse  la  dispoziția  țării \nnoastre pentru a reduce decalajele față de alte state europene care timp \nde 50 de ani au avut un destin mai bun decât am avut noi la frontiera \nEuropei. \nSpunea, la vremea respectivă, profesorul Iorgovan, că speră \nca această Constituție să aibă rolul unui adevărat pact social. \nDincolo  de  reașezarea  statului  român  pe  principii  real \ndemocratice, Constituția din 1991, pe care o sărbătorim astăzi, a fost și \nun rezultat al transpunerii în lege a entuziasmului celor care își doreau \nlibertatea, despre  care auziseră de la părinți, bunici sau din filmele \namericane, dar și a entuziasmului celor care plătiseră cu ani grei de \ntemniță comunistă pentru vina de a lupta pentru libertate.  \nAstăzi, noi, parlamentarii, avem o dublă datorie față de acești \noameni și față de urmașii noștri. Avem datoria de a înțelege dacă în \ncei 30 de ani care au trecut de la adoptarea Constituției aceasta a reușit \nsă  se  facă  cunoscută  și  înțeleasă  de  poporul  ei,  dacă  spiritul  Legii \nfundamentale a fost deslușit de cei chemați să o aplice și să o apere. \nLa  începutul  anilor  '90,  Constituția  a  fost  percepută  mai \ndegrabă ca un reper academic, departe de viața obișnuită. \n                                                                                             25                                                                                          \n     \nO cercetare sociologică realizată recent ne-a arătat că pentru \nromâni Constituția reprezintă astăzi nu doar un set de principii, ci un \ntext viu, aflat în vârful ierarhiei legilor, care poate influența în mod \ndirect viața fiecăruia dintre noi. \n63% dintre români consideră că o modificare a Constituției \nle-ar face o viață mai bună. \nNe-am întrebat la începutul anului dacă ar fi o idee bună ca \nstatul  să  distribuie  fiecărui  cetățean  câte  o  Constituție.  90%  dintre \nromâni au spus că da, ar fi o idee foarte bună. Românii vor să aibă un \nreper, vor să știe că pot apela la cineva fundamental atunci când ceva \nnu merge bine. \nGardianul  Constituției  este,  de  29  de  ani,  Curtea \nConstituțională, care prin 22.000 de decizii pronunțate până în prezent \nne-a arătat cum trebuie interpretate textele Constituției, dar și limitele \nunora dintre ele, care au rămas tributare contextului social economic \nîn care au fost adoptate. \nGardian al Constituției sau făuritor de legi? \nSunt  convins  că  membrii  Curții  Constituționale  își  pun \naceastă întrebare la fiecare decizie  pe care o pronunță, iar numărul \nmare al acestora arată, de asemenea, nevoia cetățeanului de a respecta \nConstituția,  de  către  fiecare  dintre  noi,  dar  și  de  către  instituțiile \nstatului. \nTitulatura  marginală  a  primului  articol  din  Constituție  este \n„Statul român”. Poate era mai potrivit dacă primul articol se numea \npur și simplu România, pentru a arăta preeminența poporului român. \n                                                                                             26                                                                                          \n     \nLegea  fundamentală  trebuie  să  aibă  în  centrul  ei  omul,  cu \ndrepturile și libertățile lui fundamentale, cu un stat capabil în mod real \nsă  asigure  protejarea  lor,  printr-o  arhitectură  constituțională  care  să \nstatueze principiul supremației și respectării Constituției și a legilor, \nprecum și cooperarea loială dintre puteri, toate acestea în beneficiul \ncetățeanului. \nDacă această constituție îndeplinește astăzi acest rost vă invit \nsă reflectăm și să lucrăm împreună. \nPentru  un  dialog  eficient  despre  Constituție  și  pentru  a \ncunoaște modele ce pot contribui la conturarea propriilor convingeri \naveți la dispoziție o carte în format electronic. \nÎn 2015, cu ajutorul a patru profesori universitari, am tradus \nîn  limba  română  toate  constituțiile  Uniunii  Europene.  O  să  primiți \nfiecare dintre dumneavoastră, printr-un mesaj, din partea liderilor de \ngrup, această carte în format electronic. \nDupă 30 de ani îi evocăm astăzi aici pe membrii Adunării \nConstituante care ne-au lăsat moștenire o constituție care a reașezat \nțara după comunism. \nCare va fi moștenirea noastră, a celor de aici? Ce vom lăsa \nnoi?  O  împărțire  a  românilor  în  mai  multe  categorii:  bugetari  și \ncorporatiști, locuitori în țară sau în diaspora, pro sau contra Uniunii \nEuropene, pro sau contra justiției. \nDupă  câteva  luni  de  dezbateri  în  cadrul  Partidului  Social \nDemocrat ne-am pus întrebarea dacă această Constituție poate fi un \nliant al națiunii. \n                                                                                             27                                                                                          \n     \nPentru  a  căuta  răspuns  la  această  întrebare,  Asociația  „Pro \nDemocrația”  și  Institutul  Social-Democrat  „Ovidiu  Șincai”  au \norganizat  pe  1  iulie  o  dezbatere  consacrată  analizei  de  ansamblu  a \nevoluției societății românești guvernată de actuala Constituție. \nAți  primit  fiecare  dintre  dumneavoastră  această  carte.  Cei \ncare n-ați primit-o încă, o veți primi cu siguranță. Este un volum care \nreunește lucrările a 12 profesori universitari și 2 membri ai Adunării \nConstituante.  Au  fost  invitați  să-și  exprime  opiniile  cu  privire  la  o \nConstituție a viitorului și asupra măsurii în care Legea fundamentală \npoate fi îmbunătățită, astfel încât să răspundă marilor provocări ale \nRomâniei de astăzi, obiectivelor comune europene și ale omenirii, în \ngeneral.  \nVorbind de viața acestei Constituții și de obiectivele comune \neuropene,  fostul  ministru  al  integrării,  profesorul  Vasile  Pușcaș, \nspunea că revizuirea din 2003 a tratat aderarea la Uniunea Europeană \nca  un  simplu  act  de  politică  externă,  și  nu  ca  un  proces  intern  de \ntransformare a statului și a societății. \nRevizuirea din 2003 a reprezentat actul juridic care a făcut \nposibilă aderarea la Uniunea Europeană și NATO. \nÎncercările de revizuire din 2011-2013 au fost arme în bătălia \npolitică internă, din păcate, dar, în același timp, au arătat nevoia de \nclarificare a unor  texte scrise poate cu prea  mult entuziasm în anii \n1990-1991 și nevoia de a consfinți statutul nostru real de membri ai \nUniunii Europene și ai NATO. \n                                                                                             28                                                                                          \n     \nModificările actualei Constituții ar putea fi abordate din cel \npuțin trei perspective, dacă doriți. Aș spune una tehnică – și vă dau un \nexemplu – art. 29 vorbește de telegrame. Am întrebat Poșta Română \ncând a fost trimisă ultima telegramă. Acum mai bine de 10 ani. \nDomnul Florin-Vasile Cîțu: \nDomnule senator, vă rog să încercați să finalizați! \nDomnul Robert-Marius Cazanciuc: \nImediat, domnule președinte! E un moment solemn. \nDe  opțiune  politică,  regionalizarea  și  formarea  Guvernului. \nPoate președintele să încredințeze formarea Guvernului partidului care \na  câștigat  alegerile?  Și  inovativă.  Reglementarea  constituțională  a \nrolului opoziției parlamentare, protejarea drepturilor fundamentale în \nfața  provocărilor  generate  de  evoluția  inteligenței  artificiale  sau \nprotejarea  statului  în  fața  regimurilor  comerciale  și  economice \ntransfrontaliere. \nCred că astăzi, în Parlament, avem obligația față de poporul \nnostru să lansăm dezbateri publice față de principalele teme ale vieții \nsociale,  economice  și  politice,  asupra  modului  în  care  drepturile \nfundamentale  sunt  respectate  în  mod  real,  asupra  modului  în  care \nputerile statului au funcționat în slujba poporului și care în final să \nconducă,  de  ce  nu,  la  un  acord  politic  național  pentru  o  eventuală \nrevizuire a Constituției. Un asemenea proiect ar putea reprezenta un \nliant al națiunii care să contribuie la uniunea spirituală a poporului \nromân. \n                                                                                             29                                                                                          \n     \nVa fi posibil doar în măsura în care acest proces va fi unul \nautentic  și  oamenii  vor  vedea  că  este  unul  autentic,  nu  ca  un  alt \ninstrument într-o bătălie politică. \nDezbaterea  națională  în  jurul  temei  revizuirii  Constituției \npoate fi un instrument de atingere a obiectivului de refacere a legăturii \nțării cu fiecare român. \nAstăzi suntem datori să le lăsăm celor care vin după noi o \nRomânie în bună stare. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule senator. \nDin partea Grupurilor parlamentare ale PNL....  \n(Domnul  senator  Robert-Marius  Cazanciuc  revine  la \ntribună.) \nMai aveți? \nDomnul Robert-Marius Cazanciuc: \nAți primit, de asemenea, stimați colegi, o coliță nouă, timbre \nrealizate în 2019 de către Romfilatelia, în care pentru prima dată pe \ntimbre  au  fost  puse  drepturile  fundamentale.  Sunt  nouă  drepturi \nfundamentale, tipărite în milioane de exemplare, care au încercat să \nfacă cunoscută românilor Legea fundamentală. \nMulțumesc. (Aplauze.) \nDomnul Florin-Vasile Cîțu: \nMulțumim, domnule senator. \n                                                                                             30                                                                                          \n     \nO inițiativă foarte bună. \nDin partea Grupurilor parlamentare ale PNL, doamna senator \nLaura-Iuliana Scântei. \nDoamna Laura-Iuliana Scântei: \nVă mulțumesc, domnule președinte. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule președinte Emil Constantinescu, \nÎnaltpreasfinția Voastră, \nDomnule președinte al Curții Constituționale, \nDistinși membri ai Corpului diplomatic, \nDragi invitați, \nDoamnelor și domnilor senatori și deputați, \nSărbătorim într-adevăr 30 de ani de la intrarea în vigoare a \nConstituției din 1991. \nTimp  de  30  de  ani,  Constituția  a  garantat  stabilitatea \nregimului  politic,  a  oferit  termenul  de  referință  pentru  drepturile  și \nlibertățile fundamentale ale cetățenilor și a fost temelia pe care s-au \nconstruit instituțiile vitale ale statului. \nTotuși trebuie să fim sinceri, 30 de ani nu înseamnă mulți ani \nconstituționali.  Prin  comparație,  Constituția  de  la  1866  a  fost  în \nvigoare vreme de 57 de ani. Avem deci o Constituție tânără și, pe cale \nde consecință, o democrație la fel de tânără. \nDeși e tânără, Constituția prevede un obiectiv de țară istoric, \n                                                                                             31                                                                                          \n     \nîmpărtășit în egală  măsură de toate forțele politice responsabile, de \nautoritățile statului și de majoritatea românilor, și anume, România - \nstat democratic. Acel stat cu o democrație consolidată, axată pe cele 3 \nmari valori fondatoare ale liberalismului politic, și anume: protejarea \nvieții, promovarea libertății și garantarea proprietății. Adică un stat de \ndrept, un stat de tip occidental, care își respectă îndatoririle rezultate \ndin  angajamentele  internaționale,  inclusiv  cele  care  decurg  din \ncalitatea de stat membru UE și NATO. \nDoamnelor și domnilor, \nAți auzit și până acum, de la antevorbitorii mei, veți auzi în \ncontinuare, azi, la ceas aniversar, multe cuvinte frumoase, dar și critici \nla adresa Constituției în vigoare. Toate oferă răspunsuri cu privire la \nîntrebarea: Ce reprezintă Constituția României, după 30 de ani, pentru \ncetățeni,  pentru  politicieni  și  pentru  țară?  Că  înglobează  cele  mai \nînalte valori și idealuri ale unei societăți democratice, că este o pavăză \npentru  asigurarea  statului  de  drept  și  a  independenței  justiției,  o \ngaranție că nicio autoritate nu va abuza de puterea sa și va acționa în \nlimitele constituționale, că, într-adevăr, cuprinde catalogul de drepturi \nși libertăți fundamentale și că e un scut împotriva abuzului de putere al \nautorităților statului împotriva cetățenilor. \nÎn ce mă privește, am dorit astăzi să vă spun despre ce nu este \no Constituție. \nÎn primul rând, o Constituție nu este doar un document politic \nsau doar o lege care se poate modifica oricum și oricând, după bunul \nplac al unei majorități politice sau al unui partid care, de exemplu, s-ar \n                                                                                             32                                                                                          \n     \nteme că nu ar da nici după 20 de ani, în anul 2024, un candidat ales la \nfuncția de președinte al României. \nÎn  al  doilea  rând,  o  Constituție  nu  reprezintă  nimic  fără \nconstituționalism. Legea fundamentală a unui stat capătă valoare dacă \neste respectată în timp și dacă, prin respectarea continuă, la nivelul \nsocietății  se  creează  un  sentiment  puternic  de  apartenență  la \nConstituție și la valorile sale. \nÎn al treilea rând, o Constituție nu este în realitate opera unei \nmajorități  politice  conjuncturale,  deși  unii  așa  cred.  O  Constituție \ndurabilă este rezultatul unui autentic moment constituțional. Un astfel \nde moment constituțional a fost în anii 1990, 1991, atunci când s-a \nrealizat  trecerea  de  la  vechiul  regim  politic  totalitar  la  noul  regim \npolitic democratic. Constituția României a eliminat atunci posibilitatea \nconcentrării  puterii  în  mâinile  unei  persoane,  ale  unui  grup  de \npersoane  sau  ale  unei  instituții  și  așa  sperăm  să  rămână  pentru \ntotdeauna. \nMai târziu, în 2003, la momentul revizuirii, s-a avut în vedere \nnevoia fundamentală a României de a adera la structurile euroatlantice \nși de a se defini un destin european pentru societatea românească. \nFără  îndoială,  doamnelor  și  domnilor,  Constituția  nu  este \nperfectă,  iar  numeroasele  decizii  ale  Curții  Constituționale  i-au \nevidențiat vreme de 30 de ani și limitele și lipsurile. Cu toate acestea, \nmomentele  constituționale  autentice  pentru  revizuirea  Legii \nfundamentale trebuie să fie rezultatul unei nevoi sociale reale și să \nexprime  o  viziune  asupra  arhitecturii  statului,  construită  în  timp  și \n                                                                                             33                                                                                          \n     \nîmpărtășită de majoritatea cetățenilor. \nÎnchei spunându-vă că Partidul Național Liberal nu se teme \nde o revizuire a Constituției. PNL reafirmă angajamentul politic de a \ncontinua  construcția  statală  asumată  încă  de  la  înființarea  sa,  dar \natunci când va revizui Constituția nu va renunța la viziunea sa liberală \nasupra statului și asupra economiei. Liberalismul constituțional va fi \npromovat în continuare ca principiu de modernizare a statului român \nîn  era  digitalizării,  pentru  a  oferi  cetățenilor  cu  adevărat  un  stat \nfuncțional, bazat pe o economie liberă, pe domnia legii și pe respectul \ndrepturilor fundamentale. \nAșadar,  azi,  la  ceas  aniversar,  urăm  Constituției  noastre \nlongevitate  și  respect  din  partea  tuturor  –  cetățeni  și  întreaga  clasă \npolitică! \nVă mulțumesc. (Aplauze.) \nDomnul Florin-Vasile Cîțu: \nMulțumesc, doamnă senator. \nDin partea Grupurilor parlamentare ale USR, domnul senator \nRadu-Mihai Mihail. \nDomnul Radu-Mihai Mihail: \nMulțumesc, domnule președinte. \nDoamnelor și domnilor, \nSuntem  un  stat  care  derapează  spre  eșec  și  Constituția  din \n1991  nu  este  străină  de  ceea  ce  se  întâmplă.  Constituția  României \nmoderne, libere și prospere ar fi trebuit să înceapă cu punctul 8 de la \n                                                                                             34                                                                                          \n     \nTimișoara. Cu despărțirea conștientă și asumată de trecutul totalitar și \nde aceia care i-au făcut posibilă existența timp de o jumătate de veac. \nConstituția de la 1991 a venit după „Duminica orbului” din \n1990  și  a  consfințit  restaurația  foștilor  comuniști  și  securiști  din \nRomânia.  A  fost  scrisă  după  chipul  și  asemănarea  destinatarului  și \nautorului  –  Ion  Iliescu,  zis  și  comunist  cu  față  umană,  și  Antonie \nIorgovan, zis și comunist cu studii juridice. \nConstituția României validată la referendumul din decembrie \n'91 a fost scrisă de un președinte al Asociației Studenților Comuniști \ndin  Universitatea  București,  pentru  președintele  Uniunii  Tineretului \nComunist. \nAcum  30  de  ani  eram  reporter  la  Radio  Delta  și  eram  pe \nstradă și îi întrebam pe oamenii care mergeau foarte mândri să voteze \nConstituția, dacă au citit textul și de ce îl votează? Și răspunsul era \ncam același de la toți: „Păi, ne-a spus Ion Iliescu că e de bine”. \nUSR a apărut pentru că românii s-au săturat să le spună un \ntătuc și gașca lui ce să facă. (Aplauze. Vociferări.) \nAcum  oamenii  sistemului  tot  vorbesc  despre  schimbarea \nConstituției, astfel încât președintele să nu mai fie ales de români, ci \nde ei. (Vociferări.) \nOamenii fără chip vor ca funcția de președinte al românilor să \npoată fi scoasă la mezat și tranzacționată între grupurile parlamentare, \nmonedă de schimb în trocurile politice, departe de ochii lumii și de \nochii cetățeanului. \nUSR  a  apărat,  apără  și  va  apăra  statul  de  drept  și  valorile \n                                                                                             35                                                                                          \n     \ndemocrației liberale de toate încercările de a pune instituțiile statului, \noricare  ar  fi  ele...  (Vociferări.)  ...la  dispoziția  infractorilor,  a \nevazioniștilor, a hoților din bugetul de stat și a combinatorilor politici \ncare îi cauționează. (Vociferări.) \nȘi închei cu o ultimă remarcă. Antonie Iorgovan, părintele \nConstituției din '91, a fost, ca tot românul imparțial, expert în cadrul \nComisiei juridice constituționale și pentru drepturile omului din cadrul \nCFSN  și  independent,  dar  afiliat,  în  legislatura  '90-'92,  la  Grupul \nparlamentar al PNL, pentru ca apoi să treacă la PSD, demonstrând \nastfel multilateralismul FSN-ismului, așa cum îl vedem și astăzi. \nNu-i așa că de acolo de sus, de unde se află, Caragiale râde cu \ngura până la urechi? (Vociferări. Aplauze.) \nDomnul Florin-Vasile Cîțu: \nMulțumesc, domnule senator. \nDin  partea  Grupurilor  parlamentare  AUR,  domnul  George \nSimion. \nDomnul George-Nicolae Simion: \nMulțumesc frumos. \nA fost un referendum pentru modificarea Constituției, să fie \nspecificat  faptul  că  în  România  căsătoria  este  între  un  bărbat  și  o \nfemeie. Sper că nu vreți să modificați Constituția în sensul în care să îl \nluați pe domnul Cîțu legal de soție, da? (Vociferări.) \nNoi nu suntem de acord cu faptul că trebuie să se producă o \nfederalizare  sau  o  regionalizare  sau  cum  dorește  unul  sau  altul  din \n                                                                                             36                                                                                          \n     \npartidele și organizațiile non-guvernamentale care sunt în Parlament \nastăzi. Nici pentru punerea în acord cu anumite prevederi europene. \nNoi  credem  că  a  noastră  Constituție  este  foarte  bună.  Și  unele \nîncercări de încălcare a Constituției, cum a fost înlăturarea Avocatului \nPoporului, neconstituțională, au fost stopate. \nȘi dacă tot ne-ați dat niște timbre aici, în care sunt prevăzute \narticolele  fundamentale,  vedeți  că  pierdem  o  generație,  pentru  că \ndreptul la învățătură este asigurat. Din păcate, nu a fost asigurat de \nstatul  român,  prin  hotărâri  de  Guvern  care  sunt  aduse  aici,  în \nParlament  și  noi  doar  trebuie  să  le  ascultăm,  nici  măcar  nu  putem \ninterveni asupra stării de alertă. \nÎncetați  să  călcați  în  picioare  drepturile  fundamentale  ale \nromânilor și începeți să respectați Constituția! \nNu prin ședințe solemne faceți asta, ci respectând Constituția \nși eliminând orice formă de obligativitate asupra românilor! \nConstituția este bună. Trebuie susținută și trebuie apărată de \nuzurpatori, atât de aici, de la București, cât și de la Bruxelles! \nVă mulțumesc. (Aplauze.) \nDomnul Florin-Vasile Cîțu: \nMulțumesc. \nDomnul Tanasă. \nDomnul Dan Tanasă: \nDa. \nÎnaltpreasfinția Voastră, \n                                                                                             37                                                                                          \n     \nDomnule președinte al Camerei Deputaților, \nOnorați membri ai Guvernului, \nDoamnelor și domnilor senatori și deputați, \nArt.  3  al  Constituției  României  vorbește  despre  teritoriul \nRomâniei, care este inalienabil. \nDin  păcate,  în  ultimii  30  de  ani,  atât  PSD,  cât  și  PNL  și \nUDMR au permis vânzarea pământului României către străini, la un \nnivel demențial. \nDin  păcate,  suntem  poate  unici  în  lume,  ne-am  înstrăinat \npământul și am vândut, ne-am trezit într-o situație în care am permis, \nculmea, încălcarea art. 3 al Constituției României. \nArt. 12 vorbește de simbolurile naționale ale României. \nArt. 13 vorbește de limba națională, de limba română. \nEu  am  câștigat  câteva  zeci  de  procese  în  instanțele  din \nRomânia, prin care am încercat să impun respectarea limbii oficiale de \nstat. Și, din păcate, atât PSD, cât și PNL, ați tolerat timp de 30 de ani \natitudinile absolut inacceptabile ale UDMR atunci când vine vorba de \nsimboluri naționale și de limba oficială de stat în România. \nAți permis... ați permis – că plecați, domnule Kelemen Hunor \n–  ați  permis,  domnilor,  ca  în  Transilvania,  practic,  în  multe  zone, \nlimba maghiară să devină, practic, de facto limbă oficială de stat. Și \npermiteți în continuare, dragi colegi de la PSD și de la PNL! \nLimba oficială de stat nu este negociabilă cu nimeni! Și nici \nsimbolurile naționale! Acestea le puteți spune colegilor de la UDMR. \nȘi închei. \n                                                                                             38                                                                                          \n     \nArt. 47 vorbește despre faptul că: „Statul este obligat să ia \nmăsuri de dezvoltare economică și de protecție socială, de natură să \nasigure cetățenilor un nivel de trai decent”. \nÎn ultimii 30 de ani, modul în care PSD și PNL au înțeles să \nfacă  politică  în  România  ne  situează  pe  ultimele  locuri  la  ceea  ce \nînseamnă nivel de trai. Ultimele locuri în Europa. \nȘi, mai mult decât atât, modul în care PSD și PNL au făcut \npolitică în ultimii 30 de ani a dus la situația absolut inacceptabilă în \ncare peste 3,5 milioane de români au fugit de aici, de pe acest pământ. \nI-ați fugărit voi. Și, din păcate, în ultimii 4 ani, nici USR nu s-a lăsat \nmai prejos. \nMulțumesc. (Aplauze.) \nDomnul Florin-Vasile Cîțu: \nMulțumim. \nDomnul deputat Ciubuc. \nDomnul Ciprian Ciubuc: \nDomnule președinte al Senatului, \nDomnule președinte al Camerei Deputaților, \nDomnule președinte Constantinescu, \nStimați colegi, \nStimați invitați, \nEu am să vorbesc scurt. \nȘi am să vorbesc de art. 16 - cetățenii români sunt egali în \nfața legii. \n                                                                                             39                                                                                          \n     \nStimați colegi, \nNu  suntem  astăzi  în  măsură  să  respectăm  art.  16.  De  ce? \nPentru  că  pe  baza  ordonanțelor  de  urgență  și  a  stării  de  alertă, \ndrepturile  românilor  nu  sunt  respectate.  Avem  6  articole  din \nConstituție – domnule președinte al Curții Constituționale, puteți să \nconfirmați sau infirmați – care sunt călcate în picioare pentru că avem \no stare de alertă neconstituțională și măsuri restrictive aberante. \nVin de la întâlnirea care a avut loc săptămâna trecută, de la \nDelegația Adunării Parlamentare a Francofoniei, unde – vreau să vă \nspun un lucru foarte important și vă rog să fiți atenți cu toții – am fost \nadunați mai mulți parlamentari din Parlamentul României, care facem \nparte din Delegație, inclusivi parlamentari din toate țările francofone, \nni s-au ținut lecții de modificare a Constituției, sub motiv de COVID \nși sub motiv de pandemie. Din Parlamentul belgian ni s-a transmis, \ntrebuie  să  modificăm  Constituția  după  modelul  Luxemburg,  să \nomogenizăm  Constituția.  Inclusiv  toate  țările  care  fac  parte  din \nUniunea Europeană. \nDe asemenea, ni s-a vorbit despre suspendarea Parlamentelor \nnaționale. (Vociferări.) \nNi s-a vorbit de suspendarea Parlamentelor naționale. \nMă  bucur  că  colegii  de  la...  antevorbitorii  mei  au  vorbit \ndespre modificarea Constituției. \nStimați colegi, \n Nu putem să modificăm Constituția, să o omogenizăm dacă \nnu ne întoarcem la popor. \n                                                                                             40                                                                                          \n     \nAm  susținut  și  în  Parlamentul  din  Albania,  la  Adunarea \nParlamentară a Francofoniei, susțin și de aici – cum vă veți uita în \nochii  copiilor  dumneavoastră  sau  în  ochii  românilor  dacă  vom \nmodifica Constituția și vom omogeniza Constituția după Constituția \ndin Luxemburg... (Vociferări.) ...sub motiv de COVID și sub motiv de \npandemie? \nAm  numărat,  de  19  ori  s-a  vorbit  de  cuvântul  „control”. \nControlul  pandemiei,  nemijlocit,  controlul  oamenilor.  Nu  putem \ncontrola  pandemia  dacă  nu  putem  controla  mișcarea  oamenilor  în \nEuropa și în statul național. \nOameni buni, \nStimați colegi, \nMă adresez și românilor și dumneavoastră. \nSă vă ferească Dumnezeu de o revoltă populară! \nCum  le-am  spus  și  francezilor  din  Parlamentul  din  Albania, \nromânii nu sunt ca francezii, să iasă o lună, două, trei, o lună, 10 luni la \nproteste. Românii au ieșit 9 zile și Ceaușescu a dispărut. \nNoi avem o istorie de comunism. Știm că aceste restricții care ni \nse  impun  în  Parlamentul  național  vin  doar  să  îngrădească  drepturi  și \nlibertăți și nu măsuri ca să controlăm pandemia! \nNu putem să suspendăm drepturile noastre fundamentale conform \nConstituției și să modificăm Constituția fără să ne întoarcem la popor! \nDe  aceea,  vă  rog  pe  toți  să  conștientizați  că  pentru  orice \nmodificare a Constituției trebuie să fie direct întrebat și poporul român, și \noamenii care ne-au ales. \nVă mulțumesc. \n                                                                                             41                                                                                          \n     \nȘi sunt încrezător că dumneavoastră veți reflecta la ce am vorbit \nastăzi aici. \nPuteți să-i întrebați și pe colegii dumneavoastră care au fost în \nParlamentul din Albania, să vă confirme acest lucru. \nMulțumesc. (Aplauze.) \nDomnul Florin-Vasile Cîțu: \nMulțumim. \nVă  garantăm  că  orice  modificare  se  va  face  doar  prin \nreferendum, deci mergem la popor. \nGrupul parlamentar al UDMR, domnul Csoma Botond. \nDomnul Csoma Botond: \nOnorați invitați, \nDoamnelor și domnilor deputați, \nRomânia  a avut o experiență totalitară cruntă sub regimul \ncomunist, mai ales în „Epoca de Aur”, sub Ceaușescu. Iar dacă luăm \nîn considerare acest lucru cred că adoptarea Constituției în anul 1991 a \nfost  un  pas  foarte  important  pe  drumul  făuririi  unei  societăți \ndemocratice, după decenii lungi de totalitarism. \nSigur, acea Constituție, Constituția de la 1991, a reflectat atât \nmomentul  politic,  cât  și  majoritatea  parlamentară  existentă  sau \nmajoritatea din Adunarea Constituantă, dar a reflectat și acea euforie, \npentru că oamenii în sfârșit erau liberi și puteau să-și spună opinia \nliber în această țară și nu sosea  mașina neagră dimineața să-i ducă \nundeva. \nȘi cred că a fost un moment foarte important, din acest punct \n                                                                                             42                                                                                          \n     \nde vedere. \nS-a  mers  pe  ideea  unei  –  cred  eu  –  unei  republici \nsemiprezidențiale, care nu e similară nici cu Franța, nici cu Statele \nUnite. Sunt niște deosebiri importante.  \nÎn Statele Unite nu există premier.  \nÎn Franța, premierul este subordonat președintelui.  \nLa  noi,  premierul  nu  este  subordonat,  dar  președintele \ndesemnează candidatul la funcția de premier. \nȘi dacă ne uităm, în ultimii 15 ani a existat un conflict major \nîn sânul puterii executive, mai ales când vorbim politic de coabitare \nîntre președinte și premier. \nȘi cred că acest conflict permanent care a existat în puterea \nexecutivă nu a făcut cinste României. \nȘi,  din  acest  punct  de  vedere,  cred  că  avem  nevoie  de  o \nmodificare a Constituției. Să lămurim anumite chestiuni, nu numai în \nsânul puterii executive, putem vorbi și de Parlament. \nNoi  propunem  să  menținem  sistemul  bicameral,  dar  cu \natribuții  separate,  pentru  Senat  și  Camera  Deputaților,  și  ne  putem \ngândi  și  la  un  sistem  distinct  de  alegere  a  Senatului  și  a  Camerei \nDeputaților. \nSigur că prin Constituția de la 1991 s-a instituit și un sistem \nde checks and balances, acest mecanism de protecție și echilibru care \nîn  multe  cazuri  a  funcționat,  în  multe  cazuri  nu  a  funcționat.  De \nexemplu, când președintele României, în foarte multe cazuri, cred eu \nși  credem  noi,  de  la  UDMR,  indiferent  cine  a  fost  președintele \n                                                                                             43                                                                                          \n     \nRomâniei, și-a depășit atribuțiile constituționale, neavând o activitate \nde  mediere,  ci  având  o  activitate  eminamente  politică,  în  anumite \nmomente, în această țară. \nSigur, trebuie să aducem în discuție și statutul minorităților, \nstatutul minorităților din România. \nPoate ați citit și dumneavoastră că în anumite documente pe \ncare  România  le-a  adoptat,  atât  în  CSAT  sau  în  alte  instituții, \nminoritățile  naționale  de  multe  ori  reprezintă  un  factor  de  risc  la \nadresa securității naționale. \nCred că după 30 de ani a venit timpul ca să existe o relație de \nîncredere între statul român și  minoritățile naționale care trăiesc pe \nteritoriul statului român. Și, în această privință, s-ar impune, stimați \ncolegi,  ca  minoritățile  naționale  să  devină  factori  constitutivi  ai \nstatului român. Cred că după 30 de ani și în România se poate realiza \nacest lucru. \nDacă vorbim de modificarea Constituției, cred că o reașezare \nîn  sânul  puterii  executive  am  putea  realiza  și  prin  trecerea  la  o \nrepublică parlamentară. \nNu aș dori să intru în detaliu acum, ce înseamnă o republică \nparlamentară,  dar  vreau  să  vă  supun  atenției  următorul  aspect  -  în  \nUniunea  Europeană,  în  majoritatea  țărilor  membre,  există  republică \nparlamentară. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule deputat. \n                                                                                             44                                                                                          \n     \nDin  partea  Grupului  parlamentar  al  minorităților  naționale, \ndomnul deputat Cătălin-Zamfir Manea. \nDomnul Cătălin-Zamfir Manea: \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nStimate domnule președinte Constantinescu, \nDomnule președinte al Curții Constituționale, \nStimați reprezentanți ai Corpului diplomatic, \nDoamnelor și domnilor senatori și deputați, \nAstăzi România aniversează Ziua Constituției și împlinirea a \n30 de ani de la referendumul din 8 decembrie 1991, prin care a fost \naprobată Legea fundamentală, moment care a marcat opțiunea fermă a \nnațiunii române pentru un regim de guvernare democratic. \nPrin adoptarea Constituției României s-au pus bazele statului \nde drept și ale democrației constituționale. \nÎn anul 2003, Constituția a fost revizuită, construcția sa fiind \nconsolidată și adaptată la evoluțiile statului de drept, ale societății și la \nnoul context euroatlantic. Atunci, în anul 2003, noi, cei din Grupul \nparlamentar  al  minorităților  naționale,  am  fost  primii,  de  aici,  din \nParlament,  care  am  propus  o  serie  de  modificări  majore  ale \nConstituției,  precum:  regim  parlamentar;  Legea-cadru  pentru \nminorități, care, de altfel, este prevăzută în Constituția României la \ncategoria de legi organice și care, din păcate, nu a fost încă adoptată; \nlimitarea  ordonanțelor  de  urgență;  regândirea  organizării \n                                                                                             45                                                                                          \n     \nadministrativ-teritoriale;  organizarea  Senatului  ca  și  Cameră  a \nRegiunilor; echilibrarea puterilor în stat. \nDin  păcate,  propunerile  noastre  făcute  în  acel  an  au  fost \nrespinse de parlamentarii dumneavoastră de atunci. Menționez, au fost \nrespinse. \nDe  subliniat  este  faptul  că  în  prezent,  la  nivelul  Uniunii \nEuropene, din cele 27 de state, 17 dintre ele au regim parlamentar. \nAșadar,  marea  majoritate  a  statelor  membre  din  Uniunea \nEuropeană funcționează ca republici parlamentare. \nParlamentul  României  trebuie  să  aibă  mai  multă  putere \npentru că, stimați colegi, potrivit art. 61 din Constituție, Parlamentul \neste  organul  reprezentativ  suprem  al  națiunii  române  și  unica \nautoritate legiuitoare a țării. \nStimați colegi, \nConstituția României este consfințită prin voința suverană a \npoporului și reprezintă un set de principii și norme fundamentale care \nse adresează în egală măsură autorităților statului și cetățenilor săi. \nFuncționarea  instituțiilor  statului,  garantarea  drepturilor  și \nlibertăților individuale și derularea în ansamblu a întregii vieți a unei \nnațiuni își au originea în textele înscrise în Constituție. \nDe  aceea,  Constituția  României  poate  fi  cartea  sacră  a \nexistenței  noastre,  iar  aniversarea  ei  astăzi  constituie  o  adevărată \nsărbătoare. \nConstituția țării trebuie respectată, nu doar în litera, ci și în \nspiritul  ei,  destinatarii  săi  având  obligația,  nu  doar  morală,  ci  și \n                                                                                             46                                                                                          \n     \nconstituțională,  de  loialitate  constituțională  și  de  interpretare  a \nnormelor sale cu bună-credință. \nAplicarea principiului controlului constituționalității legilor a \ncondus  la  înființarea  Curții  Constituționale,  care,  așa  cum  s-a  mai \nprecizat de la această tribună, în cursul ședinței solemne, reprezintă \ngarantul supremației Constituției. \nSensul  existenței  Constituției  României  constă  în  apărarea \nvalorilor fundamentale înscrise în Legea fundamentală. \nDacă  nu  este  în  mod  activ  și  efectiv  apărată,  Constituția \nRomâniei riscă să fie redusă la un set de principii și norme de drept \nfrumoase,  nobile,  dar  invalide,  lipsite  de  orice  valoare  și  forță,  iar \natunci  când  Constituția  nu  este  respectată  sunt  puse  sub  semnul \nincertitudinii construcția democratică a statului și întreaga sa ordine de \ndrept. \nOrice popor, pentru a fi puternic, trebuie să-și iubească și să-\nși apere Constituția pentru că aceasta îi aparține și îl reprezintă. \nConstituția României conferă un sens comunității politice. \nNu  în  ultimul  rând,  Constituția  consfințește  garanția \ndezvoltării  normale  a  societății  noastre  împotriva  oricărei  forme  de \ntotalitarism, intoleranță, discriminare și populism. \nGrupul parlamentar al minorităților naționale se va implica în \nprocesul de revizuire a Constituției și, ca de fiecare dată, va propune și \nva susține măsuri care să consolideze democrația și care să contribuie \nla  apărarea  drepturilor  și  libertăților  fundamentale  ale  tuturor \ncetățenilor săi. \n                                                                                             47                                                                                          \n     \nSă nu uităm, stimați colegi, că minoritățile naționale au avut \nun rol extrem de important în construcția statului român. \nÎn încheiere, aș vrea să vă reamintesc că potrivit art. 4, care \nprevede, și nu „vorbește”, așa cum am mai auzit de la această tribună, \nRomânia este patria comună și indivizibilă a tuturor cetățenilor săi, \nfără deosebire de rasă, de naționalitate sau de apartenență etnică. \nLa mulți ani Constituției României! \nLa mulți ani, România! \nLa mulți ani tuturor cetățenilor acestei țări! \nMulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  deputaților  și  senatorilor  neafiliați,  doamna \nsenator Diana Iovanovici-Șoșoacă. \n                                                                                             48                                                                                          \n     \nDoamna Diana Iovanovici-Șoșoacă: \nMulțumesc. \nAm asistat aici, am  înțeles, la o ședință solemnă prin care \naniversăm Constituția României. \nN-am  auzit  pe  niciunul  dintre  noi spunând  la  mulți  ani  de \nSfântul Nicolae tuturor sărbătoriților de astăzi! La  mulți ani, popor \nromân, pentru Sfântul Nicolae! (Aplauze.) \nCei care nu aplaudați – probabil că vă trebuie o nuia pentru \nSfântul  Nicolae!  Pentru  că  suntem  aici  creștini  din  toate  timpurile! \nPentru că respectăm drepturile tuturor! \nAsistăm  astăzi  la  o  așa-zisă  aniversare  a  Constituției \nRomâniei,  că  nu  am  auzit  aici  decât  denigrări  ale  Constituției \nRomâniei și solicitări de schimbare. \nCum poți să aniversezi? E ca și când aniversezi 30 de ani de \ncăsătorie și anunți divorțul. \nAsta  ați  făcut  astăzi,  ați  pângărit  Constituția  României,  pe \ncare ar trebui să o cunoașteți cu toții! \nA existat un jurnalist în foaier, care, în urmă cu câteva luni – \nRafaelo Varga –, v-a întrebat pe cei mai mulți dintre dumneavoastră, \ndacă ați citit Constituția României? Cei mai mulți ați spus nu, nu am \navut timp. \nÎn schimb, vă aflați aici, în fabrica de legi a României, unde \nConstituția este Biblia românului. Mai presus de Constituție nu este \ndecât Dumnezeu și Biblia. Atât! \nDe 30 de ani încălcați pas cu pas Constituția României! \n                                                                                             49                                                                                          \n     \nÎn ultimii 2 ani, ați omorât-o! Ați adoptat Legea nr. 136/2020 \nși  Legea  nr.  55/2020,  care  încalcă  prevederile  art.  53  alin.  (2)  din \nConstituția României întrucât anulează efectiv existența drepturilor și \nlibertăților fundamentale. \nAstăzi, de Sfântul Nicolae și ziua acestei ședințe solemne, în \ncare văd că cea mai mare parte a Guvernului a plecat, mulți invitați au \nplecat,  domnul  președinte  nu  participă  pentru  că  nu  îi  place  să \nparticipe  la  astfel  de  evenimente,  cinste  domnului  Constantinescu, \nfostul  președinte,  că  a  venit!  Vine  tot  timpul.  Felicitări,  domnule \npreședinte! (Aplauze.) \nAșa se respectă poporul și Parlamentul! \nCinste tuturor care ați venit! \nCelorlalți, o nuia de la Sfântul Nicolae! \nTot  pe…  vă  spun  că  de  25  de  ani  lucrez  cu  Constituția \nRomâniei. \nPână și cel mai tânăr avocat, procuror, judecător, jurist știe \nConstituția României! \nAvând în vedere că nu o cunoașteți și o pângăriți chiar de \nziua ei, nu mă mai miră faptul că v-ați bătut joc de ea, mai ales în \nultimii 2 ani. \nAtâta  timp  cât  mai  există  câțiva  avocați,  și  juriști,  și \njudecători și procurori care își fac treaba în această țară, peste voința \ndumneavoastră, Constituția României mai are o șansă! \nDe 30 de ani - spuneți că o respectați? - n-ați respectat nimic! \n                                                                                             50                                                                                          \n     \nArt. 47 - traiul decent. Sunt peste 30% din români care trăiesc \nsub pragul sărăciei! 70% din români trăiesc în sărăcie! \nUnde,  cine  a  plătit  vreodată  pentru  încălcarea  Constituției \nRomâniei? \nConstituția  României,  stimați  domni  care  râdeți  și  vorbiți, \naici, în primele bănci! \nV-am urmărit pe toți! N-ați avut bunul-simț să vă ascultați \nniciodată în tăcere unii pe alții! Este chestiune de educație! Eu am stat \nși  v-am  ascultat,  indiferent  că  am  fost  sau  nu  de  acord  cu \ndumneavoastră, sunt cei 7 ani de acasă! \nNu  puteți,  în  ditai  Parlamentul  României,  Legislativul \nRomâniei, să vă comportați în felul acesta și să nu vă ascultați, să vă \nacordați măcar șansa de drept la liberă exprimare și la opinie! \nDar  nici  nu  putem  să  acceptăm  să  venim  la  aniversarea \nConstituției în care toți cereți schimbarea Constituției! Pentru că pe \naceastă Constituție ați jurat în acest mandat, nu să o schimbați, ci să o \nrespectați! \nNu este posibil ca această Constituție care v-a adus aici cu \ntoate drepturile pe care le aveți și obligațiile adiacente să fie încălcată \nde voi, să cereți să fie schimbată! De ce? În condițiile în care nici \nmăcar pe aceasta nu o respectați! \nDomnul Florin-Vasile Cîțu: \nMulțumim, doamnă senator. \nDoamna Diana Iovanovici-Șoșoacă: \n                                                                                             51                                                                                          \n     \nImediat, mai am… conchid acum. \nI-am  cerut  Sfântului  Nicolae  să-mi  dea  un  cadou  pentru \naniversarea Constituției României. Asta mi-a lăsat! Este o botniță prin \ncare… (Aplauze.) …Constituția, drepturile și libertățile fundamentale \nau fost anulate de către Parlament, de către Președinte și Guvern! \nȘi rog aici reprezentantul Curții Constituționale să aibă mai \nmult curaj, așa cum a avut în Decizia nr. 457/2020, pct. 68, în care au \nmenționat  că  starea  de  alertă  încalcă  statul  de  drept,  este  creată \nartificial  și  nu  există  fundament  constituțional  pentru  existența \nacesteia! \nTrăiască România liberă! \nTrăiască dreptul la liberă exprimare! \nJos botnița! (Aplauze.) \nDomnul Florin-Vasile Cîțu: \nMulțumim. \nDin  partea  Grupului  parlamentar  al  USR,  domnul  deputat \nMihai-Alexandru Badea. \nDomnul Mihai-Alexandru Badea: \nStimați membri ai Parlamentului, \nDistinși invitați, \nOnorată asistență, \nConstituția din 1991 este cea de-a șaptea lege fundamentală \npropriu-zisă a României, într-o istorie de 155 de ani, care a început în \n1866, sub domnitorul Carol I. \n                                                                                             52                                                                                          \n     \nÎn pofida criticilor care i-au fost aduse, unele bine întemeiate, \nactuala  Constituție  a  reprezentat  o  realizare  importantă,  având  în \nvedere contextul intern și internațional în care a fost adoptată. Într-o \nperioadă  în  care  alte  state  din  regiune  alegeau  să-și  revizuiască \nconstituțiile comuniste, statul român își elabora o lege fundamentală \ncu  totul  nouă,  dând  astfel  mesajul  a  ceea  ce  ar  fi  trebuit  să  fie \ndespărțirea completă de vechiul regim. \nÎn cei 30 de ani de existență s-au consumat nu mai puțin de 7 \ninițiative de revizuire, dintre care doar cea din 2003 a avut succes și \nne-a permis aderarea la NATO și Uniunea Europeană. \nCea de-a opta, cunoscută sub denumirea de „Fără penali în \nfuncții publice”, se află încă în desfășurare, după ce a primit votul \nunanim al Camerei Deputaților, anul trecut. \nChiar  dacă  n-a  existat  suficientă  voință  politică  pentru \norganizarea referendumului, odată cu alegerile parlamentare, continuu \nsă sper că Senatul va adopta acest proiect și că va alege un moment \nfavorabil care să permită întrunirea cvorumului necesar. Ar fi pentru \nprima dată când o constituție a României este revizuită la inițiativa \ncetățenilor români. \nSă nu ratăm șansa de a scrie această pagină de istorie! \nVă mulțumesc. (Aplauze.) \nDomnul Florin-Vasile Cîțu: \nMulțumim. \nTot din partea Grupului parlamentar al USR, domnul deputat \nAndrei-Răzvan Lupu. \n                                                                                             53                                                                                          \n     \nDomnul Andrei-Răzvan Lupu: \nDomnule președinte al Senatului, \nDomnule președinte al Camerei Deputaților, \nDomnule președinte al Curții Constituționale a României, \nStimați membri ai Corpului diplomatic, \nStimați reprezentanți ai cultelor religioase, \nDoamnelor și domnilor parlamentari, \nSuntem  aici  pentru  a  marca  un  moment  special  din  istoria \nnoastră, adoptarea Constituției în 1991, și îmi pare rău că unii dintre \ncolegii noștri au uitat acest lucru. \nPentru  mine,  a  vorbi  despre  Constituția  României  are  o \nsemnificație specială pentru că, pe de o parte, acest act vital pentru \ndemocrația noastră are o vârstă care o depășește pe a mea. \nPe de altă parte, ca absolvent de drept și cadru didactic în \ndomeniul  dreptului  constituțional,  este  o  onoare  să  pot  discuta, \ndezbate  și  construi  o  carieră  aici,  alături  de  dumneavoastră,  în \nParlamentul  României,  care  Parlament  își  trage  seva  și  relevanța \ninstituțională din chiar Constituția României. \nSunt deputat al USR și spun asta pentru că probabil această \netichetă înseamnă astăzi că ne găsim în dezacord politic cu majoritatea \nparlamentară. E un dezacord generațional și un dezacord de viziune \npolitică asupra viitorului nostru comun. \nDar  în  ciuda  acestor  disonanțe  și  în  ciuda  acestor  viziuni \ncontradictorii, precum și ca persoană care a susținut nevoia de a aduce \n                                                                                             54                                                                                          \n     \nschimbări  majore  actualei  Constituții,  aș  vrea  să  punctez  partea \nmeritorie a actualei Legi fundamentale. \nSe vede foarte clar din textul Constituției actuale teama de \ndictatură a celor care au redactat-o. Și este de înțeles că la începutul \nanilor '90 cei care au redactat-o erau încă plini de amintirile perioadei \ncomuniste. Cred că această teamă a reușit să creeze mai mult echilibru \nîntre puterile statului, care ne-a salvat de dorința unor oameni politici \nde a câștiga mai multă putere decât ar fi trebuit. \nPrecauțiile  părinților  actualei  Constituții  au  favorizat  poate \nunele blocaje instituționale, dar, slavă Domnului, ne-au salvat astăzi \nde a fi alături de unele state iliberale, cum sunt cazuri în estul Europei. \nDar  cum  timpul  lucrează  neîndurător,  trebuie  să  vedem  și \nnevoia de schimbare. \nExistă puncte importante în care trebuie să clarificăm starea \nactuală. Și aș enumera doar câteva: \n- Reforma Curții Constituționale; \n- Reducerea numărului de parlamentari și a modului în care \nlucrează Parlamentul; \n-  Clarificarea  raportului  dintre  legislația  europeană  și  cea \nnațională, inclusiv Constituția; \n-  Și,  bineînțeles,  introducerea  Proiectului  „Fără  penali  în \nfuncții publice” în corpul Constituției. \nMai  sunt  și  altele,  desigur,  dar  cred  în  înțelepciunea  celor \ncare  vor  face  parte  din  structura  parlamentară  ce  se  va  ocupa  de \nrevizuirea Constituției. \n                                                                                             55                                                                                          \n     \nNoi, Grupul USR, suntem pregătiți pentru această provocare \npe care orice om politic ar trebui să o trateze cu maximă preocupare. \nEste  un  moment  important  din  istoria  statului  român,  a \ninstituțiilor sale și, mai presus de orice, a cetățenilor țării. \nSper că dincolo de ceea ce ne separă generațional sau politic, \nsă putem lucra împreună pentru un scop care transcende partidele și \ngenerațiile din care facem parte. \nAvem nevoie, după 30 de ani de la adoptare și după 18 ani de \nla singura sa revizuire, de o constituție reformată. \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nȘi, din partea Grupului parlamentar al PNL, domnul deputat \nIoan Cupșa. \nDomnul Ioan Cupșa: \nDomnilor președinți ai Camerelor Parlamentului, \nOnorați invitați, \nDomnule președinte Emil Constantinescu, \nDoamnelor și domnilor, \nSe  împlinesc  în  aceste  zile  30  de  ani  de  la  adoptarea \nConstituției din anul 1991, un act politic de o importanță covârșitoare \npentru  noi.  Un  act  care  a  însemnat  ruperea  definitivă  de  regimul \npolitic stabilit în anul 1945 în România. Ruperea de organizarea de \n                                                                                             56                                                                                          \n     \nstat care, prin relațiile sociale impuse, ne-a chinuit, ne-a nefericit pe \nnoi, românii. \nÎnainte de a continua însă, dați-mi voie să citez din spusele \nmarelui filosof idealist, Hegel – „Fiecare țară are Constituția care i se \npotrivește”. \nConstituția din anul 1991 este opera Comisiei constituționale, \nprecum  și  a  unui  Parlament  transformat  în  Adunare  Constituantă. \nParlamentari sprijiniți de experți în drept constituțional au reușit să \nadopte  Legea  fundamentală.  Merită  respectul  nostru  pentru  acest \nlucru. \nDemersul lor este unul criticabil, este imperfect, dar să nu \nuităm că această constituție, Constituția din anul 1991, ne-a fost nouă \nutilă. \nA  devenit  o  obișnuință  să  identificăm  Constituția  folosind \nexpresia  „lege  fundamentală  a  unui  stat”.  Statul  și  Constituția  se \ncondiționează reciproc. \nDin punct de vedere istoric, în statul român, să nu uităm, în \nmai puțin de 70 de ani am avut parte de 6 constituții – 1923, 1938, \n1948, 1952, 1965, 1991 -, precum și o revizuire, ulterior, în anul 2003. \nO fi bine? \nPermiteți-mi, în ceea ce privește aprecierea constituțiilor pe \ncare noi în epoca modernă a statului le-am avut, să citez din cel care \neste de neuitat, Petre Țuțea, care, cu stilul său inconfundabil, afirma: \n„Constituția liberală din 1923 nu e o operă, e o capodoperă. Un rege \n                                                                                             57                                                                                          \n     \nputernic, înfășurat într-un stat al normelor liberale: separația puterilor \nși libertăți câte dorește nea Niță (...)”. \nSuntem datori să respectăm Constituția în spiritul ei. De ce în \nspiritul ei? Pentru că deseori – și aici aveți cu toții această experiență – \nnormele pe care le punem noi în pagină sunt departe de perfecțiunea \nlimbajului juridic de care ar trebui să dea dovadă. \nSpiritul Constituției - principii, idei, elemente de bază care \nsunt necesare, pe care întreaga noastră viață socială se construiește, \nașadar, aceste principii trebuie înțelese și trebuie însușite. \nSunt dator să spun astăzi – interpretarea și aplicarea normelor \nconstituționale  de  către  reprezentanții  puterilor  în  stat,  de  către \nreprezentanții instituțiilor de rang constituțional au avut suficient de \nmulte sincope în ultimii ani. \nPe  de  o  parte,  au  existat  prea  multe  conflicte  juridice  de \nnatură constituțională. Poate nu din cauza imperfecțiunii legii, cât mai \nmult din cauza abuzului prin care cei care vremelnic au fost sau sunt \nputere în stat au înțeles să aplice normele constituționale. \nSă nu uităm, am adoptat prea multe acte normative care nu \nrespectă rigoarea constituțională. \nPe  de  altă  parte,  deciziile  pe  care  le-a  pronunțat  Curtea \nConstituțională a României sunt contradictorii deseori. Contradictorii \nîntr-o  perioadă  relativ  scurtă  de  timp.  Ceea  ce  înseamnă  că \nfuncționează  imperfect  Curtea  Constituțională  a  României,  garantul \nsupremației Constituției. \n                                                                                             58                                                                                          \n     \nExpresia  „este  constituțional  dacă...”,  care  se  regăsește  în \nprea  multe  decizii  ale  Curții  Constituționale,  a  transformat  uneori \nCurtea Constituțională a României într-un legiuitor ad-hoc. \nConstituția este imperfectă, imperfecte sunt legile pe care noi \nle adoptăm, este un fapt. \nMorbul perimării există cuprins în fiecare lege pe care noi am \nadoptat-o. De fiecare dată trebuie să adaptăm legile, modificându-le, \nașa cum și Constituția se impune probabil să o modificăm. Pentru că \nsituația economică, socială, politică, atât internă, cât și internațională, \nse modifică în timp ce noi vorbim. \nConstituția este fundament al întregului sistem de drept. Este \ncheie de boltă a organizării și funcționării statului nostru. \nConstituția este legea scrisă cu majuscule. Lege care are drept \nscop  ultim  apărarea  demnității  omului,  apărarea  drepturilor, \nlibertăților  fundamentale  și,  atenție,  stabilirea  obligațiilor  esențiale. \nToate acestea împreună ne definesc pe noi ca oameni. \nConstituția este mijloc, și nu scop în sine. \nCeea ce trebuie cu adevărat să ne  preocupe este ca  pentru \nviitor Constituția să fie fundamentul dezvoltării națiunii noastre. Să fie \nfundamentul mai binelui viitor al fiecăruia dintre noi. \nSă  ne  dea  Dumnezeu  înțelepciunea  să  identificăm  valorile \nfundamentale! Acele valori care ne permit nu doar să supraviețuim ca \noameni,  ca  cetățeni  ai  României,  ci  care  ne  ajută  să  trăim  demn.  \nCele care ne ajută să ne găsim fericirea. Să le protejăm și să construim \nfolosindu-ne de ele Legea fundamentală. \n                                                                                             59                                                                                          \n     \nConstituția este o lucrare pentru prezent, dar în mod special \nConstituția  este  o  lucrare  pentru  viitor.  Constituția  trebuie  să  fie  o \nprivire aruncată în viitor. În viitorul națiunii noastre. \nDar pentru ca toate acestea să devină realitate trebuie să luăm \naminte că nu avem nevoie de nimic altceva decât de un proiect de țară. \nNu  avem  nevoie  de  o  abstracțiune,  nu  avem  nevoie  de  o  operă \nformală, avem nevoie de Constituția noastră. \nȘi dați-mi voie, la sfârșit, să citez dintr-un înțelept care acum \nmai bine de 200 de ani înțelegea acest lucru și încerca să ne învețe și \npe noi. \nJoseph de Maistre ne spunea - „O constituție care este făcută \npentru  toate  națiunile  nu  este  făcută  pentru  niciuna,  e  o  pură \nabstracțiune, e o operă școlărească făcută pentru a exersa spiritul (...)”. \nLa mulți ani, România! \nO zi bună, români! \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nVă mulțumesc, stimați colegi, pentru participare. \nPermiteți  să  declar  închisă  ședința  solemnă  comună  a \nSenatului și Camerei Deputaților. \nVă mulțumesc. \n \nȘedința s-a încheiat la ora 14.46. \n \n "
    },
    "24": {
        "start_text": "Domnul Florin-Vasile Cîțu:",
        "start_index": -1,
        "end_text": "Domnul Radu-Mihai Mihail:",
        "end_index": -1,
        "text": "                                                                 1                                                                                          \n     \n06 decembrie 2021 – ședință comună \n \n \nS U M A R \n \n1.  Alocuțiuni dedicate aniversării a 30 de ani de  2. \nla adoptarea Constituției în vigoare de către Adunarea \nConstituantă. \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n                        S T E N O G R A M A \nședinței solemne comune a Camerei Deputaților și Senatului  \ndin data de 6 decembrie 2021 \n \n \nȘedința a început la ora 13.03. \nLucrările ședinței au fost conduse de domnul senator Florin-\nVasile Cîțu, președintele Senatului, asistat de domnul senator Sorin \nLavric,  secretar  al  Senatului,  și  de  doamna  deputat  Alexandra \nPresură, secretar al Camerei Deputaților.  \nDin  prezidiu  a  făcut  parte  și  domnul  deputat  Ion-Marcel \nCiolacu, președintele Camerei Deputaților. \nDomnul Florin-Vasile Cîțu: \nBună ziua! \nStimați colegi,  \nHaideți să începem ședința! \nAstăzi avem ședința solemnă a... \nSe așază oamenii...? \nStimați colegi,  \nVă rog să vă așezați, să începem ședința! \nAstăzi avem ședința solemnă comună a Senatului și Camerei \nDeputaților  dedicată  aniversării  a  30  de  ani  de  la  adoptarea \nConstituției în vigoare de către Adunarea Constituantă. \n                                                                                             3                                                                                          \n     \nDomnule președinte al Camerei Deputaților,  \nDomnule prim-ministru, \nDomnilor foști președinți ai României,  \nDoamnelor și domnilor miniștri, \nDomnule președinte al Curții Constituționale,  \nStimați membri ai Corpului diplomatic, \nPreafericirea Voastră,  \nÎnaltpreasfinția Voastră, \nDoamnelor și domnilor deputați, \nStimați invitați,  \nOnorată asistență, \nVă  rog  să-mi  permiteți  să  declar  deschisă  ședința  solemnă \ncomună dedicată aniversării a 30 de ani de la adoptarea Constituției în \nvigoare de către Adunarea Constituantă.  \nVă invit să ascultăm Imnul național al României. \n(Se intonează Imnul național „Deșteaptă-te, române!”.) \nDomnul Ion-Marcel Ciolacu:  \nInvit la tribună pe domnul Florin Cîțu, președintele Senatului \nRomâniei. \nDomnul Florin-Vasile Cîțu: \nBună ziua! \nDoamnelor și domnilor parlamentari, \nStimați invitați,  \nDistinsă asistență, \n                                                                                             4                                                                                          \n     \nSe împlinesc trei decenii de la intrarea în vigoare, în urma \naprobării  prin  referendumul  național  din  decembrie  1991,  a \nConstituției României. Atunci, din punct de vedere constituțional, ne-\nam despărțit de o epocă sumbră a istoriei țării noastre, în care regimul \ncomunist totalitar a încălcat sistematic cele mai elementare drepturi \nale  românilor.  Reacția  poporului  nostru  a  fost  reprezentată  de \nevenimentele care s-au desfășurat în perioada 16-22 decembrie 1989, \ncare au început la Timișoara, și pe care eu vreau să le amintesc în mod \nspecial,  pentru  că  am  această  datorie.  A  fost  deschisă  calea  către \ndemocratizarea României și către statul de drept. Am înaintat greu, dar \npe o traiectorie ireversibilă, pe care românii au dovedit că sunt gata să \no apere prin vot, dar și prin proteste democratice. \nStimați colegi, \nPentru mine este o mare onoare să reprezint astăzi Partidul \nNațional  Liberal  la  o  dezbatere  care  nu  poate  ocoli  tradiția \ndemocratică a acestei țări. Ideea unei guvernări democratice face parte \ndin gena PNL. Constituția din 1866 a purtat amprenta gândirii politice \nliberale,  apoi,  după  fondarea  PNL,  reforme  democratice  esențiale, \nprecum lărgirea dreptului de vot, au fost inițiate de partidul nostru. \nÎn  perioada  interbelică  Constituția  din  1923,  promovată  de \nPNL, a dus mai departe tradiția constituțională românească. Revenit \npe scena politică, după ce a fost înregistrat ca partid politic, în ianuarie \n1990,  PNL  a  avut  permanent  pe  agenda  sa  instaurarea  unui  regim \ndemocratic  autentic  în  România,  și  nu  a  unui  model  ipotetic  de \ndemocrație originală. \n                                                                                             5                                                                                          \n     \nProbabil că în acești 30 de ani nici PNL nu s-a comportat fără \ngreșeală,  dar  am  fost  mereu  partidul  dedicat  sută  la  sută  integrării \neuropene și euroatlantice a României, protejării valorilor statului de \ndrept și dezvoltării unei societăți democratice. \nDoamnelor și domnilor,  \nAcesta nu este un moment de sărbătoare, ci unul de bilanț \npentru Constituție și pentru tot ce înseamnă organizarea instituțională \na  statului  român.  Reformele  sunt  inevitabile,  pentru  că  asta  doresc \ncetățenii.  În  timp,  cu  profesionalism,  fără  patimă  politică  și  interes \nascuns, va trebui să modernizăm structurile sale,  modul în care ele \nfuncționează și cum  îl servesc pe  cetățean. Normele  constituționale \nvor trebui ajustate la realitatea pe care o trăim. \nSalut  faptul  că  în  Programul  de  guvernare  al  actualului \nGuvern  este  avută  în  vedere  eventualitatea  ca,  în  cazul  în  care  va \napărea  un  moment  constituțional  autentic,  Executivul  să  susțină  o \nreformă,  în  sensul  apropierii  între  stat  și  cetățean  și  al  creșterii \ngradului  de  protecție  al  drepturilor  și  libertăților,  în  acord  cu \njurisprudența CEDO. \nDe  asemenea,  Coaliția  de  guvernare  susține  ca  inițiativa \ncetățenească de revizuire a Constituției, înregistrată la Parlament în \nmai 2019 și aflată în prezent la vot final la Senat, să-și găsească cea \nmai bună formă de transparență la nivel normativ, atunci când situația \npandemică va permite acest lucru.  \nÎn același timp, trebuie să fim foarte atenți la marile opțiuni \npe care cetățenii români le-au exprimat și continuă să le exprime în \n                                                                                             6                                                                                          \n     \nultimele trei decenii. PNL are o agendă liberală de măsuri necesar a fi \navute în vedere la o eventuală revizuire a Constituției. De 30 de ani \nexistă  un  aspect  care  a  rămas  netranșat  așa  cum  ar  fi  trebuit  - \nproprietatea  privată.  O  măsura  pe  care  trebuie  să  o  abordăm  este \nreducerea la 16 ani a vârstei la care se va putea vota, așa cum este \ntendința în multe țări europene. Multe alte subiecte trebuie abordate cu \nmaturitate. \nReforma administrativă este un subiect care trebuie să stea în \natenția  Parlamentului.  Ultimii  ani  au  adus  pe  tapet  și  numeroase \nconflicte juridice de natură constituțională, iar normele constituționale \npot  fi  clarificate.  Problema  traseismului  politic  al  parlamentarilor  a \nrămas  deschisă  de  atât  de  mulți  ani,  deși  în  fiecare  legislatură  ea \ninfluențează aritmetica parlamentară. Și nu trebuie să uităm că există o \nrestanță în ceea ce privește implementarea în Constituție a rezultatelor \nreferendumului din 2019 pe tema justiției.  \nNu cred că numai Parlamentul sau numai partidele pot aborda \nun proces de reflecție cu privire la o eventuală revizuire a Constituției. \nRolul societății civile va fi fundamental.  \nReferitor acum la modul cum va arăta revizuirea viitoare vă \npot spune de pe acum un lucru: îmi doresc să fie cel puțin la fel de \nliberală cum au fost constituțiile din 1866 și 1923, ba chiar să aibă o \ndoză și mai mare de liberalism. \nLa mulți ani, români! \nLa mulți ani, România! \nMulțumesc. (Aplauze.) \n                                                                                             7                                                                                          \n     \n(Revine la prezidiu.) \nInvit  la  tribună  pe  Excelența  Sa,  domnul  Marcel  Ciolacu, \npreședintele Camerei Deputaților. (Aplauze.) \nDomnul Ion-Marcel Ciolacu: \nCred că nu este nici prima oară și nu va fi nici ultima oară \ncând am să spun că eu nu susțin vaccinarea obligatorie (Aplauze.), dar \nam dreptul în primul rând la viață. Fiecare decide dacă e bine să se \nvaccineze sau nu. \nVă rog frumos, doamnă colegă, să purtați mască sau să mă \nprotejați, să nu mă îmbolnăviți. (Aplauze.)  \nDreptul  meu  la  viața  și  dreptul  oricărui  român  nu  se \nnegociază, doamnă! \nDoamna Rodica Boancă (din sală): \nUnde scrie că masca te apără, te protejează?! \nDomnul Ion-Marcel Ciolacu:  \nDomnule președinte al Senatului,  \nDomnule prim-ministru,  \nDomnule președinte Constantinescu,  \nDomnule președinte al Curții Constituționale a României, \nDoamnelor și domnilor deputați și senatori, \nDoamnelor și domnilor miniștri, \nStimați  membri  ai  Comisiei  pentru  redactarea  proiectului \nConstituției României, \nStimați membri ai Corpului diplomatic, \n                                                                                             8                                                                                          \n     \nConstituția  e  cartea  de  vizită  a  unei  democrații.  Așa  cum \nfacem  o  ecografie  pentru  a  vedea  corpul  uman,  la  fel,  Legea \nfundamentală trebuie să fie expresia unei societăți. \nÎn  pofida  transformărilor  profunde  din  ultimii  32  de  ani, \nRomânia încă are o tradiție democratică fragilă. Mai avem mult de \nmuncă până să ajungem la practici democratice stabile și să ne găsim \nacea vocație democratică autentică, în sensul culturilor occidentale. \nDin  această  perspectivă,  efortul  făcut  acum  30  de  ani  de \npărinții fondatori ai Constituției din 1991 a fost imens. Textul noii \nConstituții trebuia să producă, în primul rând, o schimbare radicală de \nmentalitate la nivelul societății, prin despărțirea definitivă de trecutul \ncomunist. \nTextul lor trebuia să găsească soluțiile potrivite și echilibrate \npentru o societate care avea nevoie de un nou set de valori comune, \ndar în care să se regăsească și care să creeze solidaritate. \nAș dori ca astăzi, în mod special, să le mulțumesc celor care \nacum 30 de ani au pus umărul la reclădirea României pe baze noi, \nsănătoase și democratice. (Aplauze.) Câțiva dintre cei de atunci sunt \nastăzi alături de noi. Lor vreau să le transmitem atât recunoștința mea, \ncât și a colegilor mei din Parlament, pentru tot ce au făcut cu bună-\ncredință, competență și dragoste pentru România! \nDoamnelor și domnilor, \nAstăzi este un  moment aniversar. Dar e cel mai bun prilej \npentru a spune că avem nevoie de o Constituție care să reflecte un \nmodel de stat conform cu nevoile societății actuale. \n                                                                                             9                                                                                          \n     \nTrebuie să avem curajul să vorbim deschis despre necesitatea \nunei reforme constituționale, care să facă din Legea fundamentală un \ninstrument de modernizare a țării. \nTrebuie  să  vorbim  despre  acest  lucru,  fără  teamă  și  fără \ncomplexe. Toate sistemele democratice, cu excepția Statelor Unite, au \nfăcut-o  atunci  când  a  fost  nevoie.  Unele  state  au  apelat  chiar  la \nrevizuirea totală, așa cum a făcut Finlanda în anul 2000 sau Elveția în \nanul 1999. Altele, au apelat la o modificare parțială. Belgia chiar de 20 \nde ori în ultimii 20 de ani. \nEste adevărat, și în România s-a încercat de mai multe ori \nacest lucru. Cu excepția anului 2003, toate încercările de modificare a \nConstituției au eșuat. Acest lucru s-a întâmplat pentru că cei care le-au \ninițiat nu au înțeles că o revizuire a Constituției trebuie să satisfacă \nnevoile  cetățenilor,  și  nu  poftele  politicienilor,  fie  că  sunt \nparlamentari, premieri sau șefi de stat. \nReforma  constituțională  nu  mai  trebuie  să  fie  un  proiect \npersonal  al  politicienilor.  Această  dezbatere  trebuie  mutată  în \nsocietate, pentru că cetățenii trebuie să fie implicați efectiv în acest \nproces. Toate modificările trebuie înțelese și acceptate de români. \nDe aceea, consider absolut necesar un acord larg la nivelul \nîntregii clase politice, dar și la nivelul mediului academic, al corpului \nde  experți  și  al  societății  civile.  Contribuția  tuturor  este  esențială \npentru reușita unui demers atât de complex! \nStimați colegi, \n                                                                                             10                                                                                          \n     \nAu  trecut  18  ani  de  la  ultima  revizuire  a  Constituției \nRomâniei. În această perioadă am văzut cum Legea fundamentală a \nfost folosită fie ca bâtă, fie ca scut de către unii politicieni, în funcție \nde interesele politice de moment. \nDe  multe  ori,  diferiți  actori  politici  și-au  forțat  atribuțiile \nconstituționale. S-a ajuns în momente de criză politică, în care actuala \nConstituție nu a putut oferi soluții destul de clare pentru depășirea lor. \nDe  aceea,  trebuie  să  ne  punem  întrebarea:  cum  dorim  să \nreformăm Constituția? Care sunt acele direcții și principii care să aibă \nun caracter eficient în plan normativ? \nLa  nivel  general,  cred  că  Legea  fundamentală  trebuie  să \nîntărească instituțiile, astfel încât să avem un stat capabil să garanteze \ndrepturile  și  libertățile  cetățenilor.  Oamenii  trebuie  să  se  simtă \nprotejați cu adevărat de către stat. \nÎn al doilea rând, consider că un sistem de guvernare eficient \neste acela care generează un control reciproc între puterile statului și \nnu  permite  niciunui  actor  instituțional  să  concentreze  puterea  în \nmâinile sale. \nDin  păcate,  acest  principiu  fundamental  nu  și-a  găsit \nîntotdeauna și aplicarea în practică. În România, am asistat de multe \nori la un proces de personalizare a puterii. Cei care au ajuns să ocupe \ndiverse funcții în stat au modelat instituția, conform propriilor dorințe \nși interese. În final, această forțare a dus la o perturbare a echilibrului \nîntre puterile statului și la conflict. \n                                                                                             11                                                                                          \n     \nDin  această  perspectivă,  o  clarificare  a  atribuțiilor \npreședintelui  cred  că  se  impune.  Trebuie  să  ne  gândim  dacă  e \nmomentul să depășim angoasa dictaturii comuniste în ceea ce privește \nstatutul și rolul președintelui. \nAcum trei decenii a fost stabilit un sistem echilibrat prin care \ncetățenii  să  își  aleagă  direct  președintele,  însă  puterile  sale  au  fost \nlimitate ca să nu devină un dictator. \nTrebuie  ca  cei  care  vor  lucra  la  reforma  Constituției  să  se \npronunțe dacă acest sistem, în care președintele este o struțo-cămilă, \nîntre un președinte francez, de exemplu, și un monarh spaniol, mai \npoate funcționa în România. \nRolul președintelui a fost gândit ca un producător de consens. \nDin păcate, a sfârșit de multe ori în a fi un producător de tensiune în \nsocietate.  Nu  de  puține  ori  am  văzut  cum  președintele  și-a  depășit \nrolul  de  mediator  și  a  intervenit  brutal  peste  celelalte  puteri \nconstituționale. \nDe altfel, relațiile dintre președinte și premier au balansat în \nultimii 30 de ani între conflict și obediență. Am văzut că atunci când \nmajoritatea parlamentară a fost favorabilă președintelui, acesta a ajuns \nșeful  de  facto  al  Guvernului.  Premierul  a  devenit  o  marionetă.  În \ncealaltă extremă, a coabitării, președintele a fost mai degrabă izolat de \ncătre prim-ministru, care a preluat toată puterea executivă. Aceasta nu \neste normalitatea! \nApoi, în plan parlamentar, mi-aș dori, de exemplu, să existe \nun  anumit  interes  pentru  reglementarea  moțiunii  constructive  de \n                                                                                             12                                                                                          \n     \ncenzură,  pe  model  german.  În  România,  partidele  politice  au \ntransformat  moțiunile  de  cenzură  într-un  instrument  de  imagine  și \nprilej de atacuri politice la adresa adversarilor. \nDe aceea, eu cred că moțiunea de cenzură trebuie să fie clară \nși nu numai pentru retragerea încrederii, ci și pentru acordarea ei unei \nalte persoane, care să-și asume de la bun început acest rol. \nDemiterea  premierului  trebuie  să  conducă  automat  la \ndesemnarea unui alt prim-ministru. Nu am fi stat acum două luni fără \nGuvern, dacă am fi avut acest instrument în Constituție. \nÎn plan guvernamental, cred că viitoarea Constituție trebuie \nsă găsească mecanisme mult mai clare de limitare a practicii excesive \na ordonanțelor de urgență. Parlamentul nu este o anexă a Guvernului \nRomâniei, ci un partener instituțional. S-a folosit prea mult pretextul \nurgenței,  astfel  încât  practica  ordonanțelor  a  devenit  o  modalitate \ncurentă de legiferare. Lucrurile nu mai pot continua așa! \nÎn general, este nevoie de o clarificare a atribuțiilor fiecărei \nputeri  în  parte.  Și  sunt  convins  că  experții  vor  găsi  cele  mai  bune \nsoluții  astfel  încât  să  nu  devenim  victimele  unui  experiment \nconstituțional! \nDoamnelor și domnilor, \nTrebuie să ne gândim serios dacă ne aflăm în acel „moment \nconstituțional”.  Am  ratat  acest  moment  după  integrarea  în  Uniunea \nEuropeană și în NATO. Am ratat în 2011, am ratat și în 2013, când \nam avut o largă majoritate parlamentară. \n                                                                                             13                                                                                          \n     \nNu avem scuze dacă vom rata din nou! După 30 de ani, nu \nmai putem să punem doar niște proptele. Ele nu rezolvă nimic! Nu \naduc dezvoltare, continuitate și stabilitate! \nSocietatea  așteaptă  o  Constituție  modernă,  care  să  reflecte \nrealitatea,  dar  care  să  conducă  la  dezvoltare  și  să  ofere  soluții \ninovative la provocările viitorului. \nTrebuie să facem o reformă constituțională serioasă. Și avem \nnevoie de fiecare român pentru a reuși acest lucru!  \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule președinte. \nInvit acum la tribună pe Excelența Sa, domnul Nicolae-Ionel \nCiucă, prim-ministrul României. \nDomnul Nicolae-Ionel Ciucă (prim-ministrul României): \nDomnule președinte al Senatului, \nDomnule președinte al Camerei Deputaților, \nStimate domnule președinte al Curții Constituționale, \nDomnule președinte Constantinescu, \nStimate doamne și stimați domni parlamentari, \nStimați colegi miniștri,  \nDoamnelor și domnilor ambasadori,  \nBună ziua! \nSunt deosebit de onorat să particip astăzi la această ședință \nsolemnă,  prin  care  marcăm  30  de  ani  de  la  adoptarea  Constituției \n                                                                                             14                                                                                          \n     \nRomâniei,  act  juridic  și  politic  fundamental  al  statului,  garant  al \nlibertăților democratice ale cetățeanului. \nLa  referendumul  național  desfășurat  pe  8  decembrie  1991, \nromânii s-au pronunțat pentru democrație, libertate și stat de drept, \npentru o societate în care demnitatea omului, drepturile și libertățile \ncetățenilor, dreptatea și pluralismul politic, supremația legii și statul \nde drept să fie valori supreme, garantate de stat. \nPrima  și  singura  Constituție  adoptată  după  căderea \ncomunismului,  actuala  Constituție  a  României,  reprezintă  piatra  de \ntemelie a societății noastre democratice, fiind inspirată și legitimată de \nidealurile Revoluției din Decembrie 1989, de sacrificiul și jertfa celor \ncare  și-au  pierdut  viața  sau  au  fost  răniți  în  acele  zile.  Această \nConstituție  este  cea  de-a  doua  cea  mai  longevivă  Constituție  a \nRomâniei, după cea din 1866. \nAcum,  la  trei  decenii  de  la  adoptare  și  după  revizuirea \nnecesară aderării la Uniunea Europeană, în anul 2003, consider că este \nnecesară în continuare reformarea statului și a administrației publice \npentru  a  pune  în  centrul  preocupărilor  cetățeanul,  pentru  a  crește \neficiența  și  calitatea  serviciilor  publice  oferite  contribuabililor  și \npentru a crește responsabilitatea deținătorilor funcțiilor publice. \nPandemia COVID-19 a arătat încă o dată cât de importantă \neste asigurarea echilibrului dintre libertățile democratice și dreptul la \nviață, pe care statul trebuie să-l asigure tuturor, inclusiv prin servicii \nmedicale de care toți cetățenii români trebuie să beneficieze în mod \negal. Starea de alertă este, alături de limitările legale și legitime ale \n                                                                                             15                                                                                          \n     \nlibertăților cetățenilor pe o perioadă restrânsă, la fel de importantă ca \nși  nevoia  de  prezervare  a  drepturilor  și  libertăților  care  dau  esența \nstatului  democratic.  Nevoia  acestui  echilibru  este  evidentă,  astăzi, \ncând traversăm o perioadă de criză sanitară în care sunt necesare unele \nreglementări pentru combaterea COVID-19. Trebuie să traversăm cu \nbine,  împreună,  această  perioadă  și  voi  lua  toate  măsurile  necesare \npentru  a  trece  țara  prin  această  criză,  cu  sprijinul  experților  și  al \npersonalului de specialitate, al instituțiilor statului, în colaborare cu \npartenerii europeni și internaționali, dar mai ales cu sprijinul tuturor \ncetățenilor României. \nExcelențele Voastre, \nDistinși invitați, \nAșa  cum  am  subliniat  de  la  această  tribună  și  cu  prilejul \nacordării votului de învestitură, în centrul preocupărilor Guvernului se \naflă cetățeanul  român și binele comun. Alături de toți  miniștrii din \nacest Guvern ne angajăm să facem tot ce depinde de noi pentru ca \nsituația  economică,  socială  și  sanitară  a  românilor  să  se \nîmbunătățească. \nOamenii au așteptări legitime de la noi: să cultivăm respectul \nfață  de  lege,  să  apărăm  adevărul,  dreptatea,  unitatea  socială  și \nsolidaritatea. Lucrăm pentru cetățeni, luând la timp, cu bună-credință \nși  nepărtinitor,  decizii  care  să  ducă  la  o  viață  în  siguranță,  la \ndezvoltare, la respectarea demnității fiecăruia și la o viață mai bună. \nObiectivul nostru este ca prin măsurile pe care le vom implementa să \nasigurăm dezvoltarea și prosperitatea țării noastre. \n                                                                                             16                                                                                          \n     \nValorile și libertățile constituționale există în fiecare dintre \nnoi, ne unesc, ne fac mai puternici ca națiune, iar idealurile comune \nreprezintă liantul între cetățeni și instituțiile statului. \nDe aceea, vă cer sprijinul, atât dumneavoastră, dar și tuturor \ncetățenilor,  pentru  a  construi  o  țară  mai  puternică  și  prosperă, \naducându-i  pe  oameni  împreună  în  jurul  unui  obiectiv  comun: \ndezvoltarea și bunăstarea României și a românilor. \nÎn calitate de cetățean român și de prim-ministru al României, \nvoi  milita  întotdeauna  pentru  respectarea  literei  și  spiritului \nConstituției și pentru domnia legii. \nVă mulțumesc. (Aplauze.) \n                                                                                             17                                                                                          \n     \nDomnul Florin-Vasile Cîțu: \nMulțumim, domnule prim-ministru. \nInvit  la  tribună  pe  Excelența  Sa,  domnul  Valer  Dorneanu, \npreședintele Curții Constituționale. \nDomnule președinte! \nDomnul  Valer  Dorneanu  (președintele  Curții \nConstituționale): \nStimate domnule președinte al Senatului Florin Cîțu,  \nStimate  domnule  președinte  al  Adunării  Naționale,  al \nCamerei  Deputaților  -  zicem  Adunare  Națională,  pentru  că  așa  îi \nspunea pe vremuri, \nDistinse domnule prim-ministru Nicolae Ciucă, \nLa mulți ani și pentru ziua dumneavoastră de astăzi! \nDistinși miniștri,  \nDomnule președinte Emil Constantinescu, \nStimați parlamentari, \nDați-mi voie să mă răsfăț și să vă spun dragi colegi, \nÎnaltpreasfinția Voastră, \nOnorată asistență, \nMulțumesc  în  primul  rând  Parlamentului  pentru  onoranta \ninvitație  de  a  mă  adresa,  în  calitate  de  președinte  al  Curții \nConstituționale,  acestei  distinse  adunări  care  cinstește  Constituția \nRomâniei. \nÎn calitate de garant al supremației Constituției, pentru noi, \nCurtea Constituțională, este o mare onoare acest lucru și în această \n                                                                                             18                                                                                          \n     \ncalitate îmi permit să vă amintesc faptul că actul fundamental al țării \neste o adevărată Biblie și nu întâmplător fiecare dintre noi începem \nactivitatea depunând jurământul de credință cu mâna pe Constituția \nRomâniei și pe Biblie.  \nSărbătorim, astăzi, 30 de ani de la „momentul zero”, de la \nborna de stat a democrației românești, 30 de ani de la debutul unei \nperioade istorice pentru neamul românesc, unei epoci dorită a fi de \nlibertate și speranță, de încredere și entuziasm, care să succeadă anilor \nlungi,  apăsători  și  tenebroși  ai  comunismului,  30  de  ani  de  la \nadoptarea Constituției României.  \nLa acest moment aniversar, să ne amintim faptul că nu a fost \ndeloc  ușor  să  se  elaboreze  o  nouă  Lege  fundamentală,  care  să \nreușească mai întâi de toate să smulgă societatea din automatismele \ncomportamentale  și  atitudinile  formate,  fără  voia  sa,  sub  povara \nvremurilor,  pe  parcursul  jumătății  de  secol  petrecute  în  regimul \ncomunist, mai apoi să imprime un suflu nou, democratic, în acord cu \nspiritul  european,  care  să  rezoneze  cu  aspirațiile  și  idealurile \nRevoluției din Decembrie 1989 și să ofere, în același timp, mecanisme \njuridice concrete și eficiente, care să răspundă așteptărilor poporului. \nAdunarea  Constituantă,  instituită  în  acest  scop,  a  avut  la \ndispoziție pentru acest copleșitor demers creator un termen de 18 luni \nde la înființare. Lucrările Adunării Constituante s-au desfășurat astfel \nîncât  să  asigure  Adunării  Constituante  timpul  necesar  pentru  o \nelaborare ca atare. \n                                                                                             19                                                                                          \n     \nS-au conceput două lecturi, în acest scop, prima lectură având \nca  obiect  inițierea  membrilor  Adunării  Constituante  cu  modul  de \nredactare a unei constituții, precum și informarea acestora cu privire la \nconținutul constituțiilor din statele democratice. \nProcesul  de  elaborare  a  Constituției  a  beneficiat  de  o \nsubstanțială  asistență  internațională,  fiind  valorificată  experiența \nstatelor cu tradiție democratică. \nComisia  a  avut  întâlniri  inclusiv  cu  reprezentanți  ai  unor \nautorități  internaționale,  mai  ales  organisme  ale  ONU  și  ale \nConsiliului Europei, iar lucrările comisiei au fost analizate în cadrul \nComisiei de la Veneția. Un rol important l-au avut avizele comunicate \nde  diferite  organizații,  precum  Comitetul  Helsinki  pentru  drepturile \nomului,  dar  și  discuțiile  purtate  cu  diferiți  specialiști  în  drept \nconstituțional din numeroase țări, și chiar participarea nemijlocită a \nunor  specialiști  francezi,  în  frunte  cu  reputatul  profesor  Robert \nBadinter; la dezbaterile acestea care au însoțit elaborarea Constituției \ns-au valorificat și tradițiile constituționalismului românesc, preluat din \nprincipiile revoluției franceze. \nPrecizez aceste detalii pentru a evidenția dorința membrilor \nAdunării  Constituante  de  a  elabora  o  lege  fundamentală  a  statului \nromân  care  să  fie  în  concordanță  cu  standardele  internaționale  în \nmaterie  constituțională,  care  să  înglobeze  patrimoniul  democratic \neuropean  și  care  să  înalțe  viața  juridică,  politică  și  economică  a \nsocietății  românești  la  un  nivel  similar  celor  al  statelor  cu  sisteme \ndemocratice consolidate printr-o îndelungată tradiție. Să apreciem și \n                                                                                             20                                                                                          \n     \nsă respectăm acest efort uriaș, realizat cu toată convingerea și cu bună-\ncredință! \nDesigur  că,  fiind  o  creație  umană,  Constituția  noastră  nu \nputea  fi  perfectă,  ireproșabilă,  dar  conținutul  ei  reușește  să  ofere \nsuficiente repere pentru construirea pe baza sa a unui sistem care să \npermită  buna  funcționare  a  instituțiilor  publice  și  a  vieții  politice, \neconomice, în ansamblul său. În timp, pe măsura evoluției sociale, a \ndezvoltării complexului de relații interumane și interinstituționale, a \nremodelării peisajului socio-politic, unele aspecte nu au mai corespuns \nnoilor realități, diferite de cele avute în vedere în puterea constituantă \noriginală.  Tocmai  pentru  acest  motiv,  a  fost  înscrisă  în  Constituție \nposibilitatea revizuirii sale, iar anul 2003 a fost momentul în care s-a \nrealizat  o  astfel  de  primenire  a  legii  noastre  supreme,  corijându-se \nimperfecțiunile, adaptându-i-se prevederile la schimbările survenite și \nîmbunătățindu-i-se soluțiile propuse inițial. \nDe asemenea, revizuirea din 2003 a avut un scop mai mult \ndecât atât, reconfigurându-se cadrul constituțional național, astfel încât \nsă permită aderarea României la Organizația Atlanticului de Nord și \nintegrarea în Uniunea Europeană. \nAșadar, deși este Legea fundamentală a statului, Constituția \nnu  putea  rămâne  încremenită  în  timp,  ci  poate  fi  modificată  atunci \ncând această necesitate apare ca stringentă. Dar revizuirea Constituției \ntrebuie făcută cu responsabilitate, cu înțelepciune, cu simțul datoriei \nfață de popor, cu intenția sinceră de a aduce un beneficiu acestuia, și \nnu dintr-o dorință, chiar inspirată, unilaterală. Din păcate, însă, ideea \n                                                                                             21                                                                                          \n     \nrevizuirii  Constituției  a  fost  utilizată  nu  de  puține  ori  ca  miză \nelectorală, lipsită de o serioasă acoperire sub aspectul motivației și al \njustificării  raționale,  fiind  transformată  într-un  instrument  de \nmanipulare  în  vederea  obținerii  de  capital  electoral  din  promisiuni \nirealizabile. O astfel de atitudine distructivă nu face altceva decât să \nsemene  îndoială,  să  inducă  o  stare  de  incertitudine  cu  privire  la \nordinea  constituțională,  fragilizând  însăși  construcția  democratică  a \nstatului.  Din  fericire,  probabil  anticipând  asemenea  inițiative \noportuniste, legiuitorul constituant a instituit o procedură complexă de \nrevizuire, compusă dintr-o succesiune de etape și prevederi obligatorii, \nstabilind în final și limitele revizuirii, care fac obiectul așa-zisei părți \nrigide a Constituției. \nAr trebui ca în lupta politică să se renunțe la ideea de a se da \ntot  timpul  vina  pe  pretinsele  imperfecțiuni  ale  Constituției  pentru \nnerealizările, pentru insuccesele clasei politice. Mecanismul statal va \nputea funcționa perfect în baza actualei reglementări constituționale \ndacă prevederile Legii fundamentale vor fi respectate atât în litera, cât \nși  în  spiritul  lor.  Domnia  legii,  care  este  o  exigență  esențială  a \nprincipiului statului de drept, ar trebui să fie un adevărat far călăuzitor \npentru toți participanții la viața publică. Nu puțini sunt cei care invocă \nacest concept al statului de drept, dar uită care este semnificația sa, \nuită că acesta implică subordonarea statului în toate componentele sale \nfață de drept și în primul rând față de Constituție și că are ca scop \ntocmai  ponderarea  eventualelor  tendințe  abuzive  discreționare  ale \nstructurilor  etatice.  Or,  se  știe  că  puterea  exemplului  este  o  armă \n                                                                                             22                                                                                          \n     \nredutabilă. Cum putem pretinde cetățenilor să respecte și să cinstească \nLegea fundamentală a țării dacă unii dintre cei care dețin și exercită \nputerea politică în numele lor o pun la îndoială sau o bagatelizează? \nCum putem aștepta din partea poporului să fie mândru de Constituția \nsa, când unii dintre reprezentanții acestuia o contestă? \nÎn  calitate  de  garant  al  supremației  Constituției,  Curtea \nConstituțională vă invită să prețuim împreună importanța cărții noastre \nfundamentale,  să-i  recunoaștem  obligativitatea  și  să  o  respectăm  în \nlitera și spiritul ei. \nLa mulți ani Constituției României! \nȘi v-aș ruga să-mi permiteți o scurtă informare.  \nÎn foaierul din fața sălii de ședințe sunt mai multe panouri \norganizate cu sprijinul generos al Arhivelor Naționale, al Monitorului \nOficial și al AGERPRES-ului, care redau constituțiile în original, cu \nsemnăturile respective, Constituția din 1866, invocată și aici ca model, \nConstituția din 1923 și Constituția din 1991. \nVă mulțumesc foarte mult pentru atenție. (Aplauze.) \nDomnul Florin-Vasile Cîțu: \nMulțumim, domnule președinte. \nDoamnelor și domnilor senatori și deputați, \nPotrivit celor convenite, în această ședință solemnă vor avea \nintervenții reprezentanți ai grupurilor parlamentare reunite, în limita a \n7 minute pentru fiecare grup parlamentar, iar deputaților și senatorilor \nneafiliați  li  se  alocă  3  minute,  cu  o  singură  intervenție,  printr-un \nreprezentant comun. \n                                                                                             23                                                                                          \n     \nAvem lista. Doar Grupul parlamentar AUR nu a ... \nDomnul George-Nicolae Simion (din sală): \nStați că vă dau acum! \nDomnul Florin-Vasile Cîțu: \nVă rog! \nDin partea Grupurilor parlamentare ale PSD, domnul senator \nRobert Cazanciuc. \nDomnul Robert-Marius Cazanciuc: \nDomnule președinte al Senatului, \nDomnule președinte al Camerei Deputaților,  \nDomnule prim-ministru, \nStimați membri ai Guvernului, \nDoamnă ministru, \nDomnule președinte Emil Constantinescu,  \nDomnule președinte Dorneanu, \nÎnaltpreasfinția Voastră, \nDragi colegi, \nÎn misiunea noastră, ca membri ai Parlamentului, de a face \ncunoscută legea, facem deseori referire la litera și spiritul ei. \nDacă  vorbim  de  Legea  fundamentală,  avem  aici  spiritul \nConstituției,  care  s-a  transformat  într-o  esență  tare  -  Constituția \nRomâniei. \nAm  luat  de  la  bibliotecă  această  geneză  și  dați-mi  voie  să \ncitez câteva rânduri din această carte: „Emoția mea este firească în \n                                                                                             24                                                                                          \n     \nacest moment solemn, când pentru a treia oară, în decurs de 150 de \nani, România are prilejul ca, prin reprezentanții săi aleși, să dezbată și \nsă voteze o constituție adevărată”. \nAstăzi, la 30 de ani de la acest discurs, rostit de Dan Amedeo \nLăzărescu în 1991, avem aceleași preocupări de a cârmui țara spre un \nviitor european, numai că de această dată viitorul european este legat \nși  de  utilizarea  adecvată  a  uriașelor  resurse  puse  la  dispoziția  țării \nnoastre pentru a reduce decalajele față de alte state europene care timp \nde 50 de ani au avut un destin mai bun decât am avut noi la frontiera \nEuropei. \nSpunea, la vremea respectivă, profesorul Iorgovan, că speră \nca această Constituție să aibă rolul unui adevărat pact social. \nDincolo  de  reașezarea  statului  român  pe  principii  real \ndemocratice, Constituția din 1991, pe care o sărbătorim astăzi, a fost și \nun rezultat al transpunerii în lege a entuziasmului celor care își doreau \nlibertatea, despre  care auziseră de la părinți, bunici sau din filmele \namericane, dar și a entuziasmului celor care plătiseră cu ani grei de \ntemniță comunistă pentru vina de a lupta pentru libertate.  \nAstăzi, noi, parlamentarii, avem o dublă datorie față de acești \noameni și față de urmașii noștri. Avem datoria de a înțelege dacă în \ncei 30 de ani care au trecut de la adoptarea Constituției aceasta a reușit \nsă  se  facă  cunoscută  și  înțeleasă  de  poporul  ei,  dacă  spiritul  Legii \nfundamentale a fost deslușit de cei chemați să o aplice și să o apere. \nLa  începutul  anilor  '90,  Constituția  a  fost  percepută  mai \ndegrabă ca un reper academic, departe de viața obișnuită. \n                                                                                             25                                                                                          \n     \nO cercetare sociologică realizată recent ne-a arătat că pentru \nromâni Constituția reprezintă astăzi nu doar un set de principii, ci un \ntext viu, aflat în vârful ierarhiei legilor, care poate influența în mod \ndirect viața fiecăruia dintre noi. \n63% dintre români consideră că o modificare a Constituției \nle-ar face o viață mai bună. \nNe-am întrebat la începutul anului dacă ar fi o idee bună ca \nstatul  să  distribuie  fiecărui  cetățean  câte  o  Constituție.  90%  dintre \nromâni au spus că da, ar fi o idee foarte bună. Românii vor să aibă un \nreper, vor să știe că pot apela la cineva fundamental atunci când ceva \nnu merge bine. \nGardianul  Constituției  este,  de  29  de  ani,  Curtea \nConstituțională, care prin 22.000 de decizii pronunțate până în prezent \nne-a arătat cum trebuie interpretate textele Constituției, dar și limitele \nunora dintre ele, care au rămas tributare contextului social economic \nîn care au fost adoptate. \nGardian al Constituției sau făuritor de legi? \nSunt  convins  că  membrii  Curții  Constituționale  își  pun \naceastă întrebare la fiecare decizie  pe care o pronunță, iar numărul \nmare al acestora arată, de asemenea, nevoia cetățeanului de a respecta \nConstituția,  de  către  fiecare  dintre  noi,  dar  și  de  către  instituțiile \nstatului. \nTitulatura  marginală  a  primului  articol  din  Constituție  este \n„Statul român”. Poate era mai potrivit dacă primul articol se numea \npur și simplu România, pentru a arăta preeminența poporului român. \n                                                                                             26                                                                                          \n     \nLegea  fundamentală  trebuie  să  aibă  în  centrul  ei  omul,  cu \ndrepturile și libertățile lui fundamentale, cu un stat capabil în mod real \nsă  asigure  protejarea  lor,  printr-o  arhitectură  constituțională  care  să \nstatueze principiul supremației și respectării Constituției și a legilor, \nprecum și cooperarea loială dintre puteri, toate acestea în beneficiul \ncetățeanului. \nDacă această constituție îndeplinește astăzi acest rost vă invit \nsă reflectăm și să lucrăm împreună. \nPentru  un  dialog  eficient  despre  Constituție  și  pentru  a \ncunoaște modele ce pot contribui la conturarea propriilor convingeri \naveți la dispoziție o carte în format electronic. \nÎn 2015, cu ajutorul a patru profesori universitari, am tradus \nîn  limba  română  toate  constituțiile  Uniunii  Europene.  O  să  primiți \nfiecare dintre dumneavoastră, printr-un mesaj, din partea liderilor de \ngrup, această carte în format electronic. \nDupă 30 de ani îi evocăm astăzi aici pe membrii Adunării \nConstituante care ne-au lăsat moștenire o constituție care a reașezat \nțara după comunism. \nCare va fi moștenirea noastră, a celor de aici? Ce vom lăsa \nnoi?  O  împărțire  a  românilor  în  mai  multe  categorii:  bugetari  și \ncorporatiști, locuitori în țară sau în diaspora, pro sau contra Uniunii \nEuropene, pro sau contra justiției. \nDupă  câteva  luni  de  dezbateri  în  cadrul  Partidului  Social \nDemocrat ne-am pus întrebarea dacă această Constituție poate fi un \nliant al națiunii. \n                                                                                             27                                                                                          \n     \nPentru  a  căuta  răspuns  la  această  întrebare,  Asociația  „Pro \nDemocrația”  și  Institutul  Social-Democrat  „Ovidiu  Șincai”  au \norganizat  pe  1  iulie  o  dezbatere  consacrată  analizei  de  ansamblu  a \nevoluției societății românești guvernată de actuala Constituție. \nAți  primit  fiecare  dintre  dumneavoastră  această  carte.  Cei \ncare n-ați primit-o încă, o veți primi cu siguranță. Este un volum care \nreunește lucrările a 12 profesori universitari și 2 membri ai Adunării \nConstituante.  Au  fost  invitați  să-și  exprime  opiniile  cu  privire  la  o \nConstituție a viitorului și asupra măsurii în care Legea fundamentală \npoate fi îmbunătățită, astfel încât să răspundă marilor provocări ale \nRomâniei de astăzi, obiectivelor comune europene și ale omenirii, în \ngeneral.  \nVorbind de viața acestei Constituții și de obiectivele comune \neuropene,  fostul  ministru  al  integrării,  profesorul  Vasile  Pușcaș, \nspunea că revizuirea din 2003 a tratat aderarea la Uniunea Europeană \nca  un  simplu  act  de  politică  externă,  și  nu  ca  un  proces  intern  de \ntransformare a statului și a societății. \nRevizuirea din 2003 a reprezentat actul juridic care a făcut \nposibilă aderarea la Uniunea Europeană și NATO. \nÎncercările de revizuire din 2011-2013 au fost arme în bătălia \npolitică internă, din păcate, dar, în același timp, au arătat nevoia de \nclarificare a unor  texte scrise poate cu prea  mult entuziasm în anii \n1990-1991 și nevoia de a consfinți statutul nostru real de membri ai \nUniunii Europene și ai NATO. \n                                                                                             28                                                                                          \n     \nModificările actualei Constituții ar putea fi abordate din cel \npuțin trei perspective, dacă doriți. Aș spune una tehnică – și vă dau un \nexemplu – art. 29 vorbește de telegrame. Am întrebat Poșta Română \ncând a fost trimisă ultima telegramă. Acum mai bine de 10 ani. \nDomnul Florin-Vasile Cîțu: \nDomnule senator, vă rog să încercați să finalizați! \nDomnul Robert-Marius Cazanciuc: \nImediat, domnule președinte! E un moment solemn. \nDe  opțiune  politică,  regionalizarea  și  formarea  Guvernului. \nPoate președintele să încredințeze formarea Guvernului partidului care \na  câștigat  alegerile?  Și  inovativă.  Reglementarea  constituțională  a \nrolului opoziției parlamentare, protejarea drepturilor fundamentale în \nfața  provocărilor  generate  de  evoluția  inteligenței  artificiale  sau \nprotejarea  statului  în  fața  regimurilor  comerciale  și  economice \ntransfrontaliere. \nCred că astăzi, în Parlament, avem obligația față de poporul \nnostru să lansăm dezbateri publice față de principalele teme ale vieții \nsociale,  economice  și  politice,  asupra  modului  în  care  drepturile \nfundamentale  sunt  respectate  în  mod  real,  asupra  modului  în  care \nputerile statului au funcționat în slujba poporului și care în final să \nconducă,  de  ce  nu,  la  un  acord  politic  național  pentru  o  eventuală \nrevizuire a Constituției. Un asemenea proiect ar putea reprezenta un \nliant al națiunii care să contribuie la uniunea spirituală a poporului \nromân. \n                                                                                             29                                                                                          \n     \nVa fi posibil doar în măsura în care acest proces va fi unul \nautentic  și  oamenii  vor  vedea  că  este  unul  autentic,  nu  ca  un  alt \ninstrument într-o bătălie politică. \nDezbaterea  națională  în  jurul  temei  revizuirii  Constituției \npoate fi un instrument de atingere a obiectivului de refacere a legăturii \nțării cu fiecare român. \nAstăzi suntem datori să le lăsăm celor care vin după noi o \nRomânie în bună stare. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule senator. \nDin partea Grupurilor parlamentare ale PNL....  \n(Domnul  senator  Robert-Marius  Cazanciuc  revine  la \ntribună.) \nMai aveți? \nDomnul Robert-Marius Cazanciuc: \nAți primit, de asemenea, stimați colegi, o coliță nouă, timbre \nrealizate în 2019 de către Romfilatelia, în care pentru prima dată pe \ntimbre  au  fost  puse  drepturile  fundamentale.  Sunt  nouă  drepturi \nfundamentale, tipărite în milioane de exemplare, care au încercat să \nfacă cunoscută românilor Legea fundamentală. \nMulțumesc. (Aplauze.) \nDomnul Florin-Vasile Cîțu: \nMulțumim, domnule senator. \n                                                                                             30                                                                                          \n     \nO inițiativă foarte bună. \nDin partea Grupurilor parlamentare ale PNL, doamna senator \nLaura-Iuliana Scântei. \nDoamna Laura-Iuliana Scântei: \nVă mulțumesc, domnule președinte. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule președinte Emil Constantinescu, \nÎnaltpreasfinția Voastră, \nDomnule președinte al Curții Constituționale, \nDistinși membri ai Corpului diplomatic, \nDragi invitați, \nDoamnelor și domnilor senatori și deputați, \nSărbătorim într-adevăr 30 de ani de la intrarea în vigoare a \nConstituției din 1991. \nTimp  de  30  de  ani,  Constituția  a  garantat  stabilitatea \nregimului  politic,  a  oferit  termenul  de  referință  pentru  drepturile  și \nlibertățile fundamentale ale cetățenilor și a fost temelia pe care s-au \nconstruit instituțiile vitale ale statului. \nTotuși trebuie să fim sinceri, 30 de ani nu înseamnă mulți ani \nconstituționali.  Prin  comparație,  Constituția  de  la  1866  a  fost  în \nvigoare vreme de 57 de ani. Avem deci o Constituție tânără și, pe cale \nde consecință, o democrație la fel de tânără. \nDeși e tânără, Constituția prevede un obiectiv de țară istoric, \n                                                                                             31                                                                                          \n     \nîmpărtășit în egală  măsură de toate forțele politice responsabile, de \nautoritățile statului și de majoritatea românilor, și anume, România - \nstat democratic. Acel stat cu o democrație consolidată, axată pe cele 3 \nmari valori fondatoare ale liberalismului politic, și anume: protejarea \nvieții, promovarea libertății și garantarea proprietății. Adică un stat de \ndrept, un stat de tip occidental, care își respectă îndatoririle rezultate \ndin  angajamentele  internaționale,  inclusiv  cele  care  decurg  din \ncalitatea de stat membru UE și NATO. \nDoamnelor și domnilor, \nAți auzit și până acum, de la antevorbitorii mei, veți auzi în \ncontinuare, azi, la ceas aniversar, multe cuvinte frumoase, dar și critici \nla adresa Constituției în vigoare. Toate oferă răspunsuri cu privire la \nîntrebarea: Ce reprezintă Constituția României, după 30 de ani, pentru \ncetățeni,  pentru  politicieni  și  pentru  țară?  Că  înglobează  cele  mai \nînalte valori și idealuri ale unei societăți democratice, că este o pavăză \npentru  asigurarea  statului  de  drept  și  a  independenței  justiției,  o \ngaranție că nicio autoritate nu va abuza de puterea sa și va acționa în \nlimitele constituționale, că, într-adevăr, cuprinde catalogul de drepturi \nși libertăți fundamentale și că e un scut împotriva abuzului de putere al \nautorităților statului împotriva cetățenilor. \nÎn ce mă privește, am dorit astăzi să vă spun despre ce nu este \no Constituție. \nÎn primul rând, o Constituție nu este doar un document politic \nsau doar o lege care se poate modifica oricum și oricând, după bunul \nplac al unei majorități politice sau al unui partid care, de exemplu, s-ar \n                                                                                             32                                                                                          \n     \nteme că nu ar da nici după 20 de ani, în anul 2024, un candidat ales la \nfuncția de președinte al României. \nÎn  al  doilea  rând,  o  Constituție  nu  reprezintă  nimic  fără \nconstituționalism. Legea fundamentală a unui stat capătă valoare dacă \neste respectată în timp și dacă, prin respectarea continuă, la nivelul \nsocietății  se  creează  un  sentiment  puternic  de  apartenență  la \nConstituție și la valorile sale. \nÎn al treilea rând, o Constituție nu este în realitate opera unei \nmajorități  politice  conjuncturale,  deși  unii  așa  cred.  O  Constituție \ndurabilă este rezultatul unui autentic moment constituțional. Un astfel \nde moment constituțional a fost în anii 1990, 1991, atunci când s-a \nrealizat  trecerea  de  la  vechiul  regim  politic  totalitar  la  noul  regim \npolitic democratic. Constituția României a eliminat atunci posibilitatea \nconcentrării  puterii  în  mâinile  unei  persoane,  ale  unui  grup  de \npersoane  sau  ale  unei  instituții  și  așa  sperăm  să  rămână  pentru \ntotdeauna. \nMai târziu, în 2003, la momentul revizuirii, s-a avut în vedere \nnevoia fundamentală a României de a adera la structurile euroatlantice \nși de a se defini un destin european pentru societatea românească. \nFără  îndoială,  doamnelor  și  domnilor,  Constituția  nu  este \nperfectă,  iar  numeroasele  decizii  ale  Curții  Constituționale  i-au \nevidențiat vreme de 30 de ani și limitele și lipsurile. Cu toate acestea, \nmomentele  constituționale  autentice  pentru  revizuirea  Legii \nfundamentale trebuie să fie rezultatul unei nevoi sociale reale și să \nexprime  o  viziune  asupra  arhitecturii  statului,  construită  în  timp  și \n                                                                                             33                                                                                          \n     \nîmpărtășită de majoritatea cetățenilor. \nÎnchei spunându-vă că Partidul Național Liberal nu se teme \nde o revizuire a Constituției. PNL reafirmă angajamentul politic de a \ncontinua  construcția  statală  asumată  încă  de  la  înființarea  sa,  dar \natunci când va revizui Constituția nu va renunța la viziunea sa liberală \nasupra statului și asupra economiei. Liberalismul constituțional va fi \npromovat în continuare ca principiu de modernizare a statului român \nîn  era  digitalizării,  pentru  a  oferi  cetățenilor  cu  adevărat  un  stat \nfuncțional, bazat pe o economie liberă, pe domnia legii și pe respectul \ndrepturilor fundamentale. \nAșadar,  azi,  la  ceas  aniversar,  urăm  Constituției  noastre \nlongevitate  și  respect  din  partea  tuturor  –  cetățeni  și  întreaga  clasă \npolitică! \nVă mulțumesc. (Aplauze.) \nDomnul Florin-Vasile Cîțu: \nMulțumesc, doamnă senator. \nDin partea Grupurilor parlamentare ale USR, domnul senator \nRadu-Mihai Mihail. \nDomnul Radu-Mihai Mihail: \nMulțumesc, domnule președinte. \nDoamnelor și domnilor, \nSuntem  un  stat  care  derapează  spre  eșec  și  Constituția  din \n1991  nu  este  străină  de  ceea  ce  se  întâmplă.  Constituția  României \nmoderne, libere și prospere ar fi trebuit să înceapă cu punctul 8 de la \n                                                                                             34                                                                                          \n     \nTimișoara. Cu despărțirea conștientă și asumată de trecutul totalitar și \nde aceia care i-au făcut posibilă existența timp de o jumătate de veac. \nConstituția de la 1991 a venit după „Duminica orbului” din \n1990  și  a  consfințit  restaurația  foștilor  comuniști  și  securiști  din \nRomânia.  A  fost  scrisă  după  chipul  și  asemănarea  destinatarului  și \nautorului  –  Ion  Iliescu,  zis  și  comunist  cu  față  umană,  și  Antonie \nIorgovan, zis și comunist cu studii juridice. \nConstituția României validată la referendumul din decembrie \n'91 a fost scrisă de un președinte al Asociației Studenților Comuniști \ndin  Universitatea  București,  pentru  președintele  Uniunii  Tineretului \nComunist. \nAcum  30  de  ani  eram  reporter  la  Radio  Delta  și  eram  pe \nstradă și îi întrebam pe oamenii care mergeau foarte mândri să voteze \nConstituția, dacă au citit textul și de ce îl votează? Și răspunsul era \ncam același de la toți: „Păi, ne-a spus Ion Iliescu că e de bine”. \nUSR a apărut pentru că românii s-au săturat să le spună un \ntătuc și gașca lui ce să facă. (Aplauze. Vociferări.) \nAcum  oamenii  sistemului  tot  vorbesc  despre  schimbarea \nConstituției, astfel încât președintele să nu mai fie ales de români, ci \nde ei. (Vociferări.) \nOamenii fără chip vor ca funcția de președinte al românilor să \npoată fi scoasă la mezat și tranzacționată între grupurile parlamentare, \nmonedă de schimb în trocurile politice, departe de ochii lumii și de \nochii cetățeanului. \nUSR  a  apărat,  apără  și  va  apăra  statul  de  drept  și  valorile \n                                                                                             35                                                                                          \n     \ndemocrației liberale de toate încercările de a pune instituțiile statului, \noricare  ar  fi  ele...  (Vociferări.)  ...la  dispoziția  infractorilor,  a \nevazioniștilor, a hoților din bugetul de stat și a combinatorilor politici \ncare îi cauționează. (Vociferări.) \nȘi închei cu o ultimă remarcă. Antonie Iorgovan, părintele \nConstituției din '91, a fost, ca tot românul imparțial, expert în cadrul \nComisiei juridice constituționale și pentru drepturile omului din cadrul \nCFSN  și  independent,  dar  afiliat,  în  legislatura  '90-'92,  la  Grupul \nparlamentar al PNL, pentru ca apoi să treacă la PSD, demonstrând \nastfel multilateralismul FSN-ismului, așa cum îl vedem și astăzi. \nNu-i așa că de acolo de sus, de unde se află, Caragiale râde cu \ngura până la urechi? (Vociferări. Aplauze.) \nDomnul Florin-Vasile Cîțu: \nMulțumesc, domnule senator. \nDin  partea  Grupurilor  parlamentare  AUR,  domnul  George \nSimion. \nDomnul George-Nicolae Simion: \nMulțumesc frumos. \nA fost un referendum pentru modificarea Constituției, să fie \nspecificat  faptul  că  în  România  căsătoria  este  între  un  bărbat  și  o \nfemeie. Sper că nu vreți să modificați Constituția în sensul în care să îl \nluați pe domnul Cîțu legal de soție, da? (Vociferări.) \nNoi nu suntem de acord cu faptul că trebuie să se producă o \nfederalizare  sau  o  regionalizare  sau  cum  dorește  unul  sau  altul  din \n                                                                                             36                                                                                          \n     \npartidele și organizațiile non-guvernamentale care sunt în Parlament \nastăzi. Nici pentru punerea în acord cu anumite prevederi europene. \nNoi  credem  că  a  noastră  Constituție  este  foarte  bună.  Și  unele \nîncercări de încălcare a Constituției, cum a fost înlăturarea Avocatului \nPoporului, neconstituțională, au fost stopate. \nȘi dacă tot ne-ați dat niște timbre aici, în care sunt prevăzute \narticolele  fundamentale,  vedeți  că  pierdem  o  generație,  pentru  că \ndreptul la învățătură este asigurat. Din păcate, nu a fost asigurat de \nstatul  român,  prin  hotărâri  de  Guvern  care  sunt  aduse  aici,  în \nParlament  și  noi  doar  trebuie  să  le  ascultăm,  nici  măcar  nu  putem \ninterveni asupra stării de alertă. \nÎncetați  să  călcați  în  picioare  drepturile  fundamentale  ale \nromânilor și începeți să respectați Constituția! \nNu prin ședințe solemne faceți asta, ci respectând Constituția \nși eliminând orice formă de obligativitate asupra românilor! \nConstituția este bună. Trebuie susținută și trebuie apărată de \nuzurpatori, atât de aici, de la București, cât și de la Bruxelles! \nVă mulțumesc. (Aplauze.) \nDomnul Florin-Vasile Cîțu: \nMulțumesc. \nDomnul Tanasă. \nDomnul Dan Tanasă: \nDa. \nÎnaltpreasfinția Voastră, \n                                                                                             37                                                                                          \n     \nDomnule președinte al Camerei Deputaților, \nOnorați membri ai Guvernului, \nDoamnelor și domnilor senatori și deputați, \nArt.  3  al  Constituției  României  vorbește  despre  teritoriul \nRomâniei, care este inalienabil. \nDin  păcate,  în  ultimii  30  de  ani,  atât  PSD,  cât  și  PNL  și \nUDMR au permis vânzarea pământului României către străini, la un \nnivel demențial. \nDin  păcate,  suntem  poate  unici  în  lume,  ne-am  înstrăinat \npământul și am vândut, ne-am trezit într-o situație în care am permis, \nculmea, încălcarea art. 3 al Constituției României. \nArt. 12 vorbește de simbolurile naționale ale României. \nArt. 13 vorbește de limba națională, de limba română. \nEu  am  câștigat  câteva  zeci  de  procese  în  instanțele  din \nRomânia, prin care am încercat să impun respectarea limbii oficiale de \nstat. Și, din păcate, atât PSD, cât și PNL, ați tolerat timp de 30 de ani \natitudinile absolut inacceptabile ale UDMR atunci când vine vorba de \nsimboluri naționale și de limba oficială de stat în România. \nAți permis... ați permis – că plecați, domnule Kelemen Hunor \n–  ați  permis,  domnilor,  ca  în  Transilvania,  practic,  în  multe  zone, \nlimba maghiară să devină, practic, de facto limbă oficială de stat. Și \npermiteți în continuare, dragi colegi de la PSD și de la PNL! \nLimba oficială de stat nu este negociabilă cu nimeni! Și nici \nsimbolurile naționale! Acestea le puteți spune colegilor de la UDMR. \nȘi închei. \n                                                                                             38                                                                                          \n     \nArt. 47 vorbește despre faptul că: „Statul este obligat să ia \nmăsuri de dezvoltare economică și de protecție socială, de natură să \nasigure cetățenilor un nivel de trai decent”. \nÎn ultimii 30 de ani, modul în care PSD și PNL au înțeles să \nfacă  politică  în  România  ne  situează  pe  ultimele  locuri  la  ceea  ce \nînseamnă nivel de trai. Ultimele locuri în Europa. \nȘi, mai mult decât atât, modul în care PSD și PNL au făcut \npolitică în ultimii 30 de ani a dus la situația absolut inacceptabilă în \ncare peste 3,5 milioane de români au fugit de aici, de pe acest pământ. \nI-ați fugărit voi. Și, din păcate, în ultimii 4 ani, nici USR nu s-a lăsat \nmai prejos. \nMulțumesc. (Aplauze.) \nDomnul Florin-Vasile Cîțu: \nMulțumim. \nDomnul deputat Ciubuc. \nDomnul Ciprian Ciubuc: \nDomnule președinte al Senatului, \nDomnule președinte al Camerei Deputaților, \nDomnule președinte Constantinescu, \nStimați colegi, \nStimați invitați, \nEu am să vorbesc scurt. \nȘi am să vorbesc de art. 16 - cetățenii români sunt egali în \nfața legii. \n                                                                                             39                                                                                          \n     \nStimați colegi, \nNu  suntem  astăzi  în  măsură  să  respectăm  art.  16.  De  ce? \nPentru  că  pe  baza  ordonanțelor  de  urgență  și  a  stării  de  alertă, \ndrepturile  românilor  nu  sunt  respectate.  Avem  6  articole  din \nConstituție – domnule președinte al Curții Constituționale, puteți să \nconfirmați sau infirmați – care sunt călcate în picioare pentru că avem \no stare de alertă neconstituțională și măsuri restrictive aberante. \nVin de la întâlnirea care a avut loc săptămâna trecută, de la \nDelegația Adunării Parlamentare a Francofoniei, unde – vreau să vă \nspun un lucru foarte important și vă rog să fiți atenți cu toții – am fost \nadunați mai mulți parlamentari din Parlamentul României, care facem \nparte din Delegație, inclusivi parlamentari din toate țările francofone, \nni s-au ținut lecții de modificare a Constituției, sub motiv de COVID \nși sub motiv de pandemie. Din Parlamentul belgian ni s-a transmis, \ntrebuie  să  modificăm  Constituția  după  modelul  Luxemburg,  să \nomogenizăm  Constituția.  Inclusiv  toate  țările  care  fac  parte  din \nUniunea Europeană. \nDe asemenea, ni s-a vorbit despre suspendarea Parlamentelor \nnaționale. (Vociferări.) \nNi s-a vorbit de suspendarea Parlamentelor naționale. \nMă  bucur  că  colegii  de  la...  antevorbitorii  mei  au  vorbit \ndespre modificarea Constituției. \nStimați colegi, \n Nu putem să modificăm Constituția, să o omogenizăm dacă \nnu ne întoarcem la popor. \n                                                                                             40                                                                                          \n     \nAm  susținut  și  în  Parlamentul  din  Albania,  la  Adunarea \nParlamentară a Francofoniei, susțin și de aici – cum vă veți uita în \nochii  copiilor  dumneavoastră  sau  în  ochii  românilor  dacă  vom \nmodifica Constituția și vom omogeniza Constituția după Constituția \ndin Luxemburg... (Vociferări.) ...sub motiv de COVID și sub motiv de \npandemie? \nAm  numărat,  de  19  ori  s-a  vorbit  de  cuvântul  „control”. \nControlul  pandemiei,  nemijlocit,  controlul  oamenilor.  Nu  putem \ncontrola  pandemia  dacă  nu  putem  controla  mișcarea  oamenilor  în \nEuropa și în statul național. \nOameni buni, \nStimați colegi, \nMă adresez și românilor și dumneavoastră. \nSă vă ferească Dumnezeu de o revoltă populară! \nCum  le-am  spus  și  francezilor  din  Parlamentul  din  Albania, \nromânii nu sunt ca francezii, să iasă o lună, două, trei, o lună, 10 luni la \nproteste. Românii au ieșit 9 zile și Ceaușescu a dispărut. \nNoi avem o istorie de comunism. Știm că aceste restricții care ni \nse  impun  în  Parlamentul  național  vin  doar  să  îngrădească  drepturi  și \nlibertăți și nu măsuri ca să controlăm pandemia! \nNu putem să suspendăm drepturile noastre fundamentale conform \nConstituției și să modificăm Constituția fără să ne întoarcem la popor! \nDe  aceea,  vă  rog  pe  toți  să  conștientizați  că  pentru  orice \nmodificare a Constituției trebuie să fie direct întrebat și poporul român, și \noamenii care ne-au ales. \nVă mulțumesc. \n                                                                                             41                                                                                          \n     \nȘi sunt încrezător că dumneavoastră veți reflecta la ce am vorbit \nastăzi aici. \nPuteți să-i întrebați și pe colegii dumneavoastră care au fost în \nParlamentul din Albania, să vă confirme acest lucru. \nMulțumesc. (Aplauze.) \nDomnul Florin-Vasile Cîțu: \nMulțumim. \nVă  garantăm  că  orice  modificare  se  va  face  doar  prin \nreferendum, deci mergem la popor. \nGrupul parlamentar al UDMR, domnul Csoma Botond. \nDomnul Csoma Botond: \nOnorați invitați, \nDoamnelor și domnilor deputați, \nRomânia  a avut o experiență totalitară cruntă sub regimul \ncomunist, mai ales în „Epoca de Aur”, sub Ceaușescu. Iar dacă luăm \nîn considerare acest lucru cred că adoptarea Constituției în anul 1991 a \nfost  un  pas  foarte  important  pe  drumul  făuririi  unei  societăți \ndemocratice, după decenii lungi de totalitarism. \nSigur, acea Constituție, Constituția de la 1991, a reflectat atât \nmomentul  politic,  cât  și  majoritatea  parlamentară  existentă  sau \nmajoritatea din Adunarea Constituantă, dar a reflectat și acea euforie, \npentru că oamenii în sfârșit erau liberi și puteau să-și spună opinia \nliber în această țară și nu sosea  mașina neagră dimineața să-i ducă \nundeva. \nȘi cred că a fost un moment foarte important, din acest punct \n                                                                                             42                                                                                          \n     \nde vedere. \nS-a  mers  pe  ideea  unei  –  cred  eu  –  unei  republici \nsemiprezidențiale, care nu e similară nici cu Franța, nici cu Statele \nUnite. Sunt niște deosebiri importante.  \nÎn Statele Unite nu există premier.  \nÎn Franța, premierul este subordonat președintelui.  \nLa  noi,  premierul  nu  este  subordonat,  dar  președintele \ndesemnează candidatul la funcția de premier. \nȘi dacă ne uităm, în ultimii 15 ani a existat un conflict major \nîn sânul puterii executive, mai ales când vorbim politic de coabitare \nîntre președinte și premier. \nȘi cred că acest conflict permanent care a existat în puterea \nexecutivă nu a făcut cinste României. \nȘi,  din  acest  punct  de  vedere,  cred  că  avem  nevoie  de  o \nmodificare a Constituției. Să lămurim anumite chestiuni, nu numai în \nsânul puterii executive, putem vorbi și de Parlament. \nNoi  propunem  să  menținem  sistemul  bicameral,  dar  cu \natribuții  separate,  pentru  Senat  și  Camera  Deputaților,  și  ne  putem \ngândi  și  la  un  sistem  distinct  de  alegere  a  Senatului  și  a  Camerei \nDeputaților. \nSigur că prin Constituția de la 1991 s-a instituit și un sistem \nde checks and balances, acest mecanism de protecție și echilibru care \nîn  multe  cazuri  a  funcționat,  în  multe  cazuri  nu  a  funcționat.  De \nexemplu, când președintele României, în foarte multe cazuri, cred eu \nși  credem  noi,  de  la  UDMR,  indiferent  cine  a  fost  președintele \n                                                                                             43                                                                                          \n     \nRomâniei, și-a depășit atribuțiile constituționale, neavând o activitate \nde  mediere,  ci  având  o  activitate  eminamente  politică,  în  anumite \nmomente, în această țară. \nSigur, trebuie să aducem în discuție și statutul minorităților, \nstatutul minorităților din România. \nPoate ați citit și dumneavoastră că în anumite documente pe \ncare  România  le-a  adoptat,  atât  în  CSAT  sau  în  alte  instituții, \nminoritățile  naționale  de  multe  ori  reprezintă  un  factor  de  risc  la \nadresa securității naționale. \nCred că după 30 de ani a venit timpul ca să existe o relație de \nîncredere între statul român și  minoritățile naționale care trăiesc pe \nteritoriul statului român. Și, în această privință, s-ar impune, stimați \ncolegi,  ca  minoritățile  naționale  să  devină  factori  constitutivi  ai \nstatului român. Cred că după 30 de ani și în România se poate realiza \nacest lucru. \nDacă vorbim de modificarea Constituției, cred că o reașezare \nîn  sânul  puterii  executive  am  putea  realiza  și  prin  trecerea  la  o \nrepublică parlamentară. \nNu aș dori să intru în detaliu acum, ce înseamnă o republică \nparlamentară,  dar  vreau  să  vă  supun  atenției  următorul  aspect  -  în  \nUniunea  Europeană,  în  majoritatea  țărilor  membre,  există  republică \nparlamentară. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule deputat. \n                                                                                             44                                                                                          \n     \nDin  partea  Grupului  parlamentar  al  minorităților  naționale, \ndomnul deputat Cătălin-Zamfir Manea. \nDomnul Cătălin-Zamfir Manea: \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nStimate domnule președinte Constantinescu, \nDomnule președinte al Curții Constituționale, \nStimați reprezentanți ai Corpului diplomatic, \nDoamnelor și domnilor senatori și deputați, \nAstăzi România aniversează Ziua Constituției și împlinirea a \n30 de ani de la referendumul din 8 decembrie 1991, prin care a fost \naprobată Legea fundamentală, moment care a marcat opțiunea fermă a \nnațiunii române pentru un regim de guvernare democratic. \nPrin adoptarea Constituției României s-au pus bazele statului \nde drept și ale democrației constituționale. \nÎn anul 2003, Constituția a fost revizuită, construcția sa fiind \nconsolidată și adaptată la evoluțiile statului de drept, ale societății și la \nnoul context euroatlantic. Atunci, în anul 2003, noi, cei din Grupul \nparlamentar  al  minorităților  naționale,  am  fost  primii,  de  aici,  din \nParlament,  care  am  propus  o  serie  de  modificări  majore  ale \nConstituției,  precum:  regim  parlamentar;  Legea-cadru  pentru \nminorități, care, de altfel, este prevăzută în Constituția României la \ncategoria de legi organice și care, din păcate, nu a fost încă adoptată; \nlimitarea  ordonanțelor  de  urgență;  regândirea  organizării \n                                                                                             45                                                                                          \n     \nadministrativ-teritoriale;  organizarea  Senatului  ca  și  Cameră  a \nRegiunilor; echilibrarea puterilor în stat. \nDin  păcate,  propunerile  noastre  făcute  în  acel  an  au  fost \nrespinse de parlamentarii dumneavoastră de atunci. Menționez, au fost \nrespinse. \nDe  subliniat  este  faptul  că  în  prezent,  la  nivelul  Uniunii \nEuropene, din cele 27 de state, 17 dintre ele au regim parlamentar. \nAșadar,  marea  majoritate  a  statelor  membre  din  Uniunea \nEuropeană funcționează ca republici parlamentare. \nParlamentul  României  trebuie  să  aibă  mai  multă  putere \npentru că, stimați colegi, potrivit art. 61 din Constituție, Parlamentul \neste  organul  reprezentativ  suprem  al  națiunii  române  și  unica \nautoritate legiuitoare a țării. \nStimați colegi, \nConstituția României este consfințită prin voința suverană a \npoporului și reprezintă un set de principii și norme fundamentale care \nse adresează în egală măsură autorităților statului și cetățenilor săi. \nFuncționarea  instituțiilor  statului,  garantarea  drepturilor  și \nlibertăților individuale și derularea în ansamblu a întregii vieți a unei \nnațiuni își au originea în textele înscrise în Constituție. \nDe  aceea,  Constituția  României  poate  fi  cartea  sacră  a \nexistenței  noastre,  iar  aniversarea  ei  astăzi  constituie  o  adevărată \nsărbătoare. \nConstituția țării trebuie respectată, nu doar în litera, ci și în \nspiritul  ei,  destinatarii  săi  având  obligația,  nu  doar  morală,  ci  și \n                                                                                             46                                                                                          \n     \nconstituțională,  de  loialitate  constituțională  și  de  interpretare  a \nnormelor sale cu bună-credință. \nAplicarea principiului controlului constituționalității legilor a \ncondus  la  înființarea  Curții  Constituționale,  care,  așa  cum  s-a  mai \nprecizat de la această tribună, în cursul ședinței solemne, reprezintă \ngarantul supremației Constituției. \nSensul  existenței  Constituției  României  constă  în  apărarea \nvalorilor fundamentale înscrise în Legea fundamentală. \nDacă  nu  este  în  mod  activ  și  efectiv  apărată,  Constituția \nRomâniei riscă să fie redusă la un set de principii și norme de drept \nfrumoase,  nobile,  dar  invalide,  lipsite  de  orice  valoare  și  forță,  iar \natunci  când  Constituția  nu  este  respectată  sunt  puse  sub  semnul \nincertitudinii construcția democratică a statului și întreaga sa ordine de \ndrept. \nOrice popor, pentru a fi puternic, trebuie să-și iubească și să-\nși apere Constituția pentru că aceasta îi aparține și îl reprezintă. \nConstituția României conferă un sens comunității politice. \nNu  în  ultimul  rând,  Constituția  consfințește  garanția \ndezvoltării  normale  a  societății  noastre  împotriva  oricărei  forme  de \ntotalitarism, intoleranță, discriminare și populism. \nGrupul parlamentar al minorităților naționale se va implica în \nprocesul de revizuire a Constituției și, ca de fiecare dată, va propune și \nva susține măsuri care să consolideze democrația și care să contribuie \nla  apărarea  drepturilor  și  libertăților  fundamentale  ale  tuturor \ncetățenilor săi. \n                                                                                             47                                                                                          \n     \nSă nu uităm, stimați colegi, că minoritățile naționale au avut \nun rol extrem de important în construcția statului român. \nÎn încheiere, aș vrea să vă reamintesc că potrivit art. 4, care \nprevede, și nu „vorbește”, așa cum am mai auzit de la această tribună, \nRomânia este patria comună și indivizibilă a tuturor cetățenilor săi, \nfără deosebire de rasă, de naționalitate sau de apartenență etnică. \nLa mulți ani Constituției României! \nLa mulți ani, România! \nLa mulți ani tuturor cetățenilor acestei țări! \nMulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  deputaților  și  senatorilor  neafiliați,  doamna \nsenator Diana Iovanovici-Șoșoacă. \n                                                                                             48                                                                                          \n     \nDoamna Diana Iovanovici-Șoșoacă: \nMulțumesc. \nAm asistat aici, am  înțeles, la o ședință solemnă prin care \naniversăm Constituția României. \nN-am  auzit  pe  niciunul  dintre  noi spunând  la  mulți  ani  de \nSfântul Nicolae tuturor sărbătoriților de astăzi! La  mulți ani, popor \nromân, pentru Sfântul Nicolae! (Aplauze.) \nCei care nu aplaudați – probabil că vă trebuie o nuia pentru \nSfântul  Nicolae!  Pentru  că  suntem  aici  creștini  din  toate  timpurile! \nPentru că respectăm drepturile tuturor! \nAsistăm  astăzi  la  o  așa-zisă  aniversare  a  Constituției \nRomâniei,  că  nu  am  auzit  aici  decât  denigrări  ale  Constituției \nRomâniei și solicitări de schimbare. \nCum poți să aniversezi? E ca și când aniversezi 30 de ani de \ncăsătorie și anunți divorțul. \nAsta  ați  făcut  astăzi,  ați  pângărit  Constituția  României,  pe \ncare ar trebui să o cunoașteți cu toții! \nA existat un jurnalist în foaier, care, în urmă cu câteva luni – \nRafaelo Varga –, v-a întrebat pe cei mai mulți dintre dumneavoastră, \ndacă ați citit Constituția României? Cei mai mulți ați spus nu, nu am \navut timp. \nÎn schimb, vă aflați aici, în fabrica de legi a României, unde \nConstituția este Biblia românului. Mai presus de Constituție nu este \ndecât Dumnezeu și Biblia. Atât! \nDe 30 de ani încălcați pas cu pas Constituția României! \n                                                                                             49                                                                                          \n     \nÎn ultimii 2 ani, ați omorât-o! Ați adoptat Legea nr. 136/2020 \nși  Legea  nr.  55/2020,  care  încalcă  prevederile  art.  53  alin.  (2)  din \nConstituția României întrucât anulează efectiv existența drepturilor și \nlibertăților fundamentale. \nAstăzi, de Sfântul Nicolae și ziua acestei ședințe solemne, în \ncare văd că cea mai mare parte a Guvernului a plecat, mulți invitați au \nplecat,  domnul  președinte  nu  participă  pentru  că  nu  îi  place  să \nparticipe  la  astfel  de  evenimente,  cinste  domnului  Constantinescu, \nfostul  președinte,  că  a  venit!  Vine  tot  timpul.  Felicitări,  domnule \npreședinte! (Aplauze.) \nAșa se respectă poporul și Parlamentul! \nCinste tuturor care ați venit! \nCelorlalți, o nuia de la Sfântul Nicolae! \nTot  pe…  vă  spun  că  de  25  de  ani  lucrez  cu  Constituția \nRomâniei. \nPână și cel mai tânăr avocat, procuror, judecător, jurist știe \nConstituția României! \nAvând în vedere că nu o cunoașteți și o pângăriți chiar de \nziua ei, nu mă mai miră faptul că v-ați bătut joc de ea, mai ales în \nultimii 2 ani. \nAtâta  timp  cât  mai  există  câțiva  avocați,  și  juriști,  și \njudecători și procurori care își fac treaba în această țară, peste voința \ndumneavoastră, Constituția României mai are o șansă! \nDe 30 de ani - spuneți că o respectați? - n-ați respectat nimic! \n                                                                                             50                                                                                          \n     \nArt. 47 - traiul decent. Sunt peste 30% din români care trăiesc \nsub pragul sărăciei! 70% din români trăiesc în sărăcie! \nUnde,  cine  a  plătit  vreodată  pentru  încălcarea  Constituției \nRomâniei? \nConstituția  României,  stimați  domni  care  râdeți  și  vorbiți, \naici, în primele bănci! \nV-am urmărit pe toți! N-ați avut bunul-simț să vă ascultați \nniciodată în tăcere unii pe alții! Este chestiune de educație! Eu am stat \nși  v-am  ascultat,  indiferent  că  am  fost  sau  nu  de  acord  cu \ndumneavoastră, sunt cei 7 ani de acasă! \nNu  puteți,  în  ditai  Parlamentul  României,  Legislativul \nRomâniei, să vă comportați în felul acesta și să nu vă ascultați, să vă \nacordați măcar șansa de drept la liberă exprimare și la opinie! \nDar  nici  nu  putem  să  acceptăm  să  venim  la  aniversarea \nConstituției în care toți cereți schimbarea Constituției! Pentru că pe \naceastă Constituție ați jurat în acest mandat, nu să o schimbați, ci să o \nrespectați! \nNu este posibil ca această Constituție care v-a adus aici cu \ntoate drepturile pe care le aveți și obligațiile adiacente să fie încălcată \nde voi, să cereți să fie schimbată! De ce? În condițiile în care nici \nmăcar pe aceasta nu o respectați! \nDomnul Florin-Vasile Cîțu: \nMulțumim, doamnă senator. \nDoamna Diana Iovanovici-Șoșoacă: \n                                                                                             51                                                                                          \n     \nImediat, mai am… conchid acum. \nI-am  cerut  Sfântului  Nicolae  să-mi  dea  un  cadou  pentru \naniversarea Constituției României. Asta mi-a lăsat! Este o botniță prin \ncare… (Aplauze.) …Constituția, drepturile și libertățile fundamentale \nau fost anulate de către Parlament, de către Președinte și Guvern! \nȘi rog aici reprezentantul Curții Constituționale să aibă mai \nmult curaj, așa cum a avut în Decizia nr. 457/2020, pct. 68, în care au \nmenționat  că  starea  de  alertă  încalcă  statul  de  drept,  este  creată \nartificial  și  nu  există  fundament  constituțional  pentru  existența \nacesteia! \nTrăiască România liberă! \nTrăiască dreptul la liberă exprimare! \nJos botnița! (Aplauze.) \nDomnul Florin-Vasile Cîțu: \nMulțumim. \nDin  partea  Grupului  parlamentar  al  USR,  domnul  deputat \nMihai-Alexandru Badea. \nDomnul Mihai-Alexandru Badea: \nStimați membri ai Parlamentului, \nDistinși invitați, \nOnorată asistență, \nConstituția din 1991 este cea de-a șaptea lege fundamentală \npropriu-zisă a României, într-o istorie de 155 de ani, care a început în \n1866, sub domnitorul Carol I. \n                                                                                             52                                                                                          \n     \nÎn pofida criticilor care i-au fost aduse, unele bine întemeiate, \nactuala  Constituție  a  reprezentat  o  realizare  importantă,  având  în \nvedere contextul intern și internațional în care a fost adoptată. Într-o \nperioadă  în  care  alte  state  din  regiune  alegeau  să-și  revizuiască \nconstituțiile comuniste, statul român își elabora o lege fundamentală \ncu  totul  nouă,  dând  astfel  mesajul  a  ceea  ce  ar  fi  trebuit  să  fie \ndespărțirea completă de vechiul regim. \nÎn cei 30 de ani de existență s-au consumat nu mai puțin de 7 \ninițiative de revizuire, dintre care doar cea din 2003 a avut succes și \nne-a permis aderarea la NATO și Uniunea Europeană. \nCea de-a opta, cunoscută sub denumirea de „Fără penali în \nfuncții publice”, se află încă în desfășurare, după ce a primit votul \nunanim al Camerei Deputaților, anul trecut. \nChiar  dacă  n-a  existat  suficientă  voință  politică  pentru \norganizarea referendumului, odată cu alegerile parlamentare, continuu \nsă sper că Senatul va adopta acest proiect și că va alege un moment \nfavorabil care să permită întrunirea cvorumului necesar. Ar fi pentru \nprima dată când o constituție a României este revizuită la inițiativa \ncetățenilor români. \nSă nu ratăm șansa de a scrie această pagină de istorie! \nVă mulțumesc. (Aplauze.) \nDomnul Florin-Vasile Cîțu: \nMulțumim. \nTot din partea Grupului parlamentar al USR, domnul deputat \nAndrei-Răzvan Lupu. \n                                                                                             53                                                                                          \n     \nDomnul Andrei-Răzvan Lupu: \nDomnule președinte al Senatului, \nDomnule președinte al Camerei Deputaților, \nDomnule președinte al Curții Constituționale a României, \nStimați membri ai Corpului diplomatic, \nStimați reprezentanți ai cultelor religioase, \nDoamnelor și domnilor parlamentari, \nSuntem  aici  pentru  a  marca  un  moment  special  din  istoria \nnoastră, adoptarea Constituției în 1991, și îmi pare rău că unii dintre \ncolegii noștri au uitat acest lucru. \nPentru  mine,  a  vorbi  despre  Constituția  României  are  o \nsemnificație specială pentru că, pe de o parte, acest act vital pentru \ndemocrația noastră are o vârstă care o depășește pe a mea. \nPe de altă parte, ca absolvent de drept și cadru didactic în \ndomeniul  dreptului  constituțional,  este  o  onoare  să  pot  discuta, \ndezbate  și  construi  o  carieră  aici,  alături  de  dumneavoastră,  în \nParlamentul  României,  care  Parlament  își  trage  seva  și  relevanța \ninstituțională din chiar Constituția României. \nSunt deputat al USR și spun asta pentru că probabil această \netichetă înseamnă astăzi că ne găsim în dezacord politic cu majoritatea \nparlamentară. E un dezacord generațional și un dezacord de viziune \npolitică asupra viitorului nostru comun. \nDar  în  ciuda  acestor  disonanțe  și  în  ciuda  acestor  viziuni \ncontradictorii, precum și ca persoană care a susținut nevoia de a aduce \n                                                                                             54                                                                                          \n     \nschimbări  majore  actualei  Constituții,  aș  vrea  să  punctez  partea \nmeritorie a actualei Legi fundamentale. \nSe vede foarte clar din textul Constituției actuale teama de \ndictatură a celor care au redactat-o. Și este de înțeles că la începutul \nanilor '90 cei care au redactat-o erau încă plini de amintirile perioadei \ncomuniste. Cred că această teamă a reușit să creeze mai mult echilibru \nîntre puterile statului, care ne-a salvat de dorința unor oameni politici \nde a câștiga mai multă putere decât ar fi trebuit. \nPrecauțiile  părinților  actualei  Constituții  au  favorizat  poate \nunele blocaje instituționale, dar, slavă Domnului, ne-au salvat astăzi \nde a fi alături de unele state iliberale, cum sunt cazuri în estul Europei. \nDar  cum  timpul  lucrează  neîndurător,  trebuie  să  vedem  și \nnevoia de schimbare. \nExistă puncte importante în care trebuie să clarificăm starea \nactuală. Și aș enumera doar câteva: \n- Reforma Curții Constituționale; \n- Reducerea numărului de parlamentari și a modului în care \nlucrează Parlamentul; \n-  Clarificarea  raportului  dintre  legislația  europeană  și  cea \nnațională, inclusiv Constituția; \n-  Și,  bineînțeles,  introducerea  Proiectului  „Fără  penali  în \nfuncții publice” în corpul Constituției. \nMai  sunt  și  altele,  desigur,  dar  cred  în  înțelepciunea  celor \ncare  vor  face  parte  din  structura  parlamentară  ce  se  va  ocupa  de \nrevizuirea Constituției. \n                                                                                             55                                                                                          \n     \nNoi, Grupul USR, suntem pregătiți pentru această provocare \npe care orice om politic ar trebui să o trateze cu maximă preocupare. \nEste  un  moment  important  din  istoria  statului  român,  a \ninstituțiilor sale și, mai presus de orice, a cetățenilor țării. \nSper că dincolo de ceea ce ne separă generațional sau politic, \nsă putem lucra împreună pentru un scop care transcende partidele și \ngenerațiile din care facem parte. \nAvem nevoie, după 30 de ani de la adoptare și după 18 ani de \nla singura sa revizuire, de o constituție reformată. \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nȘi, din partea Grupului parlamentar al PNL, domnul deputat \nIoan Cupșa. \nDomnul Ioan Cupșa: \nDomnilor președinți ai Camerelor Parlamentului, \nOnorați invitați, \nDomnule președinte Emil Constantinescu, \nDoamnelor și domnilor, \nSe  împlinesc  în  aceste  zile  30  de  ani  de  la  adoptarea \nConstituției din anul 1991, un act politic de o importanță covârșitoare \npentru  noi.  Un  act  care  a  însemnat  ruperea  definitivă  de  regimul \npolitic stabilit în anul 1945 în România. Ruperea de organizarea de \n                                                                                             56                                                                                          \n     \nstat care, prin relațiile sociale impuse, ne-a chinuit, ne-a nefericit pe \nnoi, românii. \nÎnainte de a continua însă, dați-mi voie să citez din spusele \nmarelui filosof idealist, Hegel – „Fiecare țară are Constituția care i se \npotrivește”. \nConstituția din anul 1991 este opera Comisiei constituționale, \nprecum  și  a  unui  Parlament  transformat  în  Adunare  Constituantă. \nParlamentari sprijiniți de experți în drept constituțional au reușit să \nadopte  Legea  fundamentală.  Merită  respectul  nostru  pentru  acest \nlucru. \nDemersul lor este unul criticabil, este imperfect, dar să nu \nuităm că această constituție, Constituția din anul 1991, ne-a fost nouă \nutilă. \nA  devenit  o  obișnuință  să  identificăm  Constituția  folosind \nexpresia  „lege  fundamentală  a  unui  stat”.  Statul  și  Constituția  se \ncondiționează reciproc. \nDin punct de vedere istoric, în statul român, să nu uităm, în \nmai puțin de 70 de ani am avut parte de 6 constituții – 1923, 1938, \n1948, 1952, 1965, 1991 -, precum și o revizuire, ulterior, în anul 2003. \nO fi bine? \nPermiteți-mi, în ceea ce privește aprecierea constituțiilor pe \ncare noi în epoca modernă a statului le-am avut, să citez din cel care \neste de neuitat, Petre Țuțea, care, cu stilul său inconfundabil, afirma: \n„Constituția liberală din 1923 nu e o operă, e o capodoperă. Un rege \n                                                                                             57                                                                                          \n     \nputernic, înfășurat într-un stat al normelor liberale: separația puterilor \nși libertăți câte dorește nea Niță (...)”. \nSuntem datori să respectăm Constituția în spiritul ei. De ce în \nspiritul ei? Pentru că deseori – și aici aveți cu toții această experiență – \nnormele pe care le punem noi în pagină sunt departe de perfecțiunea \nlimbajului juridic de care ar trebui să dea dovadă. \nSpiritul Constituției - principii, idei, elemente de bază care \nsunt necesare, pe care întreaga noastră viață socială se construiește, \nașadar, aceste principii trebuie înțelese și trebuie însușite. \nSunt dator să spun astăzi – interpretarea și aplicarea normelor \nconstituționale  de  către  reprezentanții  puterilor  în  stat,  de  către \nreprezentanții instituțiilor de rang constituțional au avut suficient de \nmulte sincope în ultimii ani. \nPe  de  o  parte,  au  existat  prea  multe  conflicte  juridice  de \nnatură constituțională. Poate nu din cauza imperfecțiunii legii, cât mai \nmult din cauza abuzului prin care cei care vremelnic au fost sau sunt \nputere în stat au înțeles să aplice normele constituționale. \nSă nu uităm, am adoptat prea multe acte normative care nu \nrespectă rigoarea constituțională. \nPe  de  altă  parte,  deciziile  pe  care  le-a  pronunțat  Curtea \nConstituțională a României sunt contradictorii deseori. Contradictorii \nîntr-o  perioadă  relativ  scurtă  de  timp.  Ceea  ce  înseamnă  că \nfuncționează  imperfect  Curtea  Constituțională  a  României,  garantul \nsupremației Constituției. \n                                                                                             58                                                                                          \n     \nExpresia  „este  constituțional  dacă...”,  care  se  regăsește  în \nprea  multe  decizii  ale  Curții  Constituționale,  a  transformat  uneori \nCurtea Constituțională a României într-un legiuitor ad-hoc. \nConstituția este imperfectă, imperfecte sunt legile pe care noi \nle adoptăm, este un fapt. \nMorbul perimării există cuprins în fiecare lege pe care noi am \nadoptat-o. De fiecare dată trebuie să adaptăm legile, modificându-le, \nașa cum și Constituția se impune probabil să o modificăm. Pentru că \nsituația economică, socială, politică, atât internă, cât și internațională, \nse modifică în timp ce noi vorbim. \nConstituția este fundament al întregului sistem de drept. Este \ncheie de boltă a organizării și funcționării statului nostru. \nConstituția este legea scrisă cu majuscule. Lege care are drept \nscop  ultim  apărarea  demnității  omului,  apărarea  drepturilor, \nlibertăților  fundamentale  și,  atenție,  stabilirea  obligațiilor  esențiale. \nToate acestea împreună ne definesc pe noi ca oameni. \nConstituția este mijloc, și nu scop în sine. \nCeea ce trebuie cu adevărat să ne  preocupe este ca  pentru \nviitor Constituția să fie fundamentul dezvoltării națiunii noastre. Să fie \nfundamentul mai binelui viitor al fiecăruia dintre noi. \nSă  ne  dea  Dumnezeu  înțelepciunea  să  identificăm  valorile \nfundamentale! Acele valori care ne permit nu doar să supraviețuim ca \noameni,  ca  cetățeni  ai  României,  ci  care  ne  ajută  să  trăim  demn.  \nCele care ne ajută să ne găsim fericirea. Să le protejăm și să construim \nfolosindu-ne de ele Legea fundamentală. \n                                                                                             59                                                                                          \n     \nConstituția este o lucrare pentru prezent, dar în mod special \nConstituția  este  o  lucrare  pentru  viitor.  Constituția  trebuie  să  fie  o \nprivire aruncată în viitor. În viitorul națiunii noastre. \nDar pentru ca toate acestea să devină realitate trebuie să luăm \naminte că nu avem nevoie de nimic altceva decât de un proiect de țară. \nNu  avem  nevoie  de  o  abstracțiune,  nu  avem  nevoie  de  o  operă \nformală, avem nevoie de Constituția noastră. \nȘi dați-mi voie, la sfârșit, să citez dintr-un înțelept care acum \nmai bine de 200 de ani înțelegea acest lucru și încerca să ne învețe și \npe noi. \nJoseph de Maistre ne spunea - „O constituție care este făcută \npentru  toate  națiunile  nu  este  făcută  pentru  niciuna,  e  o  pură \nabstracțiune, e o operă școlărească făcută pentru a exersa spiritul (...)”. \nLa mulți ani, România! \nO zi bună, români! \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nVă mulțumesc, stimați colegi, pentru participare. \nPermiteți  să  declar  închisă  ședința  solemnă  comună  a \nSenatului și Camerei Deputaților. \nVă mulțumesc. \n \nȘedința s-a încheiat la ora 14.46. \n \n "
    },
    "25": {
        "start_text": "Domnul Radu-Mihai Mihail:",
        "start_index": -1,
        "end_text": "Domnul Florin-Vasile Cîțu:",
        "end_index": -1,
        "text": "                                                                  1                                                                                          \n     \n06 decembrie 2021 – ședință comună \n \n \nS U M A R \n \n1.  Alocuțiuni dedicate aniversării a 30 de ani de  2. \nla adoptarea Constituției în vigoare de către Adunarea \nConstituantă. \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n                        S T E N O G R A M A \nședinței solemne comune a Camerei Deputaților și Senatului  \ndin data de 6 decembrie 2021 \n \n \nȘedința a început la ora 13.03. \nLucrările ședinței au fost conduse de domnul senator Florin-\nVasile Cîțu, președintele Senatului, asistat de domnul senator Sorin \nLavric,  secretar  al  Senatului,  și  de  doamna  deputat  Alexandra \nPresură, secretar al Camerei Deputaților.  \nDin  prezidiu  a  făcut  parte  și  domnul  deputat  Ion-Marcel \nCiolacu, președintele Camerei Deputaților. \nDomnul Florin-Vasile Cîțu: \nBună ziua! \nStimați colegi,  \nHaideți să începem ședința! \nAstăzi avem ședința solemnă a... \nSe așază oamenii...? \nStimați colegi,  \nVă rog să vă așezați, să începem ședința! \nAstăzi avem ședința solemnă comună a Senatului și Camerei \nDeputaților  dedicată  aniversării  a  30  de  ani  de  la  adoptarea \nConstituției în vigoare de către Adunarea Constituantă. \n                                                                                             3                                                                                          \n     \nDomnule președinte al Camerei Deputaților,  \nDomnule prim-ministru, \nDomnilor foști președinți ai României,  \nDoamnelor și domnilor miniștri, \nDomnule președinte al Curții Constituționale,  \nStimați membri ai Corpului diplomatic, \nPreafericirea Voastră,  \nÎnaltpreasfinția Voastră, \nDoamnelor și domnilor deputați, \nStimați invitați,  \nOnorată asistență, \nVă  rog  să-mi  permiteți  să  declar  deschisă  ședința  solemnă \ncomună dedicată aniversării a 30 de ani de la adoptarea Constituției în \nvigoare de către Adunarea Constituantă.  \nVă invit să ascultăm Imnul național al României. \n(Se intonează Imnul național „Deșteaptă-te, române!”.) \nDomnul Ion-Marcel Ciolacu:  \nInvit la tribună pe domnul Florin Cîțu, președintele Senatului \nRomâniei. \nDomnul Florin-Vasile Cîțu: \nBună ziua! \nDoamnelor și domnilor parlamentari, \nStimați invitați,  \nDistinsă asistență, \n                                                                                             4                                                                                          \n     \nSe împlinesc trei decenii de la intrarea în vigoare, în urma \naprobării  prin  referendumul  național  din  decembrie  1991,  a \nConstituției României. Atunci, din punct de vedere constituțional, ne-\nam despărțit de o epocă sumbră a istoriei țării noastre, în care regimul \ncomunist totalitar a încălcat sistematic cele mai elementare drepturi \nale  românilor.  Reacția  poporului  nostru  a  fost  reprezentată  de \nevenimentele care s-au desfășurat în perioada 16-22 decembrie 1989, \ncare au început la Timișoara, și pe care eu vreau să le amintesc în mod \nspecial,  pentru  că  am  această  datorie.  A  fost  deschisă  calea  către \ndemocratizarea României și către statul de drept. Am înaintat greu, dar \npe o traiectorie ireversibilă, pe care românii au dovedit că sunt gata să \no apere prin vot, dar și prin proteste democratice. \nStimați colegi, \nPentru mine este o mare onoare să reprezint astăzi Partidul \nNațional  Liberal  la  o  dezbatere  care  nu  poate  ocoli  tradiția \ndemocratică a acestei țări. Ideea unei guvernări democratice face parte \ndin gena PNL. Constituția din 1866 a purtat amprenta gândirii politice \nliberale,  apoi,  după  fondarea  PNL,  reforme  democratice  esențiale, \nprecum lărgirea dreptului de vot, au fost inițiate de partidul nostru. \nÎn  perioada  interbelică  Constituția  din  1923,  promovată  de \nPNL, a dus mai departe tradiția constituțională românească. Revenit \npe scena politică, după ce a fost înregistrat ca partid politic, în ianuarie \n1990,  PNL  a  avut  permanent  pe  agenda  sa  instaurarea  unui  regim \ndemocratic  autentic  în  România,  și  nu  a  unui  model  ipotetic  de \ndemocrație originală. \n                                                                                             5                                                                                          \n     \nProbabil că în acești 30 de ani nici PNL nu s-a comportat fără \ngreșeală,  dar  am  fost  mereu  partidul  dedicat  sută  la  sută  integrării \neuropene și euroatlantice a României, protejării valorilor statului de \ndrept și dezvoltării unei societăți democratice. \nDoamnelor și domnilor,  \nAcesta nu este un moment de sărbătoare, ci unul de bilanț \npentru Constituție și pentru tot ce înseamnă organizarea instituțională \na  statului  român.  Reformele  sunt  inevitabile,  pentru  că  asta  doresc \ncetățenii.  În  timp,  cu  profesionalism,  fără  patimă  politică  și  interes \nascuns, va trebui să modernizăm structurile sale,  modul în care ele \nfuncționează și cum  îl servesc pe  cetățean. Normele  constituționale \nvor trebui ajustate la realitatea pe care o trăim. \nSalut  faptul  că  în  Programul  de  guvernare  al  actualului \nGuvern  este  avută  în  vedere  eventualitatea  ca,  în  cazul  în  care  va \napărea  un  moment  constituțional  autentic,  Executivul  să  susțină  o \nreformă,  în  sensul  apropierii  între  stat  și  cetățean  și  al  creșterii \ngradului  de  protecție  al  drepturilor  și  libertăților,  în  acord  cu \njurisprudența CEDO. \nDe  asemenea,  Coaliția  de  guvernare  susține  ca  inițiativa \ncetățenească de revizuire a Constituției, înregistrată la Parlament în \nmai 2019 și aflată în prezent la vot final la Senat, să-și găsească cea \nmai bună formă de transparență la nivel normativ, atunci când situația \npandemică va permite acest lucru.  \nÎn același timp, trebuie să fim foarte atenți la marile opțiuni \npe care cetățenii români le-au exprimat și continuă să le exprime în \n                                                                                             6                                                                                          \n     \nultimele trei decenii. PNL are o agendă liberală de măsuri necesar a fi \navute în vedere la o eventuală revizuire a Constituției. De 30 de ani \nexistă  un  aspect  care  a  rămas  netranșat  așa  cum  ar  fi  trebuit  - \nproprietatea  privată.  O  măsura  pe  care  trebuie  să  o  abordăm  este \nreducerea la 16 ani a vârstei la care se va putea vota, așa cum este \ntendința în multe țări europene. Multe alte subiecte trebuie abordate cu \nmaturitate. \nReforma administrativă este un subiect care trebuie să stea în \natenția  Parlamentului.  Ultimii  ani  au  adus  pe  tapet  și  numeroase \nconflicte juridice de natură constituțională, iar normele constituționale \npot  fi  clarificate.  Problema  traseismului  politic  al  parlamentarilor  a \nrămas  deschisă  de  atât  de  mulți  ani,  deși  în  fiecare  legislatură  ea \ninfluențează aritmetica parlamentară. Și nu trebuie să uităm că există o \nrestanță în ceea ce privește implementarea în Constituție a rezultatelor \nreferendumului din 2019 pe tema justiției.  \nNu cred că numai Parlamentul sau numai partidele pot aborda \nun proces de reflecție cu privire la o eventuală revizuire a Constituției. \nRolul societății civile va fi fundamental.  \nReferitor acum la modul cum va arăta revizuirea viitoare vă \npot spune de pe acum un lucru: îmi doresc să fie cel puțin la fel de \nliberală cum au fost constituțiile din 1866 și 1923, ba chiar să aibă o \ndoză și mai mare de liberalism. \nLa mulți ani, români! \nLa mulți ani, România! \nMulțumesc. (Aplauze.) \n                                                                                             7                                                                                          \n     \n(Revine la prezidiu.) \nInvit  la  tribună  pe  Excelența  Sa,  domnul  Marcel  Ciolacu, \npreședintele Camerei Deputaților. (Aplauze.) \nDomnul Ion-Marcel Ciolacu: \nCred că nu este nici prima oară și nu va fi nici ultima oară \ncând am să spun că eu nu susțin vaccinarea obligatorie (Aplauze.), dar \nam dreptul în primul rând la viață. Fiecare decide dacă e bine să se \nvaccineze sau nu. \nVă rog frumos, doamnă colegă, să purtați mască sau să mă \nprotejați, să nu mă îmbolnăviți. (Aplauze.)  \nDreptul  meu  la  viața  și  dreptul  oricărui  român  nu  se \nnegociază, doamnă! \nDoamna Rodica Boancă (din sală): \nUnde scrie că masca te apără, te protejează?! \nDomnul Ion-Marcel Ciolacu:  \nDomnule președinte al Senatului,  \nDomnule prim-ministru,  \nDomnule președinte Constantinescu,  \nDomnule președinte al Curții Constituționale a României, \nDoamnelor și domnilor deputați și senatori, \nDoamnelor și domnilor miniștri, \nStimați  membri  ai  Comisiei  pentru  redactarea  proiectului \nConstituției României, \nStimați membri ai Corpului diplomatic, \n                                                                                             8                                                                                          \n     \nConstituția  e  cartea  de  vizită  a  unei  democrații.  Așa  cum \nfacem  o  ecografie  pentru  a  vedea  corpul  uman,  la  fel,  Legea \nfundamentală trebuie să fie expresia unei societăți. \nÎn  pofida  transformărilor  profunde  din  ultimii  32  de  ani, \nRomânia încă are o tradiție democratică fragilă. Mai avem mult de \nmuncă până să ajungem la practici democratice stabile și să ne găsim \nacea vocație democratică autentică, în sensul culturilor occidentale. \nDin  această  perspectivă,  efortul  făcut  acum  30  de  ani  de \npărinții fondatori ai Constituției din 1991 a fost imens. Textul noii \nConstituții trebuia să producă, în primul rând, o schimbare radicală de \nmentalitate la nivelul societății, prin despărțirea definitivă de trecutul \ncomunist. \nTextul lor trebuia să găsească soluțiile potrivite și echilibrate \npentru o societate care avea nevoie de un nou set de valori comune, \ndar în care să se regăsească și care să creeze solidaritate. \nAș dori ca astăzi, în mod special, să le mulțumesc celor care \nacum 30 de ani au pus umărul la reclădirea României pe baze noi, \nsănătoase și democratice. (Aplauze.) Câțiva dintre cei de atunci sunt \nastăzi alături de noi. Lor vreau să le transmitem atât recunoștința mea, \ncât și a colegilor mei din Parlament, pentru tot ce au făcut cu bună-\ncredință, competență și dragoste pentru România! \nDoamnelor și domnilor, \nAstăzi este un  moment aniversar. Dar e cel mai bun prilej \npentru a spune că avem nevoie de o Constituție care să reflecte un \nmodel de stat conform cu nevoile societății actuale. \n                                                                                             9                                                                                          \n     \nTrebuie să avem curajul să vorbim deschis despre necesitatea \nunei reforme constituționale, care să facă din Legea fundamentală un \ninstrument de modernizare a țării. \nTrebuie  să  vorbim  despre  acest  lucru,  fără  teamă  și  fără \ncomplexe. Toate sistemele democratice, cu excepția Statelor Unite, au \nfăcut-o  atunci  când  a  fost  nevoie.  Unele  state  au  apelat  chiar  la \nrevizuirea totală, așa cum a făcut Finlanda în anul 2000 sau Elveția în \nanul 1999. Altele, au apelat la o modificare parțială. Belgia chiar de 20 \nde ori în ultimii 20 de ani. \nEste adevărat, și în România s-a încercat de mai multe ori \nacest lucru. Cu excepția anului 2003, toate încercările de modificare a \nConstituției au eșuat. Acest lucru s-a întâmplat pentru că cei care le-au \ninițiat nu au înțeles că o revizuire a Constituției trebuie să satisfacă \nnevoile  cetățenilor,  și  nu  poftele  politicienilor,  fie  că  sunt \nparlamentari, premieri sau șefi de stat. \nReforma  constituțională  nu  mai  trebuie  să  fie  un  proiect \npersonal  al  politicienilor.  Această  dezbatere  trebuie  mutată  în \nsocietate, pentru că cetățenii trebuie să fie implicați efectiv în acest \nproces. Toate modificările trebuie înțelese și acceptate de români. \nDe aceea, consider absolut necesar un acord larg la nivelul \nîntregii clase politice, dar și la nivelul mediului academic, al corpului \nde  experți  și  al  societății  civile.  Contribuția  tuturor  este  esențială \npentru reușita unui demers atât de complex! \nStimați colegi, \n                                                                                             10                                                                                          \n     \nAu  trecut  18  ani  de  la  ultima  revizuire  a  Constituției \nRomâniei. În această perioadă am văzut cum Legea fundamentală a \nfost folosită fie ca bâtă, fie ca scut de către unii politicieni, în funcție \nde interesele politice de moment. \nDe  multe  ori,  diferiți  actori  politici  și-au  forțat  atribuțiile \nconstituționale. S-a ajuns în momente de criză politică, în care actuala \nConstituție nu a putut oferi soluții destul de clare pentru depășirea lor. \nDe  aceea,  trebuie  să  ne  punem  întrebarea:  cum  dorim  să \nreformăm Constituția? Care sunt acele direcții și principii care să aibă \nun caracter eficient în plan normativ? \nLa  nivel  general,  cred  că  Legea  fundamentală  trebuie  să \nîntărească instituțiile, astfel încât să avem un stat capabil să garanteze \ndrepturile  și  libertățile  cetățenilor.  Oamenii  trebuie  să  se  simtă \nprotejați cu adevărat de către stat. \nÎn al doilea rând, consider că un sistem de guvernare eficient \neste acela care generează un control reciproc între puterile statului și \nnu  permite  niciunui  actor  instituțional  să  concentreze  puterea  în \nmâinile sale. \nDin  păcate,  acest  principiu  fundamental  nu  și-a  găsit \nîntotdeauna și aplicarea în practică. În România, am asistat de multe \nori la un proces de personalizare a puterii. Cei care au ajuns să ocupe \ndiverse funcții în stat au modelat instituția, conform propriilor dorințe \nși interese. În final, această forțare a dus la o perturbare a echilibrului \nîntre puterile statului și la conflict. \n                                                                                             11                                                                                          \n     \nDin  această  perspectivă,  o  clarificare  a  atribuțiilor \npreședintelui  cred  că  se  impune.  Trebuie  să  ne  gândim  dacă  e \nmomentul să depășim angoasa dictaturii comuniste în ceea ce privește \nstatutul și rolul președintelui. \nAcum trei decenii a fost stabilit un sistem echilibrat prin care \ncetățenii  să  își  aleagă  direct  președintele,  însă  puterile  sale  au  fost \nlimitate ca să nu devină un dictator. \nTrebuie  ca  cei  care  vor  lucra  la  reforma  Constituției  să  se \npronunțe dacă acest sistem, în care președintele este o struțo-cămilă, \nîntre un președinte francez, de exemplu, și un monarh spaniol, mai \npoate funcționa în România. \nRolul președintelui a fost gândit ca un producător de consens. \nDin păcate, a sfârșit de multe ori în a fi un producător de tensiune în \nsocietate.  Nu  de  puține  ori  am  văzut  cum  președintele  și-a  depășit \nrolul  de  mediator  și  a  intervenit  brutal  peste  celelalte  puteri \nconstituționale. \nDe altfel, relațiile dintre președinte și premier au balansat în \nultimii 30 de ani între conflict și obediență. Am văzut că atunci când \nmajoritatea parlamentară a fost favorabilă președintelui, acesta a ajuns \nșeful  de  facto  al  Guvernului.  Premierul  a  devenit  o  marionetă.  În \ncealaltă extremă, a coabitării, președintele a fost mai degrabă izolat de \ncătre prim-ministru, care a preluat toată puterea executivă. Aceasta nu \neste normalitatea! \nApoi, în plan parlamentar, mi-aș dori, de exemplu, să existe \nun  anumit  interes  pentru  reglementarea  moțiunii  constructive  de \n                                                                                             12                                                                                          \n     \ncenzură,  pe  model  german.  În  România,  partidele  politice  au \ntransformat  moțiunile  de  cenzură  într-un  instrument  de  imagine  și \nprilej de atacuri politice la adresa adversarilor. \nDe aceea, eu cred că moțiunea de cenzură trebuie să fie clară \nși nu numai pentru retragerea încrederii, ci și pentru acordarea ei unei \nalte persoane, care să-și asume de la bun început acest rol. \nDemiterea  premierului  trebuie  să  conducă  automat  la \ndesemnarea unui alt prim-ministru. Nu am fi stat acum două luni fără \nGuvern, dacă am fi avut acest instrument în Constituție. \nÎn plan guvernamental, cred că viitoarea Constituție trebuie \nsă găsească mecanisme mult mai clare de limitare a practicii excesive \na ordonanțelor de urgență. Parlamentul nu este o anexă a Guvernului \nRomâniei, ci un partener instituțional. S-a folosit prea mult pretextul \nurgenței,  astfel  încât  practica  ordonanțelor  a  devenit  o  modalitate \ncurentă de legiferare. Lucrurile nu mai pot continua așa! \nÎn general, este nevoie de o clarificare a atribuțiilor fiecărei \nputeri  în  parte.  Și  sunt  convins  că  experții  vor  găsi  cele  mai  bune \nsoluții  astfel  încât  să  nu  devenim  victimele  unui  experiment \nconstituțional! \nDoamnelor și domnilor, \nTrebuie să ne gândim serios dacă ne aflăm în acel „moment \nconstituțional”.  Am  ratat  acest  moment  după  integrarea  în  Uniunea \nEuropeană și în NATO. Am ratat în 2011, am ratat și în 2013, când \nam avut o largă majoritate parlamentară. \n                                                                                             13                                                                                          \n     \nNu avem scuze dacă vom rata din nou! După 30 de ani, nu \nmai putem să punem doar niște proptele. Ele nu rezolvă nimic! Nu \naduc dezvoltare, continuitate și stabilitate! \nSocietatea  așteaptă  o  Constituție  modernă,  care  să  reflecte \nrealitatea,  dar  care  să  conducă  la  dezvoltare  și  să  ofere  soluții \ninovative la provocările viitorului. \nTrebuie să facem o reformă constituțională serioasă. Și avem \nnevoie de fiecare român pentru a reuși acest lucru!  \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule președinte. \nInvit acum la tribună pe Excelența Sa, domnul Nicolae-Ionel \nCiucă, prim-ministrul României. \nDomnul Nicolae-Ionel Ciucă (prim-ministrul României): \nDomnule președinte al Senatului, \nDomnule președinte al Camerei Deputaților, \nStimate domnule președinte al Curții Constituționale, \nDomnule președinte Constantinescu, \nStimate doamne și stimați domni parlamentari, \nStimați colegi miniștri,  \nDoamnelor și domnilor ambasadori,  \nBună ziua! \nSunt deosebit de onorat să particip astăzi la această ședință \nsolemnă,  prin  care  marcăm  30  de  ani  de  la  adoptarea  Constituției \n                                                                                             14                                                                                          \n     \nRomâniei,  act  juridic  și  politic  fundamental  al  statului,  garant  al \nlibertăților democratice ale cetățeanului. \nLa  referendumul  național  desfășurat  pe  8  decembrie  1991, \nromânii s-au pronunțat pentru democrație, libertate și stat de drept, \npentru o societate în care demnitatea omului, drepturile și libertățile \ncetățenilor, dreptatea și pluralismul politic, supremația legii și statul \nde drept să fie valori supreme, garantate de stat. \nPrima  și  singura  Constituție  adoptată  după  căderea \ncomunismului,  actuala  Constituție  a  României,  reprezintă  piatra  de \ntemelie a societății noastre democratice, fiind inspirată și legitimată de \nidealurile Revoluției din Decembrie 1989, de sacrificiul și jertfa celor \ncare  și-au  pierdut  viața  sau  au  fost  răniți  în  acele  zile.  Această \nConstituție  este  cea  de-a  doua  cea  mai  longevivă  Constituție  a \nRomâniei, după cea din 1866. \nAcum,  la  trei  decenii  de  la  adoptare  și  după  revizuirea \nnecesară aderării la Uniunea Europeană, în anul 2003, consider că este \nnecesară în continuare reformarea statului și a administrației publice \npentru  a  pune  în  centrul  preocupărilor  cetățeanul,  pentru  a  crește \neficiența  și  calitatea  serviciilor  publice  oferite  contribuabililor  și \npentru a crește responsabilitatea deținătorilor funcțiilor publice. \nPandemia COVID-19 a arătat încă o dată cât de importantă \neste asigurarea echilibrului dintre libertățile democratice și dreptul la \nviață, pe care statul trebuie să-l asigure tuturor, inclusiv prin servicii \nmedicale de care toți cetățenii români trebuie să beneficieze în mod \negal. Starea de alertă este, alături de limitările legale și legitime ale \n                                                                                             15                                                                                          \n     \nlibertăților cetățenilor pe o perioadă restrânsă, la fel de importantă ca \nși  nevoia  de  prezervare  a  drepturilor  și  libertăților  care  dau  esența \nstatului  democratic.  Nevoia  acestui  echilibru  este  evidentă,  astăzi, \ncând traversăm o perioadă de criză sanitară în care sunt necesare unele \nreglementări pentru combaterea COVID-19. Trebuie să traversăm cu \nbine,  împreună,  această  perioadă  și  voi  lua  toate  măsurile  necesare \npentru  a  trece  țara  prin  această  criză,  cu  sprijinul  experților  și  al \npersonalului de specialitate, al instituțiilor statului, în colaborare cu \npartenerii europeni și internaționali, dar mai ales cu sprijinul tuturor \ncetățenilor României. \nExcelențele Voastre, \nDistinși invitați, \nAșa  cum  am  subliniat  de  la  această  tribună  și  cu  prilejul \nacordării votului de învestitură, în centrul preocupărilor Guvernului se \naflă cetățeanul  român și binele comun. Alături de toți  miniștrii din \nacest Guvern ne angajăm să facem tot ce depinde de noi pentru ca \nsituația  economică,  socială  și  sanitară  a  românilor  să  se \nîmbunătățească. \nOamenii au așteptări legitime de la noi: să cultivăm respectul \nfață  de  lege,  să  apărăm  adevărul,  dreptatea,  unitatea  socială  și \nsolidaritatea. Lucrăm pentru cetățeni, luând la timp, cu bună-credință \nși  nepărtinitor,  decizii  care  să  ducă  la  o  viață  în  siguranță,  la \ndezvoltare, la respectarea demnității fiecăruia și la o viață mai bună. \nObiectivul nostru este ca prin măsurile pe care le vom implementa să \nasigurăm dezvoltarea și prosperitatea țării noastre. \n                                                                                             16                                                                                          \n     \nValorile și libertățile constituționale există în fiecare dintre \nnoi, ne unesc, ne fac mai puternici ca națiune, iar idealurile comune \nreprezintă liantul între cetățeni și instituțiile statului. \nDe aceea, vă cer sprijinul, atât dumneavoastră, dar și tuturor \ncetățenilor,  pentru  a  construi  o  țară  mai  puternică  și  prosperă, \naducându-i  pe  oameni  împreună  în  jurul  unui  obiectiv  comun: \ndezvoltarea și bunăstarea României și a românilor. \nÎn calitate de cetățean român și de prim-ministru al României, \nvoi  milita  întotdeauna  pentru  respectarea  literei  și  spiritului \nConstituției și pentru domnia legii. \nVă mulțumesc. (Aplauze.) \n                                                                                             17                                                                                          \n     \nDomnul Florin-Vasile Cîțu: \nMulțumim, domnule prim-ministru. \nInvit  la  tribună  pe  Excelența  Sa,  domnul  Valer  Dorneanu, \npreședintele Curții Constituționale. \nDomnule președinte! \nDomnul  Valer  Dorneanu  (președintele  Curții \nConstituționale): \nStimate domnule președinte al Senatului Florin Cîțu,  \nStimate  domnule  președinte  al  Adunării  Naționale,  al \nCamerei  Deputaților  -  zicem  Adunare  Națională,  pentru  că  așa  îi \nspunea pe vremuri, \nDistinse domnule prim-ministru Nicolae Ciucă, \nLa mulți ani și pentru ziua dumneavoastră de astăzi! \nDistinși miniștri,  \nDomnule președinte Emil Constantinescu, \nStimați parlamentari, \nDați-mi voie să mă răsfăț și să vă spun dragi colegi, \nÎnaltpreasfinția Voastră, \nOnorată asistență, \nMulțumesc  în  primul  rând  Parlamentului  pentru  onoranta \ninvitație  de  a  mă  adresa,  în  calitate  de  președinte  al  Curții \nConstituționale,  acestei  distinse  adunări  care  cinstește  Constituția \nRomâniei. \nÎn calitate de garant al supremației Constituției, pentru noi, \nCurtea Constituțională, este o mare onoare acest lucru și în această \n                                                                                             18                                                                                          \n     \ncalitate îmi permit să vă amintesc faptul că actul fundamental al țării \neste o adevărată Biblie și nu întâmplător fiecare dintre noi începem \nactivitatea depunând jurământul de credință cu mâna pe Constituția \nRomâniei și pe Biblie.  \nSărbătorim, astăzi, 30 de ani de la „momentul zero”, de la \nborna de stat a democrației românești, 30 de ani de la debutul unei \nperioade istorice pentru neamul românesc, unei epoci dorită a fi de \nlibertate și speranță, de încredere și entuziasm, care să succeadă anilor \nlungi,  apăsători  și  tenebroși  ai  comunismului,  30  de  ani  de  la \nadoptarea Constituției României.  \nLa acest moment aniversar, să ne amintim faptul că nu a fost \ndeloc  ușor  să  se  elaboreze  o  nouă  Lege  fundamentală,  care  să \nreușească mai întâi de toate să smulgă societatea din automatismele \ncomportamentale  și  atitudinile  formate,  fără  voia  sa,  sub  povara \nvremurilor,  pe  parcursul  jumătății  de  secol  petrecute  în  regimul \ncomunist, mai apoi să imprime un suflu nou, democratic, în acord cu \nspiritul  european,  care  să  rezoneze  cu  aspirațiile  și  idealurile \nRevoluției din Decembrie 1989 și să ofere, în același timp, mecanisme \njuridice concrete și eficiente, care să răspundă așteptărilor poporului. \nAdunarea  Constituantă,  instituită  în  acest  scop,  a  avut  la \ndispoziție pentru acest copleșitor demers creator un termen de 18 luni \nde la înființare. Lucrările Adunării Constituante s-au desfășurat astfel \nîncât  să  asigure  Adunării  Constituante  timpul  necesar  pentru  o \nelaborare ca atare. \n                                                                                             19                                                                                          \n     \nS-au conceput două lecturi, în acest scop, prima lectură având \nca  obiect  inițierea  membrilor  Adunării  Constituante  cu  modul  de \nredactare a unei constituții, precum și informarea acestora cu privire la \nconținutul constituțiilor din statele democratice. \nProcesul  de  elaborare  a  Constituției  a  beneficiat  de  o \nsubstanțială  asistență  internațională,  fiind  valorificată  experiența \nstatelor cu tradiție democratică. \nComisia  a  avut  întâlniri  inclusiv  cu  reprezentanți  ai  unor \nautorități  internaționale,  mai  ales  organisme  ale  ONU  și  ale \nConsiliului Europei, iar lucrările comisiei au fost analizate în cadrul \nComisiei de la Veneția. Un rol important l-au avut avizele comunicate \nde  diferite  organizații,  precum  Comitetul  Helsinki  pentru  drepturile \nomului,  dar  și  discuțiile  purtate  cu  diferiți  specialiști  în  drept \nconstituțional din numeroase țări, și chiar participarea nemijlocită a \nunor  specialiști  francezi,  în  frunte  cu  reputatul  profesor  Robert \nBadinter; la dezbaterile acestea care au însoțit elaborarea Constituției \ns-au valorificat și tradițiile constituționalismului românesc, preluat din \nprincipiile revoluției franceze. \nPrecizez aceste detalii pentru a evidenția dorința membrilor \nAdunării  Constituante  de  a  elabora  o  lege  fundamentală  a  statului \nromân  care  să  fie  în  concordanță  cu  standardele  internaționale  în \nmaterie  constituțională,  care  să  înglobeze  patrimoniul  democratic \neuropean  și  care  să  înalțe  viața  juridică,  politică  și  economică  a \nsocietății  românești  la  un  nivel  similar  celor  al  statelor  cu  sisteme \ndemocratice consolidate printr-o îndelungată tradiție. Să apreciem și \n                                                                                             20                                                                                          \n     \nsă respectăm acest efort uriaș, realizat cu toată convingerea și cu bună-\ncredință! \nDesigur  că,  fiind  o  creație  umană,  Constituția  noastră  nu \nputea  fi  perfectă,  ireproșabilă,  dar  conținutul  ei  reușește  să  ofere \nsuficiente repere pentru construirea pe baza sa a unui sistem care să \npermită  buna  funcționare  a  instituțiilor  publice  și  a  vieții  politice, \neconomice, în ansamblul său. În timp, pe măsura evoluției sociale, a \ndezvoltării complexului de relații interumane și interinstituționale, a \nremodelării peisajului socio-politic, unele aspecte nu au mai corespuns \nnoilor realități, diferite de cele avute în vedere în puterea constituantă \noriginală.  Tocmai  pentru  acest  motiv,  a  fost  înscrisă  în  Constituție \nposibilitatea revizuirii sale, iar anul 2003 a fost momentul în care s-a \nrealizat  o  astfel  de  primenire  a  legii  noastre  supreme,  corijându-se \nimperfecțiunile, adaptându-i-se prevederile la schimbările survenite și \nîmbunătățindu-i-se soluțiile propuse inițial. \nDe asemenea, revizuirea din 2003 a avut un scop mai mult \ndecât atât, reconfigurându-se cadrul constituțional național, astfel încât \nsă permită aderarea României la Organizația Atlanticului de Nord și \nintegrarea în Uniunea Europeană. \nAșadar, deși este Legea fundamentală a statului, Constituția \nnu  putea  rămâne  încremenită  în  timp,  ci  poate  fi  modificată  atunci \ncând această necesitate apare ca stringentă. Dar revizuirea Constituției \ntrebuie făcută cu responsabilitate, cu înțelepciune, cu simțul datoriei \nfață de popor, cu intenția sinceră de a aduce un beneficiu acestuia, și \nnu dintr-o dorință, chiar inspirată, unilaterală. Din păcate, însă, ideea \n                                                                                             21                                                                                          \n     \nrevizuirii  Constituției  a  fost  utilizată  nu  de  puține  ori  ca  miză \nelectorală, lipsită de o serioasă acoperire sub aspectul motivației și al \njustificării  raționale,  fiind  transformată  într-un  instrument  de \nmanipulare  în  vederea  obținerii  de  capital  electoral  din  promisiuni \nirealizabile. O astfel de atitudine distructivă nu face altceva decât să \nsemene  îndoială,  să  inducă  o  stare  de  incertitudine  cu  privire  la \nordinea  constituțională,  fragilizând  însăși  construcția  democratică  a \nstatului.  Din  fericire,  probabil  anticipând  asemenea  inițiative \noportuniste, legiuitorul constituant a instituit o procedură complexă de \nrevizuire, compusă dintr-o succesiune de etape și prevederi obligatorii, \nstabilind în final și limitele revizuirii, care fac obiectul așa-zisei părți \nrigide a Constituției. \nAr trebui ca în lupta politică să se renunțe la ideea de a se da \ntot  timpul  vina  pe  pretinsele  imperfecțiuni  ale  Constituției  pentru \nnerealizările, pentru insuccesele clasei politice. Mecanismul statal va \nputea funcționa perfect în baza actualei reglementări constituționale \ndacă prevederile Legii fundamentale vor fi respectate atât în litera, cât \nși  în  spiritul  lor.  Domnia  legii,  care  este  o  exigență  esențială  a \nprincipiului statului de drept, ar trebui să fie un adevărat far călăuzitor \npentru toți participanții la viața publică. Nu puțini sunt cei care invocă \nacest concept al statului de drept, dar uită care este semnificația sa, \nuită că acesta implică subordonarea statului în toate componentele sale \nfață de drept și în primul rând față de Constituție și că are ca scop \ntocmai  ponderarea  eventualelor  tendințe  abuzive  discreționare  ale \nstructurilor  etatice.  Or,  se  știe  că  puterea  exemplului  este  o  armă \n                                                                                             22                                                                                          \n     \nredutabilă. Cum putem pretinde cetățenilor să respecte și să cinstească \nLegea fundamentală a țării dacă unii dintre cei care dețin și exercită \nputerea politică în numele lor o pun la îndoială sau o bagatelizează? \nCum putem aștepta din partea poporului să fie mândru de Constituția \nsa, când unii dintre reprezentanții acestuia o contestă? \nÎn  calitate  de  garant  al  supremației  Constituției,  Curtea \nConstituțională vă invită să prețuim împreună importanța cărții noastre \nfundamentale,  să-i  recunoaștem  obligativitatea  și  să  o  respectăm  în \nlitera și spiritul ei. \nLa mulți ani Constituției României! \nȘi v-aș ruga să-mi permiteți o scurtă informare.  \nÎn foaierul din fața sălii de ședințe sunt mai multe panouri \norganizate cu sprijinul generos al Arhivelor Naționale, al Monitorului \nOficial și al AGERPRES-ului, care redau constituțiile în original, cu \nsemnăturile respective, Constituția din 1866, invocată și aici ca model, \nConstituția din 1923 și Constituția din 1991. \nVă mulțumesc foarte mult pentru atenție. (Aplauze.) \nDomnul Florin-Vasile Cîțu: \nMulțumim, domnule președinte. \nDoamnelor și domnilor senatori și deputați, \nPotrivit celor convenite, în această ședință solemnă vor avea \nintervenții reprezentanți ai grupurilor parlamentare reunite, în limita a \n7 minute pentru fiecare grup parlamentar, iar deputaților și senatorilor \nneafiliați  li  se  alocă  3  minute,  cu  o  singură  intervenție,  printr-un \nreprezentant comun. \n                                                                                             23                                                                                          \n     \nAvem lista. Doar Grupul parlamentar AUR nu a ... \nDomnul George-Nicolae Simion (din sală): \nStați că vă dau acum! \nDomnul Florin-Vasile Cîțu: \nVă rog! \nDin partea Grupurilor parlamentare ale PSD, domnul senator \nRobert Cazanciuc. \nDomnul Robert-Marius Cazanciuc: \nDomnule președinte al Senatului, \nDomnule președinte al Camerei Deputaților,  \nDomnule prim-ministru, \nStimați membri ai Guvernului, \nDoamnă ministru, \nDomnule președinte Emil Constantinescu,  \nDomnule președinte Dorneanu, \nÎnaltpreasfinția Voastră, \nDragi colegi, \nÎn misiunea noastră, ca membri ai Parlamentului, de a face \ncunoscută legea, facem deseori referire la litera și spiritul ei. \nDacă  vorbim  de  Legea  fundamentală,  avem  aici  spiritul \nConstituției,  care  s-a  transformat  într-o  esență  tare  -  Constituția \nRomâniei. \nAm  luat  de  la  bibliotecă  această  geneză  și  dați-mi  voie  să \ncitez câteva rânduri din această carte: „Emoția mea este firească în \n                                                                                             24                                                                                          \n     \nacest moment solemn, când pentru a treia oară, în decurs de 150 de \nani, România are prilejul ca, prin reprezentanții săi aleși, să dezbată și \nsă voteze o constituție adevărată”. \nAstăzi, la 30 de ani de la acest discurs, rostit de Dan Amedeo \nLăzărescu în 1991, avem aceleași preocupări de a cârmui țara spre un \nviitor european, numai că de această dată viitorul european este legat \nși  de  utilizarea  adecvată  a  uriașelor  resurse  puse  la  dispoziția  țării \nnoastre pentru a reduce decalajele față de alte state europene care timp \nde 50 de ani au avut un destin mai bun decât am avut noi la frontiera \nEuropei. \nSpunea, la vremea respectivă, profesorul Iorgovan, că speră \nca această Constituție să aibă rolul unui adevărat pact social. \nDincolo  de  reașezarea  statului  român  pe  principii  real \ndemocratice, Constituția din 1991, pe care o sărbătorim astăzi, a fost și \nun rezultat al transpunerii în lege a entuziasmului celor care își doreau \nlibertatea, despre  care auziseră de la părinți, bunici sau din filmele \namericane, dar și a entuziasmului celor care plătiseră cu ani grei de \ntemniță comunistă pentru vina de a lupta pentru libertate.  \nAstăzi, noi, parlamentarii, avem o dublă datorie față de acești \noameni și față de urmașii noștri. Avem datoria de a înțelege dacă în \ncei 30 de ani care au trecut de la adoptarea Constituției aceasta a reușit \nsă  se  facă  cunoscută  și  înțeleasă  de  poporul  ei,  dacă  spiritul  Legii \nfundamentale a fost deslușit de cei chemați să o aplice și să o apere. \nLa  începutul  anilor  '90,  Constituția  a  fost  percepută  mai \ndegrabă ca un reper academic, departe de viața obișnuită. \n                                                                                             25                                                                                          \n     \nO cercetare sociologică realizată recent ne-a arătat că pentru \nromâni Constituția reprezintă astăzi nu doar un set de principii, ci un \ntext viu, aflat în vârful ierarhiei legilor, care poate influența în mod \ndirect viața fiecăruia dintre noi. \n63% dintre români consideră că o modificare a Constituției \nle-ar face o viață mai bună. \nNe-am întrebat la începutul anului dacă ar fi o idee bună ca \nstatul  să  distribuie  fiecărui  cetățean  câte  o  Constituție.  90%  dintre \nromâni au spus că da, ar fi o idee foarte bună. Românii vor să aibă un \nreper, vor să știe că pot apela la cineva fundamental atunci când ceva \nnu merge bine. \nGardianul  Constituției  este,  de  29  de  ani,  Curtea \nConstituțională, care prin 22.000 de decizii pronunțate până în prezent \nne-a arătat cum trebuie interpretate textele Constituției, dar și limitele \nunora dintre ele, care au rămas tributare contextului social economic \nîn care au fost adoptate. \nGardian al Constituției sau făuritor de legi? \nSunt  convins  că  membrii  Curții  Constituționale  își  pun \naceastă întrebare la fiecare decizie  pe care o pronunță, iar numărul \nmare al acestora arată, de asemenea, nevoia cetățeanului de a respecta \nConstituția,  de  către  fiecare  dintre  noi,  dar  și  de  către  instituțiile \nstatului. \nTitulatura  marginală  a  primului  articol  din  Constituție  este \n„Statul român”. Poate era mai potrivit dacă primul articol se numea \npur și simplu România, pentru a arăta preeminența poporului român. \n                                                                                             26                                                                                          \n     \nLegea  fundamentală  trebuie  să  aibă  în  centrul  ei  omul,  cu \ndrepturile și libertățile lui fundamentale, cu un stat capabil în mod real \nsă  asigure  protejarea  lor,  printr-o  arhitectură  constituțională  care  să \nstatueze principiul supremației și respectării Constituției și a legilor, \nprecum și cooperarea loială dintre puteri, toate acestea în beneficiul \ncetățeanului. \nDacă această constituție îndeplinește astăzi acest rost vă invit \nsă reflectăm și să lucrăm împreună. \nPentru  un  dialog  eficient  despre  Constituție  și  pentru  a \ncunoaște modele ce pot contribui la conturarea propriilor convingeri \naveți la dispoziție o carte în format electronic. \nÎn 2015, cu ajutorul a patru profesori universitari, am tradus \nîn  limba  română  toate  constituțiile  Uniunii  Europene.  O  să  primiți \nfiecare dintre dumneavoastră, printr-un mesaj, din partea liderilor de \ngrup, această carte în format electronic. \nDupă 30 de ani îi evocăm astăzi aici pe membrii Adunării \nConstituante care ne-au lăsat moștenire o constituție care a reașezat \nțara după comunism. \nCare va fi moștenirea noastră, a celor de aici? Ce vom lăsa \nnoi?  O  împărțire  a  românilor  în  mai  multe  categorii:  bugetari  și \ncorporatiști, locuitori în țară sau în diaspora, pro sau contra Uniunii \nEuropene, pro sau contra justiției. \nDupă  câteva  luni  de  dezbateri  în  cadrul  Partidului  Social \nDemocrat ne-am pus întrebarea dacă această Constituție poate fi un \nliant al națiunii. \n                                                                                             27                                                                                          \n     \nPentru  a  căuta  răspuns  la  această  întrebare,  Asociația  „Pro \nDemocrația”  și  Institutul  Social-Democrat  „Ovidiu  Șincai”  au \norganizat  pe  1  iulie  o  dezbatere  consacrată  analizei  de  ansamblu  a \nevoluției societății românești guvernată de actuala Constituție. \nAți  primit  fiecare  dintre  dumneavoastră  această  carte.  Cei \ncare n-ați primit-o încă, o veți primi cu siguranță. Este un volum care \nreunește lucrările a 12 profesori universitari și 2 membri ai Adunării \nConstituante.  Au  fost  invitați  să-și  exprime  opiniile  cu  privire  la  o \nConstituție a viitorului și asupra măsurii în care Legea fundamentală \npoate fi îmbunătățită, astfel încât să răspundă marilor provocări ale \nRomâniei de astăzi, obiectivelor comune europene și ale omenirii, în \ngeneral.  \nVorbind de viața acestei Constituții și de obiectivele comune \neuropene,  fostul  ministru  al  integrării,  profesorul  Vasile  Pușcaș, \nspunea că revizuirea din 2003 a tratat aderarea la Uniunea Europeană \nca  un  simplu  act  de  politică  externă,  și  nu  ca  un  proces  intern  de \ntransformare a statului și a societății. \nRevizuirea din 2003 a reprezentat actul juridic care a făcut \nposibilă aderarea la Uniunea Europeană și NATO. \nÎncercările de revizuire din 2011-2013 au fost arme în bătălia \npolitică internă, din păcate, dar, în același timp, au arătat nevoia de \nclarificare a unor  texte scrise poate cu prea  mult entuziasm în anii \n1990-1991 și nevoia de a consfinți statutul nostru real de membri ai \nUniunii Europene și ai NATO. \n                                                                                             28                                                                                          \n     \nModificările actualei Constituții ar putea fi abordate din cel \npuțin trei perspective, dacă doriți. Aș spune una tehnică – și vă dau un \nexemplu – art. 29 vorbește de telegrame. Am întrebat Poșta Română \ncând a fost trimisă ultima telegramă. Acum mai bine de 10 ani. \nDomnul Florin-Vasile Cîțu: \nDomnule senator, vă rog să încercați să finalizați! \nDomnul Robert-Marius Cazanciuc: \nImediat, domnule președinte! E un moment solemn. \nDe  opțiune  politică,  regionalizarea  și  formarea  Guvernului. \nPoate președintele să încredințeze formarea Guvernului partidului care \na  câștigat  alegerile?  Și  inovativă.  Reglementarea  constituțională  a \nrolului opoziției parlamentare, protejarea drepturilor fundamentale în \nfața  provocărilor  generate  de  evoluția  inteligenței  artificiale  sau \nprotejarea  statului  în  fața  regimurilor  comerciale  și  economice \ntransfrontaliere. \nCred că astăzi, în Parlament, avem obligația față de poporul \nnostru să lansăm dezbateri publice față de principalele teme ale vieții \nsociale,  economice  și  politice,  asupra  modului  în  care  drepturile \nfundamentale  sunt  respectate  în  mod  real,  asupra  modului  în  care \nputerile statului au funcționat în slujba poporului și care în final să \nconducă,  de  ce  nu,  la  un  acord  politic  național  pentru  o  eventuală \nrevizuire a Constituției. Un asemenea proiect ar putea reprezenta un \nliant al națiunii care să contribuie la uniunea spirituală a poporului \nromân. \n                                                                                             29                                                                                          \n     \nVa fi posibil doar în măsura în care acest proces va fi unul \nautentic  și  oamenii  vor  vedea  că  este  unul  autentic,  nu  ca  un  alt \ninstrument într-o bătălie politică. \nDezbaterea  națională  în  jurul  temei  revizuirii  Constituției \npoate fi un instrument de atingere a obiectivului de refacere a legăturii \nțării cu fiecare român. \nAstăzi suntem datori să le lăsăm celor care vin după noi o \nRomânie în bună stare. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule senator. \nDin partea Grupurilor parlamentare ale PNL....  \n(Domnul  senator  Robert-Marius  Cazanciuc  revine  la \ntribună.) \nMai aveți? \nDomnul Robert-Marius Cazanciuc: \nAți primit, de asemenea, stimați colegi, o coliță nouă, timbre \nrealizate în 2019 de către Romfilatelia, în care pentru prima dată pe \ntimbre  au  fost  puse  drepturile  fundamentale.  Sunt  nouă  drepturi \nfundamentale, tipărite în milioane de exemplare, care au încercat să \nfacă cunoscută românilor Legea fundamentală. \nMulțumesc. (Aplauze.) \nDomnul Florin-Vasile Cîțu: \nMulțumim, domnule senator. \n                                                                                             30                                                                                          \n     \nO inițiativă foarte bună. \nDin partea Grupurilor parlamentare ale PNL, doamna senator \nLaura-Iuliana Scântei. \nDoamna Laura-Iuliana Scântei: \nVă mulțumesc, domnule președinte. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule președinte Emil Constantinescu, \nÎnaltpreasfinția Voastră, \nDomnule președinte al Curții Constituționale, \nDistinși membri ai Corpului diplomatic, \nDragi invitați, \nDoamnelor și domnilor senatori și deputați, \nSărbătorim într-adevăr 30 de ani de la intrarea în vigoare a \nConstituției din 1991. \nTimp  de  30  de  ani,  Constituția  a  garantat  stabilitatea \nregimului  politic,  a  oferit  termenul  de  referință  pentru  drepturile  și \nlibertățile fundamentale ale cetățenilor și a fost temelia pe care s-au \nconstruit instituțiile vitale ale statului. \nTotuși trebuie să fim sinceri, 30 de ani nu înseamnă mulți ani \nconstituționali.  Prin  comparație,  Constituția  de  la  1866  a  fost  în \nvigoare vreme de 57 de ani. Avem deci o Constituție tânără și, pe cale \nde consecință, o democrație la fel de tânără. \nDeși e tânără, Constituția prevede un obiectiv de țară istoric, \n                                                                                             31                                                                                          \n     \nîmpărtășit în egală  măsură de toate forțele politice responsabile, de \nautoritățile statului și de majoritatea românilor, și anume, România - \nstat democratic. Acel stat cu o democrație consolidată, axată pe cele 3 \nmari valori fondatoare ale liberalismului politic, și anume: protejarea \nvieții, promovarea libertății și garantarea proprietății. Adică un stat de \ndrept, un stat de tip occidental, care își respectă îndatoririle rezultate \ndin  angajamentele  internaționale,  inclusiv  cele  care  decurg  din \ncalitatea de stat membru UE și NATO. \nDoamnelor și domnilor, \nAți auzit și până acum, de la antevorbitorii mei, veți auzi în \ncontinuare, azi, la ceas aniversar, multe cuvinte frumoase, dar și critici \nla adresa Constituției în vigoare. Toate oferă răspunsuri cu privire la \nîntrebarea: Ce reprezintă Constituția României, după 30 de ani, pentru \ncetățeni,  pentru  politicieni  și  pentru  țară?  Că  înglobează  cele  mai \nînalte valori și idealuri ale unei societăți democratice, că este o pavăză \npentru  asigurarea  statului  de  drept  și  a  independenței  justiției,  o \ngaranție că nicio autoritate nu va abuza de puterea sa și va acționa în \nlimitele constituționale, că, într-adevăr, cuprinde catalogul de drepturi \nși libertăți fundamentale și că e un scut împotriva abuzului de putere al \nautorităților statului împotriva cetățenilor. \nÎn ce mă privește, am dorit astăzi să vă spun despre ce nu este \no Constituție. \nÎn primul rând, o Constituție nu este doar un document politic \nsau doar o lege care se poate modifica oricum și oricând, după bunul \nplac al unei majorități politice sau al unui partid care, de exemplu, s-ar \n                                                                                             32                                                                                          \n     \nteme că nu ar da nici după 20 de ani, în anul 2024, un candidat ales la \nfuncția de președinte al României. \nÎn  al  doilea  rând,  o  Constituție  nu  reprezintă  nimic  fără \nconstituționalism. Legea fundamentală a unui stat capătă valoare dacă \neste respectată în timp și dacă, prin respectarea continuă, la nivelul \nsocietății  se  creează  un  sentiment  puternic  de  apartenență  la \nConstituție și la valorile sale. \nÎn al treilea rând, o Constituție nu este în realitate opera unei \nmajorități  politice  conjuncturale,  deși  unii  așa  cred.  O  Constituție \ndurabilă este rezultatul unui autentic moment constituțional. Un astfel \nde moment constituțional a fost în anii 1990, 1991, atunci când s-a \nrealizat  trecerea  de  la  vechiul  regim  politic  totalitar  la  noul  regim \npolitic democratic. Constituția României a eliminat atunci posibilitatea \nconcentrării  puterii  în  mâinile  unei  persoane,  ale  unui  grup  de \npersoane  sau  ale  unei  instituții  și  așa  sperăm  să  rămână  pentru \ntotdeauna. \nMai târziu, în 2003, la momentul revizuirii, s-a avut în vedere \nnevoia fundamentală a României de a adera la structurile euroatlantice \nși de a se defini un destin european pentru societatea românească. \nFără  îndoială,  doamnelor  și  domnilor,  Constituția  nu  este \nperfectă,  iar  numeroasele  decizii  ale  Curții  Constituționale  i-au \nevidențiat vreme de 30 de ani și limitele și lipsurile. Cu toate acestea, \nmomentele  constituționale  autentice  pentru  revizuirea  Legii \nfundamentale trebuie să fie rezultatul unei nevoi sociale reale și să \nexprime  o  viziune  asupra  arhitecturii  statului,  construită  în  timp  și \n                                                                                             33                                                                                          \n     \nîmpărtășită de majoritatea cetățenilor. \nÎnchei spunându-vă că Partidul Național Liberal nu se teme \nde o revizuire a Constituției. PNL reafirmă angajamentul politic de a \ncontinua  construcția  statală  asumată  încă  de  la  înființarea  sa,  dar \natunci când va revizui Constituția nu va renunța la viziunea sa liberală \nasupra statului și asupra economiei. Liberalismul constituțional va fi \npromovat în continuare ca principiu de modernizare a statului român \nîn  era  digitalizării,  pentru  a  oferi  cetățenilor  cu  adevărat  un  stat \nfuncțional, bazat pe o economie liberă, pe domnia legii și pe respectul \ndrepturilor fundamentale. \nAșadar,  azi,  la  ceas  aniversar,  urăm  Constituției  noastre \nlongevitate  și  respect  din  partea  tuturor  –  cetățeni  și  întreaga  clasă \npolitică! \nVă mulțumesc. (Aplauze.) \nDomnul Florin-Vasile Cîțu: \nMulțumesc, doamnă senator. \nDin partea Grupurilor parlamentare ale USR, domnul senator \nRadu-Mihai Mihail. \nDomnul Radu-Mihai Mihail: \nMulțumesc, domnule președinte. \nDoamnelor și domnilor, \nSuntem  un  stat  care  derapează  spre  eșec  și  Constituția  din \n1991  nu  este  străină  de  ceea  ce  se  întâmplă.  Constituția  României \nmoderne, libere și prospere ar fi trebuit să înceapă cu punctul 8 de la \n                                                                                             34                                                                                          \n     \nTimișoara. Cu despărțirea conștientă și asumată de trecutul totalitar și \nde aceia care i-au făcut posibilă existența timp de o jumătate de veac. \nConstituția de la 1991 a venit după „Duminica orbului” din \n1990  și  a  consfințit  restaurația  foștilor  comuniști  și  securiști  din \nRomânia.  A  fost  scrisă  după  chipul  și  asemănarea  destinatarului  și \nautorului  –  Ion  Iliescu,  zis  și  comunist  cu  față  umană,  și  Antonie \nIorgovan, zis și comunist cu studii juridice. \nConstituția României validată la referendumul din decembrie \n'91 a fost scrisă de un președinte al Asociației Studenților Comuniști \ndin  Universitatea  București,  pentru  președintele  Uniunii  Tineretului \nComunist. \nAcum  30  de  ani  eram  reporter  la  Radio  Delta  și  eram  pe \nstradă și îi întrebam pe oamenii care mergeau foarte mândri să voteze \nConstituția, dacă au citit textul și de ce îl votează? Și răspunsul era \ncam același de la toți: „Păi, ne-a spus Ion Iliescu că e de bine”. \nUSR a apărut pentru că românii s-au săturat să le spună un \ntătuc și gașca lui ce să facă. (Aplauze. Vociferări.) \nAcum  oamenii  sistemului  tot  vorbesc  despre  schimbarea \nConstituției, astfel încât președintele să nu mai fie ales de români, ci \nde ei. (Vociferări.) \nOamenii fără chip vor ca funcția de președinte al românilor să \npoată fi scoasă la mezat și tranzacționată între grupurile parlamentare, \nmonedă de schimb în trocurile politice, departe de ochii lumii și de \nochii cetățeanului. \nUSR  a  apărat,  apără  și  va  apăra  statul  de  drept  și  valorile \n                                                                                             35                                                                                          \n     \ndemocrației liberale de toate încercările de a pune instituțiile statului, \noricare  ar  fi  ele...  (Vociferări.)  ...la  dispoziția  infractorilor,  a \nevazioniștilor, a hoților din bugetul de stat și a combinatorilor politici \ncare îi cauționează. (Vociferări.) \nȘi închei cu o ultimă remarcă. Antonie Iorgovan, părintele \nConstituției din '91, a fost, ca tot românul imparțial, expert în cadrul \nComisiei juridice constituționale și pentru drepturile omului din cadrul \nCFSN  și  independent,  dar  afiliat,  în  legislatura  '90-'92,  la  Grupul \nparlamentar al PNL, pentru ca apoi să treacă la PSD, demonstrând \nastfel multilateralismul FSN-ismului, așa cum îl vedem și astăzi. \nNu-i așa că de acolo de sus, de unde se află, Caragiale râde cu \ngura până la urechi? (Vociferări. Aplauze.) \nDomnul Florin-Vasile Cîțu: \nMulțumesc, domnule senator. \nDin  partea  Grupurilor  parlamentare  AUR,  domnul  George \nSimion. \nDomnul George-Nicolae Simion: \nMulțumesc frumos. \nA fost un referendum pentru modificarea Constituției, să fie \nspecificat  faptul  că  în  România  căsătoria  este  între  un  bărbat  și  o \nfemeie. Sper că nu vreți să modificați Constituția în sensul în care să îl \nluați pe domnul Cîțu legal de soție, da? (Vociferări.) \nNoi nu suntem de acord cu faptul că trebuie să se producă o \nfederalizare  sau  o  regionalizare  sau  cum  dorește  unul  sau  altul  din \n                                                                                             36                                                                                          \n     \npartidele și organizațiile non-guvernamentale care sunt în Parlament \nastăzi. Nici pentru punerea în acord cu anumite prevederi europene. \nNoi  credem  că  a  noastră  Constituție  este  foarte  bună.  Și  unele \nîncercări de încălcare a Constituției, cum a fost înlăturarea Avocatului \nPoporului, neconstituțională, au fost stopate. \nȘi dacă tot ne-ați dat niște timbre aici, în care sunt prevăzute \narticolele  fundamentale,  vedeți  că  pierdem  o  generație,  pentru  că \ndreptul la învățătură este asigurat. Din păcate, nu a fost asigurat de \nstatul  român,  prin  hotărâri  de  Guvern  care  sunt  aduse  aici,  în \nParlament  și  noi  doar  trebuie  să  le  ascultăm,  nici  măcar  nu  putem \ninterveni asupra stării de alertă. \nÎncetați  să  călcați  în  picioare  drepturile  fundamentale  ale \nromânilor și începeți să respectați Constituția! \nNu prin ședințe solemne faceți asta, ci respectând Constituția \nși eliminând orice formă de obligativitate asupra românilor! \nConstituția este bună. Trebuie susținută și trebuie apărată de \nuzurpatori, atât de aici, de la București, cât și de la Bruxelles! \nVă mulțumesc. (Aplauze.) \nDomnul Florin-Vasile Cîțu: \nMulțumesc. \nDomnul Tanasă. \nDomnul Dan Tanasă: \nDa. \nÎnaltpreasfinția Voastră, \n                                                                                             37                                                                                          \n     \nDomnule președinte al Camerei Deputaților, \nOnorați membri ai Guvernului, \nDoamnelor și domnilor senatori și deputați, \nArt.  3  al  Constituției  României  vorbește  despre  teritoriul \nRomâniei, care este inalienabil. \nDin  păcate,  în  ultimii  30  de  ani,  atât  PSD,  cât  și  PNL  și \nUDMR au permis vânzarea pământului României către străini, la un \nnivel demențial. \nDin  păcate,  suntem  poate  unici  în  lume,  ne-am  înstrăinat \npământul și am vândut, ne-am trezit într-o situație în care am permis, \nculmea, încălcarea art. 3 al Constituției României. \nArt. 12 vorbește de simbolurile naționale ale României. \nArt. 13 vorbește de limba națională, de limba română. \nEu  am  câștigat  câteva  zeci  de  procese  în  instanțele  din \nRomânia, prin care am încercat să impun respectarea limbii oficiale de \nstat. Și, din păcate, atât PSD, cât și PNL, ați tolerat timp de 30 de ani \natitudinile absolut inacceptabile ale UDMR atunci când vine vorba de \nsimboluri naționale și de limba oficială de stat în România. \nAți permis... ați permis – că plecați, domnule Kelemen Hunor \n–  ați  permis,  domnilor,  ca  în  Transilvania,  practic,  în  multe  zone, \nlimba maghiară să devină, practic, de facto limbă oficială de stat. Și \npermiteți în continuare, dragi colegi de la PSD și de la PNL! \nLimba oficială de stat nu este negociabilă cu nimeni! Și nici \nsimbolurile naționale! Acestea le puteți spune colegilor de la UDMR. \nȘi închei. \n                                                                                             38                                                                                          \n     \nArt. 47 vorbește despre faptul că: „Statul este obligat să ia \nmăsuri de dezvoltare economică și de protecție socială, de natură să \nasigure cetățenilor un nivel de trai decent”. \nÎn ultimii 30 de ani, modul în care PSD și PNL au înțeles să \nfacă  politică  în  România  ne  situează  pe  ultimele  locuri  la  ceea  ce \nînseamnă nivel de trai. Ultimele locuri în Europa. \nȘi, mai mult decât atât, modul în care PSD și PNL au făcut \npolitică în ultimii 30 de ani a dus la situația absolut inacceptabilă în \ncare peste 3,5 milioane de români au fugit de aici, de pe acest pământ. \nI-ați fugărit voi. Și, din păcate, în ultimii 4 ani, nici USR nu s-a lăsat \nmai prejos. \nMulțumesc. (Aplauze.) \nDomnul Florin-Vasile Cîțu: \nMulțumim. \nDomnul deputat Ciubuc. \nDomnul Ciprian Ciubuc: \nDomnule președinte al Senatului, \nDomnule președinte al Camerei Deputaților, \nDomnule președinte Constantinescu, \nStimați colegi, \nStimați invitați, \nEu am să vorbesc scurt. \nȘi am să vorbesc de art. 16 - cetățenii români sunt egali în \nfața legii. \n                                                                                             39                                                                                          \n     \nStimați colegi, \nNu  suntem  astăzi  în  măsură  să  respectăm  art.  16.  De  ce? \nPentru  că  pe  baza  ordonanțelor  de  urgență  și  a  stării  de  alertă, \ndrepturile  românilor  nu  sunt  respectate.  Avem  6  articole  din \nConstituție – domnule președinte al Curții Constituționale, puteți să \nconfirmați sau infirmați – care sunt călcate în picioare pentru că avem \no stare de alertă neconstituțională și măsuri restrictive aberante. \nVin de la întâlnirea care a avut loc săptămâna trecută, de la \nDelegația Adunării Parlamentare a Francofoniei, unde – vreau să vă \nspun un lucru foarte important și vă rog să fiți atenți cu toții – am fost \nadunați mai mulți parlamentari din Parlamentul României, care facem \nparte din Delegație, inclusivi parlamentari din toate țările francofone, \nni s-au ținut lecții de modificare a Constituției, sub motiv de COVID \nși sub motiv de pandemie. Din Parlamentul belgian ni s-a transmis, \ntrebuie  să  modificăm  Constituția  după  modelul  Luxemburg,  să \nomogenizăm  Constituția.  Inclusiv  toate  țările  care  fac  parte  din \nUniunea Europeană. \nDe asemenea, ni s-a vorbit despre suspendarea Parlamentelor \nnaționale. (Vociferări.) \nNi s-a vorbit de suspendarea Parlamentelor naționale. \nMă  bucur  că  colegii  de  la...  antevorbitorii  mei  au  vorbit \ndespre modificarea Constituției. \nStimați colegi, \n Nu putem să modificăm Constituția, să o omogenizăm dacă \nnu ne întoarcem la popor. \n                                                                                             40                                                                                          \n     \nAm  susținut  și  în  Parlamentul  din  Albania,  la  Adunarea \nParlamentară a Francofoniei, susțin și de aici – cum vă veți uita în \nochii  copiilor  dumneavoastră  sau  în  ochii  românilor  dacă  vom \nmodifica Constituția și vom omogeniza Constituția după Constituția \ndin Luxemburg... (Vociferări.) ...sub motiv de COVID și sub motiv de \npandemie? \nAm  numărat,  de  19  ori  s-a  vorbit  de  cuvântul  „control”. \nControlul  pandemiei,  nemijlocit,  controlul  oamenilor.  Nu  putem \ncontrola  pandemia  dacă  nu  putem  controla  mișcarea  oamenilor  în \nEuropa și în statul național. \nOameni buni, \nStimați colegi, \nMă adresez și românilor și dumneavoastră. \nSă vă ferească Dumnezeu de o revoltă populară! \nCum  le-am  spus  și  francezilor  din  Parlamentul  din  Albania, \nromânii nu sunt ca francezii, să iasă o lună, două, trei, o lună, 10 luni la \nproteste. Românii au ieșit 9 zile și Ceaușescu a dispărut. \nNoi avem o istorie de comunism. Știm că aceste restricții care ni \nse  impun  în  Parlamentul  național  vin  doar  să  îngrădească  drepturi  și \nlibertăți și nu măsuri ca să controlăm pandemia! \nNu putem să suspendăm drepturile noastre fundamentale conform \nConstituției și să modificăm Constituția fără să ne întoarcem la popor! \nDe  aceea,  vă  rog  pe  toți  să  conștientizați  că  pentru  orice \nmodificare a Constituției trebuie să fie direct întrebat și poporul român, și \noamenii care ne-au ales. \nVă mulțumesc. \n                                                                                             41                                                                                          \n     \nȘi sunt încrezător că dumneavoastră veți reflecta la ce am vorbit \nastăzi aici. \nPuteți să-i întrebați și pe colegii dumneavoastră care au fost în \nParlamentul din Albania, să vă confirme acest lucru. \nMulțumesc. (Aplauze.) \nDomnul Florin-Vasile Cîțu: \nMulțumim. \nVă  garantăm  că  orice  modificare  se  va  face  doar  prin \nreferendum, deci mergem la popor. \nGrupul parlamentar al UDMR, domnul Csoma Botond. \nDomnul Csoma Botond: \nOnorați invitați, \nDoamnelor și domnilor deputați, \nRomânia  a avut o experiență totalitară cruntă sub regimul \ncomunist, mai ales în „Epoca de Aur”, sub Ceaușescu. Iar dacă luăm \nîn considerare acest lucru cred că adoptarea Constituției în anul 1991 a \nfost  un  pas  foarte  important  pe  drumul  făuririi  unei  societăți \ndemocratice, după decenii lungi de totalitarism. \nSigur, acea Constituție, Constituția de la 1991, a reflectat atât \nmomentul  politic,  cât  și  majoritatea  parlamentară  existentă  sau \nmajoritatea din Adunarea Constituantă, dar a reflectat și acea euforie, \npentru că oamenii în sfârșit erau liberi și puteau să-și spună opinia \nliber în această țară și nu sosea  mașina neagră dimineața să-i ducă \nundeva. \nȘi cred că a fost un moment foarte important, din acest punct \n                                                                                             42                                                                                          \n     \nde vedere. \nS-a  mers  pe  ideea  unei  –  cred  eu  –  unei  republici \nsemiprezidențiale, care nu e similară nici cu Franța, nici cu Statele \nUnite. Sunt niște deosebiri importante.  \nÎn Statele Unite nu există premier.  \nÎn Franța, premierul este subordonat președintelui.  \nLa  noi,  premierul  nu  este  subordonat,  dar  președintele \ndesemnează candidatul la funcția de premier. \nȘi dacă ne uităm, în ultimii 15 ani a existat un conflict major \nîn sânul puterii executive, mai ales când vorbim politic de coabitare \nîntre președinte și premier. \nȘi cred că acest conflict permanent care a existat în puterea \nexecutivă nu a făcut cinste României. \nȘi,  din  acest  punct  de  vedere,  cred  că  avem  nevoie  de  o \nmodificare a Constituției. Să lămurim anumite chestiuni, nu numai în \nsânul puterii executive, putem vorbi și de Parlament. \nNoi  propunem  să  menținem  sistemul  bicameral,  dar  cu \natribuții  separate,  pentru  Senat  și  Camera  Deputaților,  și  ne  putem \ngândi  și  la  un  sistem  distinct  de  alegere  a  Senatului  și  a  Camerei \nDeputaților. \nSigur că prin Constituția de la 1991 s-a instituit și un sistem \nde checks and balances, acest mecanism de protecție și echilibru care \nîn  multe  cazuri  a  funcționat,  în  multe  cazuri  nu  a  funcționat.  De \nexemplu, când președintele României, în foarte multe cazuri, cred eu \nși  credem  noi,  de  la  UDMR,  indiferent  cine  a  fost  președintele \n                                                                                             43                                                                                          \n     \nRomâniei, și-a depășit atribuțiile constituționale, neavând o activitate \nde  mediere,  ci  având  o  activitate  eminamente  politică,  în  anumite \nmomente, în această țară. \nSigur, trebuie să aducem în discuție și statutul minorităților, \nstatutul minorităților din România. \nPoate ați citit și dumneavoastră că în anumite documente pe \ncare  România  le-a  adoptat,  atât  în  CSAT  sau  în  alte  instituții, \nminoritățile  naționale  de  multe  ori  reprezintă  un  factor  de  risc  la \nadresa securității naționale. \nCred că după 30 de ani a venit timpul ca să existe o relație de \nîncredere între statul român și  minoritățile naționale care trăiesc pe \nteritoriul statului român. Și, în această privință, s-ar impune, stimați \ncolegi,  ca  minoritățile  naționale  să  devină  factori  constitutivi  ai \nstatului român. Cred că după 30 de ani și în România se poate realiza \nacest lucru. \nDacă vorbim de modificarea Constituției, cred că o reașezare \nîn  sânul  puterii  executive  am  putea  realiza  și  prin  trecerea  la  o \nrepublică parlamentară. \nNu aș dori să intru în detaliu acum, ce înseamnă o republică \nparlamentară,  dar  vreau  să  vă  supun  atenției  următorul  aspect  -  în  \nUniunea  Europeană,  în  majoritatea  țărilor  membre,  există  republică \nparlamentară. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule deputat. \n                                                                                             44                                                                                          \n     \nDin  partea  Grupului  parlamentar  al  minorităților  naționale, \ndomnul deputat Cătălin-Zamfir Manea. \nDomnul Cătălin-Zamfir Manea: \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nStimate domnule președinte Constantinescu, \nDomnule președinte al Curții Constituționale, \nStimați reprezentanți ai Corpului diplomatic, \nDoamnelor și domnilor senatori și deputați, \nAstăzi România aniversează Ziua Constituției și împlinirea a \n30 de ani de la referendumul din 8 decembrie 1991, prin care a fost \naprobată Legea fundamentală, moment care a marcat opțiunea fermă a \nnațiunii române pentru un regim de guvernare democratic. \nPrin adoptarea Constituției României s-au pus bazele statului \nde drept și ale democrației constituționale. \nÎn anul 2003, Constituția a fost revizuită, construcția sa fiind \nconsolidată și adaptată la evoluțiile statului de drept, ale societății și la \nnoul context euroatlantic. Atunci, în anul 2003, noi, cei din Grupul \nparlamentar  al  minorităților  naționale,  am  fost  primii,  de  aici,  din \nParlament,  care  am  propus  o  serie  de  modificări  majore  ale \nConstituției,  precum:  regim  parlamentar;  Legea-cadru  pentru \nminorități, care, de altfel, este prevăzută în Constituția României la \ncategoria de legi organice și care, din păcate, nu a fost încă adoptată; \nlimitarea  ordonanțelor  de  urgență;  regândirea  organizării \n                                                                                             45                                                                                          \n     \nadministrativ-teritoriale;  organizarea  Senatului  ca  și  Cameră  a \nRegiunilor; echilibrarea puterilor în stat. \nDin  păcate,  propunerile  noastre  făcute  în  acel  an  au  fost \nrespinse de parlamentarii dumneavoastră de atunci. Menționez, au fost \nrespinse. \nDe  subliniat  este  faptul  că  în  prezent,  la  nivelul  Uniunii \nEuropene, din cele 27 de state, 17 dintre ele au regim parlamentar. \nAșadar,  marea  majoritate  a  statelor  membre  din  Uniunea \nEuropeană funcționează ca republici parlamentare. \nParlamentul  României  trebuie  să  aibă  mai  multă  putere \npentru că, stimați colegi, potrivit art. 61 din Constituție, Parlamentul \neste  organul  reprezentativ  suprem  al  națiunii  române  și  unica \nautoritate legiuitoare a țării. \nStimați colegi, \nConstituția României este consfințită prin voința suverană a \npoporului și reprezintă un set de principii și norme fundamentale care \nse adresează în egală măsură autorităților statului și cetățenilor săi. \nFuncționarea  instituțiilor  statului,  garantarea  drepturilor  și \nlibertăților individuale și derularea în ansamblu a întregii vieți a unei \nnațiuni își au originea în textele înscrise în Constituție. \nDe  aceea,  Constituția  României  poate  fi  cartea  sacră  a \nexistenței  noastre,  iar  aniversarea  ei  astăzi  constituie  o  adevărată \nsărbătoare. \nConstituția țării trebuie respectată, nu doar în litera, ci și în \nspiritul  ei,  destinatarii  săi  având  obligația,  nu  doar  morală,  ci  și \n                                                                                             46                                                                                          \n     \nconstituțională,  de  loialitate  constituțională  și  de  interpretare  a \nnormelor sale cu bună-credință. \nAplicarea principiului controlului constituționalității legilor a \ncondus  la  înființarea  Curții  Constituționale,  care,  așa  cum  s-a  mai \nprecizat de la această tribună, în cursul ședinței solemne, reprezintă \ngarantul supremației Constituției. \nSensul  existenței  Constituției  României  constă  în  apărarea \nvalorilor fundamentale înscrise în Legea fundamentală. \nDacă  nu  este  în  mod  activ  și  efectiv  apărată,  Constituția \nRomâniei riscă să fie redusă la un set de principii și norme de drept \nfrumoase,  nobile,  dar  invalide,  lipsite  de  orice  valoare  și  forță,  iar \natunci  când  Constituția  nu  este  respectată  sunt  puse  sub  semnul \nincertitudinii construcția democratică a statului și întreaga sa ordine de \ndrept. \nOrice popor, pentru a fi puternic, trebuie să-și iubească și să-\nși apere Constituția pentru că aceasta îi aparține și îl reprezintă. \nConstituția României conferă un sens comunității politice. \nNu  în  ultimul  rând,  Constituția  consfințește  garanția \ndezvoltării  normale  a  societății  noastre  împotriva  oricărei  forme  de \ntotalitarism, intoleranță, discriminare și populism. \nGrupul parlamentar al minorităților naționale se va implica în \nprocesul de revizuire a Constituției și, ca de fiecare dată, va propune și \nva susține măsuri care să consolideze democrația și care să contribuie \nla  apărarea  drepturilor  și  libertăților  fundamentale  ale  tuturor \ncetățenilor săi. \n                                                                                             47                                                                                          \n     \nSă nu uităm, stimați colegi, că minoritățile naționale au avut \nun rol extrem de important în construcția statului român. \nÎn încheiere, aș vrea să vă reamintesc că potrivit art. 4, care \nprevede, și nu „vorbește”, așa cum am mai auzit de la această tribună, \nRomânia este patria comună și indivizibilă a tuturor cetățenilor săi, \nfără deosebire de rasă, de naționalitate sau de apartenență etnică. \nLa mulți ani Constituției României! \nLa mulți ani, România! \nLa mulți ani tuturor cetățenilor acestei țări! \nMulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  deputaților  și  senatorilor  neafiliați,  doamna \nsenator Diana Iovanovici-Șoșoacă. \n                                                                                             48                                                                                          \n     \nDoamna Diana Iovanovici-Șoșoacă: \nMulțumesc. \nAm asistat aici, am  înțeles, la o ședință solemnă prin care \naniversăm Constituția României. \nN-am  auzit  pe  niciunul  dintre  noi spunând  la  mulți  ani  de \nSfântul Nicolae tuturor sărbătoriților de astăzi! La  mulți ani, popor \nromân, pentru Sfântul Nicolae! (Aplauze.) \nCei care nu aplaudați – probabil că vă trebuie o nuia pentru \nSfântul  Nicolae!  Pentru  că  suntem  aici  creștini  din  toate  timpurile! \nPentru că respectăm drepturile tuturor! \nAsistăm  astăzi  la  o  așa-zisă  aniversare  a  Constituției \nRomâniei,  că  nu  am  auzit  aici  decât  denigrări  ale  Constituției \nRomâniei și solicitări de schimbare. \nCum poți să aniversezi? E ca și când aniversezi 30 de ani de \ncăsătorie și anunți divorțul. \nAsta  ați  făcut  astăzi,  ați  pângărit  Constituția  României,  pe \ncare ar trebui să o cunoașteți cu toții! \nA existat un jurnalist în foaier, care, în urmă cu câteva luni – \nRafaelo Varga –, v-a întrebat pe cei mai mulți dintre dumneavoastră, \ndacă ați citit Constituția României? Cei mai mulți ați spus nu, nu am \navut timp. \nÎn schimb, vă aflați aici, în fabrica de legi a României, unde \nConstituția este Biblia românului. Mai presus de Constituție nu este \ndecât Dumnezeu și Biblia. Atât! \nDe 30 de ani încălcați pas cu pas Constituția României! \n                                                                                             49                                                                                          \n     \nÎn ultimii 2 ani, ați omorât-o! Ați adoptat Legea nr. 136/2020 \nși  Legea  nr.  55/2020,  care  încalcă  prevederile  art.  53  alin.  (2)  din \nConstituția României întrucât anulează efectiv existența drepturilor și \nlibertăților fundamentale. \nAstăzi, de Sfântul Nicolae și ziua acestei ședințe solemne, în \ncare văd că cea mai mare parte a Guvernului a plecat, mulți invitați au \nplecat,  domnul  președinte  nu  participă  pentru  că  nu  îi  place  să \nparticipe  la  astfel  de  evenimente,  cinste  domnului  Constantinescu, \nfostul  președinte,  că  a  venit!  Vine  tot  timpul.  Felicitări,  domnule \npreședinte! (Aplauze.) \nAșa se respectă poporul și Parlamentul! \nCinste tuturor care ați venit! \nCelorlalți, o nuia de la Sfântul Nicolae! \nTot  pe…  vă  spun  că  de  25  de  ani  lucrez  cu  Constituția \nRomâniei. \nPână și cel mai tânăr avocat, procuror, judecător, jurist știe \nConstituția României! \nAvând în vedere că nu o cunoașteți și o pângăriți chiar de \nziua ei, nu mă mai miră faptul că v-ați bătut joc de ea, mai ales în \nultimii 2 ani. \nAtâta  timp  cât  mai  există  câțiva  avocați,  și  juriști,  și \njudecători și procurori care își fac treaba în această țară, peste voința \ndumneavoastră, Constituția României mai are o șansă! \nDe 30 de ani - spuneți că o respectați? - n-ați respectat nimic! \n                                                                                             50                                                                                          \n     \nArt. 47 - traiul decent. Sunt peste 30% din români care trăiesc \nsub pragul sărăciei! 70% din români trăiesc în sărăcie! \nUnde,  cine  a  plătit  vreodată  pentru  încălcarea  Constituției \nRomâniei? \nConstituția  României,  stimați  domni  care  râdeți  și  vorbiți, \naici, în primele bănci! \nV-am urmărit pe toți! N-ați avut bunul-simț să vă ascultați \nniciodată în tăcere unii pe alții! Este chestiune de educație! Eu am stat \nși  v-am  ascultat,  indiferent  că  am  fost  sau  nu  de  acord  cu \ndumneavoastră, sunt cei 7 ani de acasă! \nNu  puteți,  în  ditai  Parlamentul  României,  Legislativul \nRomâniei, să vă comportați în felul acesta și să nu vă ascultați, să vă \nacordați măcar șansa de drept la liberă exprimare și la opinie! \nDar  nici  nu  putem  să  acceptăm  să  venim  la  aniversarea \nConstituției în care toți cereți schimbarea Constituției! Pentru că pe \naceastă Constituție ați jurat în acest mandat, nu să o schimbați, ci să o \nrespectați! \nNu este posibil ca această Constituție care v-a adus aici cu \ntoate drepturile pe care le aveți și obligațiile adiacente să fie încălcată \nde voi, să cereți să fie schimbată! De ce? În condițiile în care nici \nmăcar pe aceasta nu o respectați! \nDomnul Florin-Vasile Cîțu: \nMulțumim, doamnă senator. \nDoamna Diana Iovanovici-Șoșoacă: \n                                                                                             51                                                                                          \n     \nImediat, mai am… conchid acum. \nI-am  cerut  Sfântului  Nicolae  să-mi  dea  un  cadou  pentru \naniversarea Constituției României. Asta mi-a lăsat! Este o botniță prin \ncare… (Aplauze.) …Constituția, drepturile și libertățile fundamentale \nau fost anulate de către Parlament, de către Președinte și Guvern! \nȘi rog aici reprezentantul Curții Constituționale să aibă mai \nmult curaj, așa cum a avut în Decizia nr. 457/2020, pct. 68, în care au \nmenționat  că  starea  de  alertă  încalcă  statul  de  drept,  este  creată \nartificial  și  nu  există  fundament  constituțional  pentru  existența \nacesteia! \nTrăiască România liberă! \nTrăiască dreptul la liberă exprimare! \nJos botnița! (Aplauze.) \nDomnul Florin-Vasile Cîțu: \nMulțumim. \nDin  partea  Grupului  parlamentar  al  USR,  domnul  deputat \nMihai-Alexandru Badea. \nDomnul Mihai-Alexandru Badea: \nStimați membri ai Parlamentului, \nDistinși invitați, \nOnorată asistență, \nConstituția din 1991 este cea de-a șaptea lege fundamentală \npropriu-zisă a României, într-o istorie de 155 de ani, care a început în \n1866, sub domnitorul Carol I. \n                                                                                             52                                                                                          \n     \nÎn pofida criticilor care i-au fost aduse, unele bine întemeiate, \nactuala  Constituție  a  reprezentat  o  realizare  importantă,  având  în \nvedere contextul intern și internațional în care a fost adoptată. Într-o \nperioadă  în  care  alte  state  din  regiune  alegeau  să-și  revizuiască \nconstituțiile comuniste, statul român își elabora o lege fundamentală \ncu  totul  nouă,  dând  astfel  mesajul  a  ceea  ce  ar  fi  trebuit  să  fie \ndespărțirea completă de vechiul regim. \nÎn cei 30 de ani de existență s-au consumat nu mai puțin de 7 \ninițiative de revizuire, dintre care doar cea din 2003 a avut succes și \nne-a permis aderarea la NATO și Uniunea Europeană. \nCea de-a opta, cunoscută sub denumirea de „Fără penali în \nfuncții publice”, se află încă în desfășurare, după ce a primit votul \nunanim al Camerei Deputaților, anul trecut. \nChiar  dacă  n-a  existat  suficientă  voință  politică  pentru \norganizarea referendumului, odată cu alegerile parlamentare, continuu \nsă sper că Senatul va adopta acest proiect și că va alege un moment \nfavorabil care să permită întrunirea cvorumului necesar. Ar fi pentru \nprima dată când o constituție a României este revizuită la inițiativa \ncetățenilor români. \nSă nu ratăm șansa de a scrie această pagină de istorie! \nVă mulțumesc. (Aplauze.) \nDomnul Florin-Vasile Cîțu: \nMulțumim. \nTot din partea Grupului parlamentar al USR, domnul deputat \nAndrei-Răzvan Lupu. \n                                                                                             53                                                                                          \n     \nDomnul Andrei-Răzvan Lupu: \nDomnule președinte al Senatului, \nDomnule președinte al Camerei Deputaților, \nDomnule președinte al Curții Constituționale a României, \nStimați membri ai Corpului diplomatic, \nStimați reprezentanți ai cultelor religioase, \nDoamnelor și domnilor parlamentari, \nSuntem  aici  pentru  a  marca  un  moment  special  din  istoria \nnoastră, adoptarea Constituției în 1991, și îmi pare rău că unii dintre \ncolegii noștri au uitat acest lucru. \nPentru  mine,  a  vorbi  despre  Constituția  României  are  o \nsemnificație specială pentru că, pe de o parte, acest act vital pentru \ndemocrația noastră are o vârstă care o depășește pe a mea. \nPe de altă parte, ca absolvent de drept și cadru didactic în \ndomeniul  dreptului  constituțional,  este  o  onoare  să  pot  discuta, \ndezbate  și  construi  o  carieră  aici,  alături  de  dumneavoastră,  în \nParlamentul  României,  care  Parlament  își  trage  seva  și  relevanța \ninstituțională din chiar Constituția României. \nSunt deputat al USR și spun asta pentru că probabil această \netichetă înseamnă astăzi că ne găsim în dezacord politic cu majoritatea \nparlamentară. E un dezacord generațional și un dezacord de viziune \npolitică asupra viitorului nostru comun. \nDar  în  ciuda  acestor  disonanțe  și  în  ciuda  acestor  viziuni \ncontradictorii, precum și ca persoană care a susținut nevoia de a aduce \n                                                                                             54                                                                                          \n     \nschimbări  majore  actualei  Constituții,  aș  vrea  să  punctez  partea \nmeritorie a actualei Legi fundamentale. \nSe vede foarte clar din textul Constituției actuale teama de \ndictatură a celor care au redactat-o. Și este de înțeles că la începutul \nanilor '90 cei care au redactat-o erau încă plini de amintirile perioadei \ncomuniste. Cred că această teamă a reușit să creeze mai mult echilibru \nîntre puterile statului, care ne-a salvat de dorința unor oameni politici \nde a câștiga mai multă putere decât ar fi trebuit. \nPrecauțiile  părinților  actualei  Constituții  au  favorizat  poate \nunele blocaje instituționale, dar, slavă Domnului, ne-au salvat astăzi \nde a fi alături de unele state iliberale, cum sunt cazuri în estul Europei. \nDar  cum  timpul  lucrează  neîndurător,  trebuie  să  vedem  și \nnevoia de schimbare. \nExistă puncte importante în care trebuie să clarificăm starea \nactuală. Și aș enumera doar câteva: \n- Reforma Curții Constituționale; \n- Reducerea numărului de parlamentari și a modului în care \nlucrează Parlamentul; \n-  Clarificarea  raportului  dintre  legislația  europeană  și  cea \nnațională, inclusiv Constituția; \n-  Și,  bineînțeles,  introducerea  Proiectului  „Fără  penali  în \nfuncții publice” în corpul Constituției. \nMai  sunt  și  altele,  desigur,  dar  cred  în  înțelepciunea  celor \ncare  vor  face  parte  din  structura  parlamentară  ce  se  va  ocupa  de \nrevizuirea Constituției. \n                                                                                             55                                                                                          \n     \nNoi, Grupul USR, suntem pregătiți pentru această provocare \npe care orice om politic ar trebui să o trateze cu maximă preocupare. \nEste  un  moment  important  din  istoria  statului  român,  a \ninstituțiilor sale și, mai presus de orice, a cetățenilor țării. \nSper că dincolo de ceea ce ne separă generațional sau politic, \nsă putem lucra împreună pentru un scop care transcende partidele și \ngenerațiile din care facem parte. \nAvem nevoie, după 30 de ani de la adoptare și după 18 ani de \nla singura sa revizuire, de o constituție reformată. \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nȘi, din partea Grupului parlamentar al PNL, domnul deputat \nIoan Cupșa. \nDomnul Ioan Cupșa: \nDomnilor președinți ai Camerelor Parlamentului, \nOnorați invitați, \nDomnule președinte Emil Constantinescu, \nDoamnelor și domnilor, \nSe  împlinesc  în  aceste  zile  30  de  ani  de  la  adoptarea \nConstituției din anul 1991, un act politic de o importanță covârșitoare \npentru  noi.  Un  act  care  a  însemnat  ruperea  definitivă  de  regimul \npolitic stabilit în anul 1945 în România. Ruperea de organizarea de \n                                                                                             56                                                                                          \n     \nstat care, prin relațiile sociale impuse, ne-a chinuit, ne-a nefericit pe \nnoi, românii. \nÎnainte de a continua însă, dați-mi voie să citez din spusele \nmarelui filosof idealist, Hegel – „Fiecare țară are Constituția care i se \npotrivește”. \nConstituția din anul 1991 este opera Comisiei constituționale, \nprecum  și  a  unui  Parlament  transformat  în  Adunare  Constituantă. \nParlamentari sprijiniți de experți în drept constituțional au reușit să \nadopte  Legea  fundamentală.  Merită  respectul  nostru  pentru  acest \nlucru. \nDemersul lor este unul criticabil, este imperfect, dar să nu \nuităm că această constituție, Constituția din anul 1991, ne-a fost nouă \nutilă. \nA  devenit  o  obișnuință  să  identificăm  Constituția  folosind \nexpresia  „lege  fundamentală  a  unui  stat”.  Statul  și  Constituția  se \ncondiționează reciproc. \nDin punct de vedere istoric, în statul român, să nu uităm, în \nmai puțin de 70 de ani am avut parte de 6 constituții – 1923, 1938, \n1948, 1952, 1965, 1991 -, precum și o revizuire, ulterior, în anul 2003. \nO fi bine? \nPermiteți-mi, în ceea ce privește aprecierea constituțiilor pe \ncare noi în epoca modernă a statului le-am avut, să citez din cel care \neste de neuitat, Petre Țuțea, care, cu stilul său inconfundabil, afirma: \n„Constituția liberală din 1923 nu e o operă, e o capodoperă. Un rege \n                                                                                             57                                                                                          \n     \nputernic, înfășurat într-un stat al normelor liberale: separația puterilor \nși libertăți câte dorește nea Niță (...)”. \nSuntem datori să respectăm Constituția în spiritul ei. De ce în \nspiritul ei? Pentru că deseori – și aici aveți cu toții această experiență – \nnormele pe care le punem noi în pagină sunt departe de perfecțiunea \nlimbajului juridic de care ar trebui să dea dovadă. \nSpiritul Constituției - principii, idei, elemente de bază care \nsunt necesare, pe care întreaga noastră viață socială se construiește, \nașadar, aceste principii trebuie înțelese și trebuie însușite. \nSunt dator să spun astăzi – interpretarea și aplicarea normelor \nconstituționale  de  către  reprezentanții  puterilor  în  stat,  de  către \nreprezentanții instituțiilor de rang constituțional au avut suficient de \nmulte sincope în ultimii ani. \nPe  de  o  parte,  au  existat  prea  multe  conflicte  juridice  de \nnatură constituțională. Poate nu din cauza imperfecțiunii legii, cât mai \nmult din cauza abuzului prin care cei care vremelnic au fost sau sunt \nputere în stat au înțeles să aplice normele constituționale. \nSă nu uităm, am adoptat prea multe acte normative care nu \nrespectă rigoarea constituțională. \nPe  de  altă  parte,  deciziile  pe  care  le-a  pronunțat  Curtea \nConstituțională a României sunt contradictorii deseori. Contradictorii \nîntr-o  perioadă  relativ  scurtă  de  timp.  Ceea  ce  înseamnă  că \nfuncționează  imperfect  Curtea  Constituțională  a  României,  garantul \nsupremației Constituției. \n                                                                                             58                                                                                          \n     \nExpresia  „este  constituțional  dacă...”,  care  se  regăsește  în \nprea  multe  decizii  ale  Curții  Constituționale,  a  transformat  uneori \nCurtea Constituțională a României într-un legiuitor ad-hoc. \nConstituția este imperfectă, imperfecte sunt legile pe care noi \nle adoptăm, este un fapt. \nMorbul perimării există cuprins în fiecare lege pe care noi am \nadoptat-o. De fiecare dată trebuie să adaptăm legile, modificându-le, \nașa cum și Constituția se impune probabil să o modificăm. Pentru că \nsituația economică, socială, politică, atât internă, cât și internațională, \nse modifică în timp ce noi vorbim. \nConstituția este fundament al întregului sistem de drept. Este \ncheie de boltă a organizării și funcționării statului nostru. \nConstituția este legea scrisă cu majuscule. Lege care are drept \nscop  ultim  apărarea  demnității  omului,  apărarea  drepturilor, \nlibertăților  fundamentale  și,  atenție,  stabilirea  obligațiilor  esențiale. \nToate acestea împreună ne definesc pe noi ca oameni. \nConstituția este mijloc, și nu scop în sine. \nCeea ce trebuie cu adevărat să ne  preocupe este ca  pentru \nviitor Constituția să fie fundamentul dezvoltării națiunii noastre. Să fie \nfundamentul mai binelui viitor al fiecăruia dintre noi. \nSă  ne  dea  Dumnezeu  înțelepciunea  să  identificăm  valorile \nfundamentale! Acele valori care ne permit nu doar să supraviețuim ca \noameni,  ca  cetățeni  ai  României,  ci  care  ne  ajută  să  trăim  demn.  \nCele care ne ajută să ne găsim fericirea. Să le protejăm și să construim \nfolosindu-ne de ele Legea fundamentală. \n                                                                                             59                                                                                          \n     \nConstituția este o lucrare pentru prezent, dar în mod special \nConstituția  este  o  lucrare  pentru  viitor.  Constituția  trebuie  să  fie  o \nprivire aruncată în viitor. În viitorul națiunii noastre. \nDar pentru ca toate acestea să devină realitate trebuie să luăm \naminte că nu avem nevoie de nimic altceva decât de un proiect de țară. \nNu  avem  nevoie  de  o  abstracțiune,  nu  avem  nevoie  de  o  operă \nformală, avem nevoie de Constituția noastră. \nȘi dați-mi voie, la sfârșit, să citez dintr-un înțelept care acum \nmai bine de 200 de ani înțelegea acest lucru și încerca să ne învețe și \npe noi. \nJoseph de Maistre ne spunea - „O constituție care este făcută \npentru  toate  națiunile  nu  este  făcută  pentru  niciuna,  e  o  pură \nabstracțiune, e o operă școlărească făcută pentru a exersa spiritul (...)”. \nLa mulți ani, România! \nO zi bună, români! \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nVă mulțumesc, stimați colegi, pentru participare. \nPermiteți  să  declar  închisă  ședința  solemnă  comună  a \nSenatului și Camerei Deputaților. \nVă mulțumesc. \n \nȘedința s-a încheiat la ora 14.46. \n \n "
    },
    "26": {
        "start_text": "Domnul Florin-Vasile Cîțu:",
        "start_index": -1,
        "end_text": "Domnul George-Nicolae Simion:",
        "end_index": -1,
        "text": "                                                                 1                                                                                          \n     \n06 decembrie 2021 – ședință comună \n \n \nS U M A R \n \n1.  Alocuțiuni dedicate aniversării a 30 de ani de  2. \nla adoptarea Constituției în vigoare de către Adunarea \nConstituantă. \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n                        S T E N O G R A M A \nședinței solemne comune a Camerei Deputaților și Senatului  \ndin data de 6 decembrie 2021 \n \n \nȘedința a început la ora 13.03. \nLucrările ședinței au fost conduse de domnul senator Florin-\nVasile Cîțu, președintele Senatului, asistat de domnul senator Sorin \nLavric,  secretar  al  Senatului,  și  de  doamna  deputat  Alexandra \nPresură, secretar al Camerei Deputaților.  \nDin  prezidiu  a  făcut  parte  și  domnul  deputat  Ion-Marcel \nCiolacu, președintele Camerei Deputaților. \nDomnul Florin-Vasile Cîțu: \nBună ziua! \nStimați colegi,  \nHaideți să începem ședința! \nAstăzi avem ședința solemnă a... \nSe așază oamenii...? \nStimați colegi,  \nVă rog să vă așezați, să începem ședința! \nAstăzi avem ședința solemnă comună a Senatului și Camerei \nDeputaților  dedicată  aniversării  a  30  de  ani  de  la  adoptarea \nConstituției în vigoare de către Adunarea Constituantă. \n                                                                                             3                                                                                          \n     \nDomnule președinte al Camerei Deputaților,  \nDomnule prim-ministru, \nDomnilor foști președinți ai României,  \nDoamnelor și domnilor miniștri, \nDomnule președinte al Curții Constituționale,  \nStimați membri ai Corpului diplomatic, \nPreafericirea Voastră,  \nÎnaltpreasfinția Voastră, \nDoamnelor și domnilor deputați, \nStimați invitați,  \nOnorată asistență, \nVă  rog  să-mi  permiteți  să  declar  deschisă  ședința  solemnă \ncomună dedicată aniversării a 30 de ani de la adoptarea Constituției în \nvigoare de către Adunarea Constituantă.  \nVă invit să ascultăm Imnul național al României. \n(Se intonează Imnul național „Deșteaptă-te, române!”.) \nDomnul Ion-Marcel Ciolacu:  \nInvit la tribună pe domnul Florin Cîțu, președintele Senatului \nRomâniei. \nDomnul Florin-Vasile Cîțu: \nBună ziua! \nDoamnelor și domnilor parlamentari, \nStimați invitați,  \nDistinsă asistență, \n                                                                                             4                                                                                          \n     \nSe împlinesc trei decenii de la intrarea în vigoare, în urma \naprobării  prin  referendumul  național  din  decembrie  1991,  a \nConstituției României. Atunci, din punct de vedere constituțional, ne-\nam despărțit de o epocă sumbră a istoriei țării noastre, în care regimul \ncomunist totalitar a încălcat sistematic cele mai elementare drepturi \nale  românilor.  Reacția  poporului  nostru  a  fost  reprezentată  de \nevenimentele care s-au desfășurat în perioada 16-22 decembrie 1989, \ncare au început la Timișoara, și pe care eu vreau să le amintesc în mod \nspecial,  pentru  că  am  această  datorie.  A  fost  deschisă  calea  către \ndemocratizarea României și către statul de drept. Am înaintat greu, dar \npe o traiectorie ireversibilă, pe care românii au dovedit că sunt gata să \no apere prin vot, dar și prin proteste democratice. \nStimați colegi, \nPentru mine este o mare onoare să reprezint astăzi Partidul \nNațional  Liberal  la  o  dezbatere  care  nu  poate  ocoli  tradiția \ndemocratică a acestei țări. Ideea unei guvernări democratice face parte \ndin gena PNL. Constituția din 1866 a purtat amprenta gândirii politice \nliberale,  apoi,  după  fondarea  PNL,  reforme  democratice  esențiale, \nprecum lărgirea dreptului de vot, au fost inițiate de partidul nostru. \nÎn  perioada  interbelică  Constituția  din  1923,  promovată  de \nPNL, a dus mai departe tradiția constituțională românească. Revenit \npe scena politică, după ce a fost înregistrat ca partid politic, în ianuarie \n1990,  PNL  a  avut  permanent  pe  agenda  sa  instaurarea  unui  regim \ndemocratic  autentic  în  România,  și  nu  a  unui  model  ipotetic  de \ndemocrație originală. \n                                                                                             5                                                                                          \n     \nProbabil că în acești 30 de ani nici PNL nu s-a comportat fără \ngreșeală,  dar  am  fost  mereu  partidul  dedicat  sută  la  sută  integrării \neuropene și euroatlantice a României, protejării valorilor statului de \ndrept și dezvoltării unei societăți democratice. \nDoamnelor și domnilor,  \nAcesta nu este un moment de sărbătoare, ci unul de bilanț \npentru Constituție și pentru tot ce înseamnă organizarea instituțională \na  statului  român.  Reformele  sunt  inevitabile,  pentru  că  asta  doresc \ncetățenii.  În  timp,  cu  profesionalism,  fără  patimă  politică  și  interes \nascuns, va trebui să modernizăm structurile sale,  modul în care ele \nfuncționează și cum  îl servesc pe  cetățean. Normele  constituționale \nvor trebui ajustate la realitatea pe care o trăim. \nSalut  faptul  că  în  Programul  de  guvernare  al  actualului \nGuvern  este  avută  în  vedere  eventualitatea  ca,  în  cazul  în  care  va \napărea  un  moment  constituțional  autentic,  Executivul  să  susțină  o \nreformă,  în  sensul  apropierii  între  stat  și  cetățean  și  al  creșterii \ngradului  de  protecție  al  drepturilor  și  libertăților,  în  acord  cu \njurisprudența CEDO. \nDe  asemenea,  Coaliția  de  guvernare  susține  ca  inițiativa \ncetățenească de revizuire a Constituției, înregistrată la Parlament în \nmai 2019 și aflată în prezent la vot final la Senat, să-și găsească cea \nmai bună formă de transparență la nivel normativ, atunci când situația \npandemică va permite acest lucru.  \nÎn același timp, trebuie să fim foarte atenți la marile opțiuni \npe care cetățenii români le-au exprimat și continuă să le exprime în \n                                                                                             6                                                                                          \n     \nultimele trei decenii. PNL are o agendă liberală de măsuri necesar a fi \navute în vedere la o eventuală revizuire a Constituției. De 30 de ani \nexistă  un  aspect  care  a  rămas  netranșat  așa  cum  ar  fi  trebuit  - \nproprietatea  privată.  O  măsura  pe  care  trebuie  să  o  abordăm  este \nreducerea la 16 ani a vârstei la care se va putea vota, așa cum este \ntendința în multe țări europene. Multe alte subiecte trebuie abordate cu \nmaturitate. \nReforma administrativă este un subiect care trebuie să stea în \natenția  Parlamentului.  Ultimii  ani  au  adus  pe  tapet  și  numeroase \nconflicte juridice de natură constituțională, iar normele constituționale \npot  fi  clarificate.  Problema  traseismului  politic  al  parlamentarilor  a \nrămas  deschisă  de  atât  de  mulți  ani,  deși  în  fiecare  legislatură  ea \ninfluențează aritmetica parlamentară. Și nu trebuie să uităm că există o \nrestanță în ceea ce privește implementarea în Constituție a rezultatelor \nreferendumului din 2019 pe tema justiției.  \nNu cred că numai Parlamentul sau numai partidele pot aborda \nun proces de reflecție cu privire la o eventuală revizuire a Constituției. \nRolul societății civile va fi fundamental.  \nReferitor acum la modul cum va arăta revizuirea viitoare vă \npot spune de pe acum un lucru: îmi doresc să fie cel puțin la fel de \nliberală cum au fost constituțiile din 1866 și 1923, ba chiar să aibă o \ndoză și mai mare de liberalism. \nLa mulți ani, români! \nLa mulți ani, România! \nMulțumesc. (Aplauze.) \n                                                                                             7                                                                                          \n     \n(Revine la prezidiu.) \nInvit  la  tribună  pe  Excelența  Sa,  domnul  Marcel  Ciolacu, \npreședintele Camerei Deputaților. (Aplauze.) \nDomnul Ion-Marcel Ciolacu: \nCred că nu este nici prima oară și nu va fi nici ultima oară \ncând am să spun că eu nu susțin vaccinarea obligatorie (Aplauze.), dar \nam dreptul în primul rând la viață. Fiecare decide dacă e bine să se \nvaccineze sau nu. \nVă rog frumos, doamnă colegă, să purtați mască sau să mă \nprotejați, să nu mă îmbolnăviți. (Aplauze.)  \nDreptul  meu  la  viața  și  dreptul  oricărui  român  nu  se \nnegociază, doamnă! \nDoamna Rodica Boancă (din sală): \nUnde scrie că masca te apără, te protejează?! \nDomnul Ion-Marcel Ciolacu:  \nDomnule președinte al Senatului,  \nDomnule prim-ministru,  \nDomnule președinte Constantinescu,  \nDomnule președinte al Curții Constituționale a României, \nDoamnelor și domnilor deputați și senatori, \nDoamnelor și domnilor miniștri, \nStimați  membri  ai  Comisiei  pentru  redactarea  proiectului \nConstituției României, \nStimați membri ai Corpului diplomatic, \n                                                                                             8                                                                                          \n     \nConstituția  e  cartea  de  vizită  a  unei  democrații.  Așa  cum \nfacem  o  ecografie  pentru  a  vedea  corpul  uman,  la  fel,  Legea \nfundamentală trebuie să fie expresia unei societăți. \nÎn  pofida  transformărilor  profunde  din  ultimii  32  de  ani, \nRomânia încă are o tradiție democratică fragilă. Mai avem mult de \nmuncă până să ajungem la practici democratice stabile și să ne găsim \nacea vocație democratică autentică, în sensul culturilor occidentale. \nDin  această  perspectivă,  efortul  făcut  acum  30  de  ani  de \npărinții fondatori ai Constituției din 1991 a fost imens. Textul noii \nConstituții trebuia să producă, în primul rând, o schimbare radicală de \nmentalitate la nivelul societății, prin despărțirea definitivă de trecutul \ncomunist. \nTextul lor trebuia să găsească soluțiile potrivite și echilibrate \npentru o societate care avea nevoie de un nou set de valori comune, \ndar în care să se regăsească și care să creeze solidaritate. \nAș dori ca astăzi, în mod special, să le mulțumesc celor care \nacum 30 de ani au pus umărul la reclădirea României pe baze noi, \nsănătoase și democratice. (Aplauze.) Câțiva dintre cei de atunci sunt \nastăzi alături de noi. Lor vreau să le transmitem atât recunoștința mea, \ncât și a colegilor mei din Parlament, pentru tot ce au făcut cu bună-\ncredință, competență și dragoste pentru România! \nDoamnelor și domnilor, \nAstăzi este un  moment aniversar. Dar e cel mai bun prilej \npentru a spune că avem nevoie de o Constituție care să reflecte un \nmodel de stat conform cu nevoile societății actuale. \n                                                                                             9                                                                                          \n     \nTrebuie să avem curajul să vorbim deschis despre necesitatea \nunei reforme constituționale, care să facă din Legea fundamentală un \ninstrument de modernizare a țării. \nTrebuie  să  vorbim  despre  acest  lucru,  fără  teamă  și  fără \ncomplexe. Toate sistemele democratice, cu excepția Statelor Unite, au \nfăcut-o  atunci  când  a  fost  nevoie.  Unele  state  au  apelat  chiar  la \nrevizuirea totală, așa cum a făcut Finlanda în anul 2000 sau Elveția în \nanul 1999. Altele, au apelat la o modificare parțială. Belgia chiar de 20 \nde ori în ultimii 20 de ani. \nEste adevărat, și în România s-a încercat de mai multe ori \nacest lucru. Cu excepția anului 2003, toate încercările de modificare a \nConstituției au eșuat. Acest lucru s-a întâmplat pentru că cei care le-au \ninițiat nu au înțeles că o revizuire a Constituției trebuie să satisfacă \nnevoile  cetățenilor,  și  nu  poftele  politicienilor,  fie  că  sunt \nparlamentari, premieri sau șefi de stat. \nReforma  constituțională  nu  mai  trebuie  să  fie  un  proiect \npersonal  al  politicienilor.  Această  dezbatere  trebuie  mutată  în \nsocietate, pentru că cetățenii trebuie să fie implicați efectiv în acest \nproces. Toate modificările trebuie înțelese și acceptate de români. \nDe aceea, consider absolut necesar un acord larg la nivelul \nîntregii clase politice, dar și la nivelul mediului academic, al corpului \nde  experți  și  al  societății  civile.  Contribuția  tuturor  este  esențială \npentru reușita unui demers atât de complex! \nStimați colegi, \n                                                                                             10                                                                                          \n     \nAu  trecut  18  ani  de  la  ultima  revizuire  a  Constituției \nRomâniei. În această perioadă am văzut cum Legea fundamentală a \nfost folosită fie ca bâtă, fie ca scut de către unii politicieni, în funcție \nde interesele politice de moment. \nDe  multe  ori,  diferiți  actori  politici  și-au  forțat  atribuțiile \nconstituționale. S-a ajuns în momente de criză politică, în care actuala \nConstituție nu a putut oferi soluții destul de clare pentru depășirea lor. \nDe  aceea,  trebuie  să  ne  punem  întrebarea:  cum  dorim  să \nreformăm Constituția? Care sunt acele direcții și principii care să aibă \nun caracter eficient în plan normativ? \nLa  nivel  general,  cred  că  Legea  fundamentală  trebuie  să \nîntărească instituțiile, astfel încât să avem un stat capabil să garanteze \ndrepturile  și  libertățile  cetățenilor.  Oamenii  trebuie  să  se  simtă \nprotejați cu adevărat de către stat. \nÎn al doilea rând, consider că un sistem de guvernare eficient \neste acela care generează un control reciproc între puterile statului și \nnu  permite  niciunui  actor  instituțional  să  concentreze  puterea  în \nmâinile sale. \nDin  păcate,  acest  principiu  fundamental  nu  și-a  găsit \nîntotdeauna și aplicarea în practică. În România, am asistat de multe \nori la un proces de personalizare a puterii. Cei care au ajuns să ocupe \ndiverse funcții în stat au modelat instituția, conform propriilor dorințe \nși interese. În final, această forțare a dus la o perturbare a echilibrului \nîntre puterile statului și la conflict. \n                                                                                             11                                                                                          \n     \nDin  această  perspectivă,  o  clarificare  a  atribuțiilor \npreședintelui  cred  că  se  impune.  Trebuie  să  ne  gândim  dacă  e \nmomentul să depășim angoasa dictaturii comuniste în ceea ce privește \nstatutul și rolul președintelui. \nAcum trei decenii a fost stabilit un sistem echilibrat prin care \ncetățenii  să  își  aleagă  direct  președintele,  însă  puterile  sale  au  fost \nlimitate ca să nu devină un dictator. \nTrebuie  ca  cei  care  vor  lucra  la  reforma  Constituției  să  se \npronunțe dacă acest sistem, în care președintele este o struțo-cămilă, \nîntre un președinte francez, de exemplu, și un monarh spaniol, mai \npoate funcționa în România. \nRolul președintelui a fost gândit ca un producător de consens. \nDin păcate, a sfârșit de multe ori în a fi un producător de tensiune în \nsocietate.  Nu  de  puține  ori  am  văzut  cum  președintele  și-a  depășit \nrolul  de  mediator  și  a  intervenit  brutal  peste  celelalte  puteri \nconstituționale. \nDe altfel, relațiile dintre președinte și premier au balansat în \nultimii 30 de ani între conflict și obediență. Am văzut că atunci când \nmajoritatea parlamentară a fost favorabilă președintelui, acesta a ajuns \nșeful  de  facto  al  Guvernului.  Premierul  a  devenit  o  marionetă.  În \ncealaltă extremă, a coabitării, președintele a fost mai degrabă izolat de \ncătre prim-ministru, care a preluat toată puterea executivă. Aceasta nu \neste normalitatea! \nApoi, în plan parlamentar, mi-aș dori, de exemplu, să existe \nun  anumit  interes  pentru  reglementarea  moțiunii  constructive  de \n                                                                                             12                                                                                          \n     \ncenzură,  pe  model  german.  În  România,  partidele  politice  au \ntransformat  moțiunile  de  cenzură  într-un  instrument  de  imagine  și \nprilej de atacuri politice la adresa adversarilor. \nDe aceea, eu cred că moțiunea de cenzură trebuie să fie clară \nși nu numai pentru retragerea încrederii, ci și pentru acordarea ei unei \nalte persoane, care să-și asume de la bun început acest rol. \nDemiterea  premierului  trebuie  să  conducă  automat  la \ndesemnarea unui alt prim-ministru. Nu am fi stat acum două luni fără \nGuvern, dacă am fi avut acest instrument în Constituție. \nÎn plan guvernamental, cred că viitoarea Constituție trebuie \nsă găsească mecanisme mult mai clare de limitare a practicii excesive \na ordonanțelor de urgență. Parlamentul nu este o anexă a Guvernului \nRomâniei, ci un partener instituțional. S-a folosit prea mult pretextul \nurgenței,  astfel  încât  practica  ordonanțelor  a  devenit  o  modalitate \ncurentă de legiferare. Lucrurile nu mai pot continua așa! \nÎn general, este nevoie de o clarificare a atribuțiilor fiecărei \nputeri  în  parte.  Și  sunt  convins  că  experții  vor  găsi  cele  mai  bune \nsoluții  astfel  încât  să  nu  devenim  victimele  unui  experiment \nconstituțional! \nDoamnelor și domnilor, \nTrebuie să ne gândim serios dacă ne aflăm în acel „moment \nconstituțional”.  Am  ratat  acest  moment  după  integrarea  în  Uniunea \nEuropeană și în NATO. Am ratat în 2011, am ratat și în 2013, când \nam avut o largă majoritate parlamentară. \n                                                                                             13                                                                                          \n     \nNu avem scuze dacă vom rata din nou! După 30 de ani, nu \nmai putem să punem doar niște proptele. Ele nu rezolvă nimic! Nu \naduc dezvoltare, continuitate și stabilitate! \nSocietatea  așteaptă  o  Constituție  modernă,  care  să  reflecte \nrealitatea,  dar  care  să  conducă  la  dezvoltare  și  să  ofere  soluții \ninovative la provocările viitorului. \nTrebuie să facem o reformă constituțională serioasă. Și avem \nnevoie de fiecare român pentru a reuși acest lucru!  \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule președinte. \nInvit acum la tribună pe Excelența Sa, domnul Nicolae-Ionel \nCiucă, prim-ministrul României. \nDomnul Nicolae-Ionel Ciucă (prim-ministrul României): \nDomnule președinte al Senatului, \nDomnule președinte al Camerei Deputaților, \nStimate domnule președinte al Curții Constituționale, \nDomnule președinte Constantinescu, \nStimate doamne și stimați domni parlamentari, \nStimați colegi miniștri,  \nDoamnelor și domnilor ambasadori,  \nBună ziua! \nSunt deosebit de onorat să particip astăzi la această ședință \nsolemnă,  prin  care  marcăm  30  de  ani  de  la  adoptarea  Constituției \n                                                                                             14                                                                                          \n     \nRomâniei,  act  juridic  și  politic  fundamental  al  statului,  garant  al \nlibertăților democratice ale cetățeanului. \nLa  referendumul  național  desfășurat  pe  8  decembrie  1991, \nromânii s-au pronunțat pentru democrație, libertate și stat de drept, \npentru o societate în care demnitatea omului, drepturile și libertățile \ncetățenilor, dreptatea și pluralismul politic, supremația legii și statul \nde drept să fie valori supreme, garantate de stat. \nPrima  și  singura  Constituție  adoptată  după  căderea \ncomunismului,  actuala  Constituție  a  României,  reprezintă  piatra  de \ntemelie a societății noastre democratice, fiind inspirată și legitimată de \nidealurile Revoluției din Decembrie 1989, de sacrificiul și jertfa celor \ncare  și-au  pierdut  viața  sau  au  fost  răniți  în  acele  zile.  Această \nConstituție  este  cea  de-a  doua  cea  mai  longevivă  Constituție  a \nRomâniei, după cea din 1866. \nAcum,  la  trei  decenii  de  la  adoptare  și  după  revizuirea \nnecesară aderării la Uniunea Europeană, în anul 2003, consider că este \nnecesară în continuare reformarea statului și a administrației publice \npentru  a  pune  în  centrul  preocupărilor  cetățeanul,  pentru  a  crește \neficiența  și  calitatea  serviciilor  publice  oferite  contribuabililor  și \npentru a crește responsabilitatea deținătorilor funcțiilor publice. \nPandemia COVID-19 a arătat încă o dată cât de importantă \neste asigurarea echilibrului dintre libertățile democratice și dreptul la \nviață, pe care statul trebuie să-l asigure tuturor, inclusiv prin servicii \nmedicale de care toți cetățenii români trebuie să beneficieze în mod \negal. Starea de alertă este, alături de limitările legale și legitime ale \n                                                                                             15                                                                                          \n     \nlibertăților cetățenilor pe o perioadă restrânsă, la fel de importantă ca \nși  nevoia  de  prezervare  a  drepturilor  și  libertăților  care  dau  esența \nstatului  democratic.  Nevoia  acestui  echilibru  este  evidentă,  astăzi, \ncând traversăm o perioadă de criză sanitară în care sunt necesare unele \nreglementări pentru combaterea COVID-19. Trebuie să traversăm cu \nbine,  împreună,  această  perioadă  și  voi  lua  toate  măsurile  necesare \npentru  a  trece  țara  prin  această  criză,  cu  sprijinul  experților  și  al \npersonalului de specialitate, al instituțiilor statului, în colaborare cu \npartenerii europeni și internaționali, dar mai ales cu sprijinul tuturor \ncetățenilor României. \nExcelențele Voastre, \nDistinși invitați, \nAșa  cum  am  subliniat  de  la  această  tribună  și  cu  prilejul \nacordării votului de învestitură, în centrul preocupărilor Guvernului se \naflă cetățeanul  român și binele comun. Alături de toți  miniștrii din \nacest Guvern ne angajăm să facem tot ce depinde de noi pentru ca \nsituația  economică,  socială  și  sanitară  a  românilor  să  se \nîmbunătățească. \nOamenii au așteptări legitime de la noi: să cultivăm respectul \nfață  de  lege,  să  apărăm  adevărul,  dreptatea,  unitatea  socială  și \nsolidaritatea. Lucrăm pentru cetățeni, luând la timp, cu bună-credință \nși  nepărtinitor,  decizii  care  să  ducă  la  o  viață  în  siguranță,  la \ndezvoltare, la respectarea demnității fiecăruia și la o viață mai bună. \nObiectivul nostru este ca prin măsurile pe care le vom implementa să \nasigurăm dezvoltarea și prosperitatea țării noastre. \n                                                                                             16                                                                                          \n     \nValorile și libertățile constituționale există în fiecare dintre \nnoi, ne unesc, ne fac mai puternici ca națiune, iar idealurile comune \nreprezintă liantul între cetățeni și instituțiile statului. \nDe aceea, vă cer sprijinul, atât dumneavoastră, dar și tuturor \ncetățenilor,  pentru  a  construi  o  țară  mai  puternică  și  prosperă, \naducându-i  pe  oameni  împreună  în  jurul  unui  obiectiv  comun: \ndezvoltarea și bunăstarea României și a românilor. \nÎn calitate de cetățean român și de prim-ministru al României, \nvoi  milita  întotdeauna  pentru  respectarea  literei  și  spiritului \nConstituției și pentru domnia legii. \nVă mulțumesc. (Aplauze.) \n                                                                                             17                                                                                          \n     \nDomnul Florin-Vasile Cîțu: \nMulțumim, domnule prim-ministru. \nInvit  la  tribună  pe  Excelența  Sa,  domnul  Valer  Dorneanu, \npreședintele Curții Constituționale. \nDomnule președinte! \nDomnul  Valer  Dorneanu  (președintele  Curții \nConstituționale): \nStimate domnule președinte al Senatului Florin Cîțu,  \nStimate  domnule  președinte  al  Adunării  Naționale,  al \nCamerei  Deputaților  -  zicem  Adunare  Națională,  pentru  că  așa  îi \nspunea pe vremuri, \nDistinse domnule prim-ministru Nicolae Ciucă, \nLa mulți ani și pentru ziua dumneavoastră de astăzi! \nDistinși miniștri,  \nDomnule președinte Emil Constantinescu, \nStimați parlamentari, \nDați-mi voie să mă răsfăț și să vă spun dragi colegi, \nÎnaltpreasfinția Voastră, \nOnorată asistență, \nMulțumesc  în  primul  rând  Parlamentului  pentru  onoranta \ninvitație  de  a  mă  adresa,  în  calitate  de  președinte  al  Curții \nConstituționale,  acestei  distinse  adunări  care  cinstește  Constituția \nRomâniei. \nÎn calitate de garant al supremației Constituției, pentru noi, \nCurtea Constituțională, este o mare onoare acest lucru și în această \n                                                                                             18                                                                                          \n     \ncalitate îmi permit să vă amintesc faptul că actul fundamental al țării \neste o adevărată Biblie și nu întâmplător fiecare dintre noi începem \nactivitatea depunând jurământul de credință cu mâna pe Constituția \nRomâniei și pe Biblie.  \nSărbătorim, astăzi, 30 de ani de la „momentul zero”, de la \nborna de stat a democrației românești, 30 de ani de la debutul unei \nperioade istorice pentru neamul românesc, unei epoci dorită a fi de \nlibertate și speranță, de încredere și entuziasm, care să succeadă anilor \nlungi,  apăsători  și  tenebroși  ai  comunismului,  30  de  ani  de  la \nadoptarea Constituției României.  \nLa acest moment aniversar, să ne amintim faptul că nu a fost \ndeloc  ușor  să  se  elaboreze  o  nouă  Lege  fundamentală,  care  să \nreușească mai întâi de toate să smulgă societatea din automatismele \ncomportamentale  și  atitudinile  formate,  fără  voia  sa,  sub  povara \nvremurilor,  pe  parcursul  jumătății  de  secol  petrecute  în  regimul \ncomunist, mai apoi să imprime un suflu nou, democratic, în acord cu \nspiritul  european,  care  să  rezoneze  cu  aspirațiile  și  idealurile \nRevoluției din Decembrie 1989 și să ofere, în același timp, mecanisme \njuridice concrete și eficiente, care să răspundă așteptărilor poporului. \nAdunarea  Constituantă,  instituită  în  acest  scop,  a  avut  la \ndispoziție pentru acest copleșitor demers creator un termen de 18 luni \nde la înființare. Lucrările Adunării Constituante s-au desfășurat astfel \nîncât  să  asigure  Adunării  Constituante  timpul  necesar  pentru  o \nelaborare ca atare. \n                                                                                             19                                                                                          \n     \nS-au conceput două lecturi, în acest scop, prima lectură având \nca  obiect  inițierea  membrilor  Adunării  Constituante  cu  modul  de \nredactare a unei constituții, precum și informarea acestora cu privire la \nconținutul constituțiilor din statele democratice. \nProcesul  de  elaborare  a  Constituției  a  beneficiat  de  o \nsubstanțială  asistență  internațională,  fiind  valorificată  experiența \nstatelor cu tradiție democratică. \nComisia  a  avut  întâlniri  inclusiv  cu  reprezentanți  ai  unor \nautorități  internaționale,  mai  ales  organisme  ale  ONU  și  ale \nConsiliului Europei, iar lucrările comisiei au fost analizate în cadrul \nComisiei de la Veneția. Un rol important l-au avut avizele comunicate \nde  diferite  organizații,  precum  Comitetul  Helsinki  pentru  drepturile \nomului,  dar  și  discuțiile  purtate  cu  diferiți  specialiști  în  drept \nconstituțional din numeroase țări, și chiar participarea nemijlocită a \nunor  specialiști  francezi,  în  frunte  cu  reputatul  profesor  Robert \nBadinter; la dezbaterile acestea care au însoțit elaborarea Constituției \ns-au valorificat și tradițiile constituționalismului românesc, preluat din \nprincipiile revoluției franceze. \nPrecizez aceste detalii pentru a evidenția dorința membrilor \nAdunării  Constituante  de  a  elabora  o  lege  fundamentală  a  statului \nromân  care  să  fie  în  concordanță  cu  standardele  internaționale  în \nmaterie  constituțională,  care  să  înglobeze  patrimoniul  democratic \neuropean  și  care  să  înalțe  viața  juridică,  politică  și  economică  a \nsocietății  românești  la  un  nivel  similar  celor  al  statelor  cu  sisteme \ndemocratice consolidate printr-o îndelungată tradiție. Să apreciem și \n                                                                                             20                                                                                          \n     \nsă respectăm acest efort uriaș, realizat cu toată convingerea și cu bună-\ncredință! \nDesigur  că,  fiind  o  creație  umană,  Constituția  noastră  nu \nputea  fi  perfectă,  ireproșabilă,  dar  conținutul  ei  reușește  să  ofere \nsuficiente repere pentru construirea pe baza sa a unui sistem care să \npermită  buna  funcționare  a  instituțiilor  publice  și  a  vieții  politice, \neconomice, în ansamblul său. În timp, pe măsura evoluției sociale, a \ndezvoltării complexului de relații interumane și interinstituționale, a \nremodelării peisajului socio-politic, unele aspecte nu au mai corespuns \nnoilor realități, diferite de cele avute în vedere în puterea constituantă \noriginală.  Tocmai  pentru  acest  motiv,  a  fost  înscrisă  în  Constituție \nposibilitatea revizuirii sale, iar anul 2003 a fost momentul în care s-a \nrealizat  o  astfel  de  primenire  a  legii  noastre  supreme,  corijându-se \nimperfecțiunile, adaptându-i-se prevederile la schimbările survenite și \nîmbunătățindu-i-se soluțiile propuse inițial. \nDe asemenea, revizuirea din 2003 a avut un scop mai mult \ndecât atât, reconfigurându-se cadrul constituțional național, astfel încât \nsă permită aderarea României la Organizația Atlanticului de Nord și \nintegrarea în Uniunea Europeană. \nAșadar, deși este Legea fundamentală a statului, Constituția \nnu  putea  rămâne  încremenită  în  timp,  ci  poate  fi  modificată  atunci \ncând această necesitate apare ca stringentă. Dar revizuirea Constituției \ntrebuie făcută cu responsabilitate, cu înțelepciune, cu simțul datoriei \nfață de popor, cu intenția sinceră de a aduce un beneficiu acestuia, și \nnu dintr-o dorință, chiar inspirată, unilaterală. Din păcate, însă, ideea \n                                                                                             21                                                                                          \n     \nrevizuirii  Constituției  a  fost  utilizată  nu  de  puține  ori  ca  miză \nelectorală, lipsită de o serioasă acoperire sub aspectul motivației și al \njustificării  raționale,  fiind  transformată  într-un  instrument  de \nmanipulare  în  vederea  obținerii  de  capital  electoral  din  promisiuni \nirealizabile. O astfel de atitudine distructivă nu face altceva decât să \nsemene  îndoială,  să  inducă  o  stare  de  incertitudine  cu  privire  la \nordinea  constituțională,  fragilizând  însăși  construcția  democratică  a \nstatului.  Din  fericire,  probabil  anticipând  asemenea  inițiative \noportuniste, legiuitorul constituant a instituit o procedură complexă de \nrevizuire, compusă dintr-o succesiune de etape și prevederi obligatorii, \nstabilind în final și limitele revizuirii, care fac obiectul așa-zisei părți \nrigide a Constituției. \nAr trebui ca în lupta politică să se renunțe la ideea de a se da \ntot  timpul  vina  pe  pretinsele  imperfecțiuni  ale  Constituției  pentru \nnerealizările, pentru insuccesele clasei politice. Mecanismul statal va \nputea funcționa perfect în baza actualei reglementări constituționale \ndacă prevederile Legii fundamentale vor fi respectate atât în litera, cât \nși  în  spiritul  lor.  Domnia  legii,  care  este  o  exigență  esențială  a \nprincipiului statului de drept, ar trebui să fie un adevărat far călăuzitor \npentru toți participanții la viața publică. Nu puțini sunt cei care invocă \nacest concept al statului de drept, dar uită care este semnificația sa, \nuită că acesta implică subordonarea statului în toate componentele sale \nfață de drept și în primul rând față de Constituție și că are ca scop \ntocmai  ponderarea  eventualelor  tendințe  abuzive  discreționare  ale \nstructurilor  etatice.  Or,  se  știe  că  puterea  exemplului  este  o  armă \n                                                                                             22                                                                                          \n     \nredutabilă. Cum putem pretinde cetățenilor să respecte și să cinstească \nLegea fundamentală a țării dacă unii dintre cei care dețin și exercită \nputerea politică în numele lor o pun la îndoială sau o bagatelizează? \nCum putem aștepta din partea poporului să fie mândru de Constituția \nsa, când unii dintre reprezentanții acestuia o contestă? \nÎn  calitate  de  garant  al  supremației  Constituției,  Curtea \nConstituțională vă invită să prețuim împreună importanța cărții noastre \nfundamentale,  să-i  recunoaștem  obligativitatea  și  să  o  respectăm  în \nlitera și spiritul ei. \nLa mulți ani Constituției României! \nȘi v-aș ruga să-mi permiteți o scurtă informare.  \nÎn foaierul din fața sălii de ședințe sunt mai multe panouri \norganizate cu sprijinul generos al Arhivelor Naționale, al Monitorului \nOficial și al AGERPRES-ului, care redau constituțiile în original, cu \nsemnăturile respective, Constituția din 1866, invocată și aici ca model, \nConstituția din 1923 și Constituția din 1991. \nVă mulțumesc foarte mult pentru atenție. (Aplauze.) \nDomnul Florin-Vasile Cîțu: \nMulțumim, domnule președinte. \nDoamnelor și domnilor senatori și deputați, \nPotrivit celor convenite, în această ședință solemnă vor avea \nintervenții reprezentanți ai grupurilor parlamentare reunite, în limita a \n7 minute pentru fiecare grup parlamentar, iar deputaților și senatorilor \nneafiliați  li  se  alocă  3  minute,  cu  o  singură  intervenție,  printr-un \nreprezentant comun. \n                                                                                             23                                                                                          \n     \nAvem lista. Doar Grupul parlamentar AUR nu a ... \nDomnul George-Nicolae Simion (din sală): \nStați că vă dau acum! \nDomnul Florin-Vasile Cîțu: \nVă rog! \nDin partea Grupurilor parlamentare ale PSD, domnul senator \nRobert Cazanciuc. \nDomnul Robert-Marius Cazanciuc: \nDomnule președinte al Senatului, \nDomnule președinte al Camerei Deputaților,  \nDomnule prim-ministru, \nStimați membri ai Guvernului, \nDoamnă ministru, \nDomnule președinte Emil Constantinescu,  \nDomnule președinte Dorneanu, \nÎnaltpreasfinția Voastră, \nDragi colegi, \nÎn misiunea noastră, ca membri ai Parlamentului, de a face \ncunoscută legea, facem deseori referire la litera și spiritul ei. \nDacă  vorbim  de  Legea  fundamentală,  avem  aici  spiritul \nConstituției,  care  s-a  transformat  într-o  esență  tare  -  Constituția \nRomâniei. \nAm  luat  de  la  bibliotecă  această  geneză  și  dați-mi  voie  să \ncitez câteva rânduri din această carte: „Emoția mea este firească în \n                                                                                             24                                                                                          \n     \nacest moment solemn, când pentru a treia oară, în decurs de 150 de \nani, România are prilejul ca, prin reprezentanții săi aleși, să dezbată și \nsă voteze o constituție adevărată”. \nAstăzi, la 30 de ani de la acest discurs, rostit de Dan Amedeo \nLăzărescu în 1991, avem aceleași preocupări de a cârmui țara spre un \nviitor european, numai că de această dată viitorul european este legat \nși  de  utilizarea  adecvată  a  uriașelor  resurse  puse  la  dispoziția  țării \nnoastre pentru a reduce decalajele față de alte state europene care timp \nde 50 de ani au avut un destin mai bun decât am avut noi la frontiera \nEuropei. \nSpunea, la vremea respectivă, profesorul Iorgovan, că speră \nca această Constituție să aibă rolul unui adevărat pact social. \nDincolo  de  reașezarea  statului  român  pe  principii  real \ndemocratice, Constituția din 1991, pe care o sărbătorim astăzi, a fost și \nun rezultat al transpunerii în lege a entuziasmului celor care își doreau \nlibertatea, despre  care auziseră de la părinți, bunici sau din filmele \namericane, dar și a entuziasmului celor care plătiseră cu ani grei de \ntemniță comunistă pentru vina de a lupta pentru libertate.  \nAstăzi, noi, parlamentarii, avem o dublă datorie față de acești \noameni și față de urmașii noștri. Avem datoria de a înțelege dacă în \ncei 30 de ani care au trecut de la adoptarea Constituției aceasta a reușit \nsă  se  facă  cunoscută  și  înțeleasă  de  poporul  ei,  dacă  spiritul  Legii \nfundamentale a fost deslușit de cei chemați să o aplice și să o apere. \nLa  începutul  anilor  '90,  Constituția  a  fost  percepută  mai \ndegrabă ca un reper academic, departe de viața obișnuită. \n                                                                                             25                                                                                          \n     \nO cercetare sociologică realizată recent ne-a arătat că pentru \nromâni Constituția reprezintă astăzi nu doar un set de principii, ci un \ntext viu, aflat în vârful ierarhiei legilor, care poate influența în mod \ndirect viața fiecăruia dintre noi. \n63% dintre români consideră că o modificare a Constituției \nle-ar face o viață mai bună. \nNe-am întrebat la începutul anului dacă ar fi o idee bună ca \nstatul  să  distribuie  fiecărui  cetățean  câte  o  Constituție.  90%  dintre \nromâni au spus că da, ar fi o idee foarte bună. Românii vor să aibă un \nreper, vor să știe că pot apela la cineva fundamental atunci când ceva \nnu merge bine. \nGardianul  Constituției  este,  de  29  de  ani,  Curtea \nConstituțională, care prin 22.000 de decizii pronunțate până în prezent \nne-a arătat cum trebuie interpretate textele Constituției, dar și limitele \nunora dintre ele, care au rămas tributare contextului social economic \nîn care au fost adoptate. \nGardian al Constituției sau făuritor de legi? \nSunt  convins  că  membrii  Curții  Constituționale  își  pun \naceastă întrebare la fiecare decizie  pe care o pronunță, iar numărul \nmare al acestora arată, de asemenea, nevoia cetățeanului de a respecta \nConstituția,  de  către  fiecare  dintre  noi,  dar  și  de  către  instituțiile \nstatului. \nTitulatura  marginală  a  primului  articol  din  Constituție  este \n„Statul român”. Poate era mai potrivit dacă primul articol se numea \npur și simplu România, pentru a arăta preeminența poporului român. \n                                                                                             26                                                                                          \n     \nLegea  fundamentală  trebuie  să  aibă  în  centrul  ei  omul,  cu \ndrepturile și libertățile lui fundamentale, cu un stat capabil în mod real \nsă  asigure  protejarea  lor,  printr-o  arhitectură  constituțională  care  să \nstatueze principiul supremației și respectării Constituției și a legilor, \nprecum și cooperarea loială dintre puteri, toate acestea în beneficiul \ncetățeanului. \nDacă această constituție îndeplinește astăzi acest rost vă invit \nsă reflectăm și să lucrăm împreună. \nPentru  un  dialog  eficient  despre  Constituție  și  pentru  a \ncunoaște modele ce pot contribui la conturarea propriilor convingeri \naveți la dispoziție o carte în format electronic. \nÎn 2015, cu ajutorul a patru profesori universitari, am tradus \nîn  limba  română  toate  constituțiile  Uniunii  Europene.  O  să  primiți \nfiecare dintre dumneavoastră, printr-un mesaj, din partea liderilor de \ngrup, această carte în format electronic. \nDupă 30 de ani îi evocăm astăzi aici pe membrii Adunării \nConstituante care ne-au lăsat moștenire o constituție care a reașezat \nțara după comunism. \nCare va fi moștenirea noastră, a celor de aici? Ce vom lăsa \nnoi?  O  împărțire  a  românilor  în  mai  multe  categorii:  bugetari  și \ncorporatiști, locuitori în țară sau în diaspora, pro sau contra Uniunii \nEuropene, pro sau contra justiției. \nDupă  câteva  luni  de  dezbateri  în  cadrul  Partidului  Social \nDemocrat ne-am pus întrebarea dacă această Constituție poate fi un \nliant al națiunii. \n                                                                                             27                                                                                          \n     \nPentru  a  căuta  răspuns  la  această  întrebare,  Asociația  „Pro \nDemocrația”  și  Institutul  Social-Democrat  „Ovidiu  Șincai”  au \norganizat  pe  1  iulie  o  dezbatere  consacrată  analizei  de  ansamblu  a \nevoluției societății românești guvernată de actuala Constituție. \nAți  primit  fiecare  dintre  dumneavoastră  această  carte.  Cei \ncare n-ați primit-o încă, o veți primi cu siguranță. Este un volum care \nreunește lucrările a 12 profesori universitari și 2 membri ai Adunării \nConstituante.  Au  fost  invitați  să-și  exprime  opiniile  cu  privire  la  o \nConstituție a viitorului și asupra măsurii în care Legea fundamentală \npoate fi îmbunătățită, astfel încât să răspundă marilor provocări ale \nRomâniei de astăzi, obiectivelor comune europene și ale omenirii, în \ngeneral.  \nVorbind de viața acestei Constituții și de obiectivele comune \neuropene,  fostul  ministru  al  integrării,  profesorul  Vasile  Pușcaș, \nspunea că revizuirea din 2003 a tratat aderarea la Uniunea Europeană \nca  un  simplu  act  de  politică  externă,  și  nu  ca  un  proces  intern  de \ntransformare a statului și a societății. \nRevizuirea din 2003 a reprezentat actul juridic care a făcut \nposibilă aderarea la Uniunea Europeană și NATO. \nÎncercările de revizuire din 2011-2013 au fost arme în bătălia \npolitică internă, din păcate, dar, în același timp, au arătat nevoia de \nclarificare a unor  texte scrise poate cu prea  mult entuziasm în anii \n1990-1991 și nevoia de a consfinți statutul nostru real de membri ai \nUniunii Europene și ai NATO. \n                                                                                             28                                                                                          \n     \nModificările actualei Constituții ar putea fi abordate din cel \npuțin trei perspective, dacă doriți. Aș spune una tehnică – și vă dau un \nexemplu – art. 29 vorbește de telegrame. Am întrebat Poșta Română \ncând a fost trimisă ultima telegramă. Acum mai bine de 10 ani. \nDomnul Florin-Vasile Cîțu: \nDomnule senator, vă rog să încercați să finalizați! \nDomnul Robert-Marius Cazanciuc: \nImediat, domnule președinte! E un moment solemn. \nDe  opțiune  politică,  regionalizarea  și  formarea  Guvernului. \nPoate președintele să încredințeze formarea Guvernului partidului care \na  câștigat  alegerile?  Și  inovativă.  Reglementarea  constituțională  a \nrolului opoziției parlamentare, protejarea drepturilor fundamentale în \nfața  provocărilor  generate  de  evoluția  inteligenței  artificiale  sau \nprotejarea  statului  în  fața  regimurilor  comerciale  și  economice \ntransfrontaliere. \nCred că astăzi, în Parlament, avem obligația față de poporul \nnostru să lansăm dezbateri publice față de principalele teme ale vieții \nsociale,  economice  și  politice,  asupra  modului  în  care  drepturile \nfundamentale  sunt  respectate  în  mod  real,  asupra  modului  în  care \nputerile statului au funcționat în slujba poporului și care în final să \nconducă,  de  ce  nu,  la  un  acord  politic  național  pentru  o  eventuală \nrevizuire a Constituției. Un asemenea proiect ar putea reprezenta un \nliant al națiunii care să contribuie la uniunea spirituală a poporului \nromân. \n                                                                                             29                                                                                          \n     \nVa fi posibil doar în măsura în care acest proces va fi unul \nautentic  și  oamenii  vor  vedea  că  este  unul  autentic,  nu  ca  un  alt \ninstrument într-o bătălie politică. \nDezbaterea  națională  în  jurul  temei  revizuirii  Constituției \npoate fi un instrument de atingere a obiectivului de refacere a legăturii \nțării cu fiecare român. \nAstăzi suntem datori să le lăsăm celor care vin după noi o \nRomânie în bună stare. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule senator. \nDin partea Grupurilor parlamentare ale PNL....  \n(Domnul  senator  Robert-Marius  Cazanciuc  revine  la \ntribună.) \nMai aveți? \nDomnul Robert-Marius Cazanciuc: \nAți primit, de asemenea, stimați colegi, o coliță nouă, timbre \nrealizate în 2019 de către Romfilatelia, în care pentru prima dată pe \ntimbre  au  fost  puse  drepturile  fundamentale.  Sunt  nouă  drepturi \nfundamentale, tipărite în milioane de exemplare, care au încercat să \nfacă cunoscută românilor Legea fundamentală. \nMulțumesc. (Aplauze.) \nDomnul Florin-Vasile Cîțu: \nMulțumim, domnule senator. \n                                                                                             30                                                                                          \n     \nO inițiativă foarte bună. \nDin partea Grupurilor parlamentare ale PNL, doamna senator \nLaura-Iuliana Scântei. \nDoamna Laura-Iuliana Scântei: \nVă mulțumesc, domnule președinte. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule președinte Emil Constantinescu, \nÎnaltpreasfinția Voastră, \nDomnule președinte al Curții Constituționale, \nDistinși membri ai Corpului diplomatic, \nDragi invitați, \nDoamnelor și domnilor senatori și deputați, \nSărbătorim într-adevăr 30 de ani de la intrarea în vigoare a \nConstituției din 1991. \nTimp  de  30  de  ani,  Constituția  a  garantat  stabilitatea \nregimului  politic,  a  oferit  termenul  de  referință  pentru  drepturile  și \nlibertățile fundamentale ale cetățenilor și a fost temelia pe care s-au \nconstruit instituțiile vitale ale statului. \nTotuși trebuie să fim sinceri, 30 de ani nu înseamnă mulți ani \nconstituționali.  Prin  comparație,  Constituția  de  la  1866  a  fost  în \nvigoare vreme de 57 de ani. Avem deci o Constituție tânără și, pe cale \nde consecință, o democrație la fel de tânără. \nDeși e tânără, Constituția prevede un obiectiv de țară istoric, \n                                                                                             31                                                                                          \n     \nîmpărtășit în egală  măsură de toate forțele politice responsabile, de \nautoritățile statului și de majoritatea românilor, și anume, România - \nstat democratic. Acel stat cu o democrație consolidată, axată pe cele 3 \nmari valori fondatoare ale liberalismului politic, și anume: protejarea \nvieții, promovarea libertății și garantarea proprietății. Adică un stat de \ndrept, un stat de tip occidental, care își respectă îndatoririle rezultate \ndin  angajamentele  internaționale,  inclusiv  cele  care  decurg  din \ncalitatea de stat membru UE și NATO. \nDoamnelor și domnilor, \nAți auzit și până acum, de la antevorbitorii mei, veți auzi în \ncontinuare, azi, la ceas aniversar, multe cuvinte frumoase, dar și critici \nla adresa Constituției în vigoare. Toate oferă răspunsuri cu privire la \nîntrebarea: Ce reprezintă Constituția României, după 30 de ani, pentru \ncetățeni,  pentru  politicieni  și  pentru  țară?  Că  înglobează  cele  mai \nînalte valori și idealuri ale unei societăți democratice, că este o pavăză \npentru  asigurarea  statului  de  drept  și  a  independenței  justiției,  o \ngaranție că nicio autoritate nu va abuza de puterea sa și va acționa în \nlimitele constituționale, că, într-adevăr, cuprinde catalogul de drepturi \nși libertăți fundamentale și că e un scut împotriva abuzului de putere al \nautorităților statului împotriva cetățenilor. \nÎn ce mă privește, am dorit astăzi să vă spun despre ce nu este \no Constituție. \nÎn primul rând, o Constituție nu este doar un document politic \nsau doar o lege care se poate modifica oricum și oricând, după bunul \nplac al unei majorități politice sau al unui partid care, de exemplu, s-ar \n                                                                                             32                                                                                          \n     \nteme că nu ar da nici după 20 de ani, în anul 2024, un candidat ales la \nfuncția de președinte al României. \nÎn  al  doilea  rând,  o  Constituție  nu  reprezintă  nimic  fără \nconstituționalism. Legea fundamentală a unui stat capătă valoare dacă \neste respectată în timp și dacă, prin respectarea continuă, la nivelul \nsocietății  se  creează  un  sentiment  puternic  de  apartenență  la \nConstituție și la valorile sale. \nÎn al treilea rând, o Constituție nu este în realitate opera unei \nmajorități  politice  conjuncturale,  deși  unii  așa  cred.  O  Constituție \ndurabilă este rezultatul unui autentic moment constituțional. Un astfel \nde moment constituțional a fost în anii 1990, 1991, atunci când s-a \nrealizat  trecerea  de  la  vechiul  regim  politic  totalitar  la  noul  regim \npolitic democratic. Constituția României a eliminat atunci posibilitatea \nconcentrării  puterii  în  mâinile  unei  persoane,  ale  unui  grup  de \npersoane  sau  ale  unei  instituții  și  așa  sperăm  să  rămână  pentru \ntotdeauna. \nMai târziu, în 2003, la momentul revizuirii, s-a avut în vedere \nnevoia fundamentală a României de a adera la structurile euroatlantice \nși de a se defini un destin european pentru societatea românească. \nFără  îndoială,  doamnelor  și  domnilor,  Constituția  nu  este \nperfectă,  iar  numeroasele  decizii  ale  Curții  Constituționale  i-au \nevidențiat vreme de 30 de ani și limitele și lipsurile. Cu toate acestea, \nmomentele  constituționale  autentice  pentru  revizuirea  Legii \nfundamentale trebuie să fie rezultatul unei nevoi sociale reale și să \nexprime  o  viziune  asupra  arhitecturii  statului,  construită  în  timp  și \n                                                                                             33                                                                                          \n     \nîmpărtășită de majoritatea cetățenilor. \nÎnchei spunându-vă că Partidul Național Liberal nu se teme \nde o revizuire a Constituției. PNL reafirmă angajamentul politic de a \ncontinua  construcția  statală  asumată  încă  de  la  înființarea  sa,  dar \natunci când va revizui Constituția nu va renunța la viziunea sa liberală \nasupra statului și asupra economiei. Liberalismul constituțional va fi \npromovat în continuare ca principiu de modernizare a statului român \nîn  era  digitalizării,  pentru  a  oferi  cetățenilor  cu  adevărat  un  stat \nfuncțional, bazat pe o economie liberă, pe domnia legii și pe respectul \ndrepturilor fundamentale. \nAșadar,  azi,  la  ceas  aniversar,  urăm  Constituției  noastre \nlongevitate  și  respect  din  partea  tuturor  –  cetățeni  și  întreaga  clasă \npolitică! \nVă mulțumesc. (Aplauze.) \nDomnul Florin-Vasile Cîțu: \nMulțumesc, doamnă senator. \nDin partea Grupurilor parlamentare ale USR, domnul senator \nRadu-Mihai Mihail. \nDomnul Radu-Mihai Mihail: \nMulțumesc, domnule președinte. \nDoamnelor și domnilor, \nSuntem  un  stat  care  derapează  spre  eșec  și  Constituția  din \n1991  nu  este  străină  de  ceea  ce  se  întâmplă.  Constituția  României \nmoderne, libere și prospere ar fi trebuit să înceapă cu punctul 8 de la \n                                                                                             34                                                                                          \n     \nTimișoara. Cu despărțirea conștientă și asumată de trecutul totalitar și \nde aceia care i-au făcut posibilă existența timp de o jumătate de veac. \nConstituția de la 1991 a venit după „Duminica orbului” din \n1990  și  a  consfințit  restaurația  foștilor  comuniști  și  securiști  din \nRomânia.  A  fost  scrisă  după  chipul  și  asemănarea  destinatarului  și \nautorului  –  Ion  Iliescu,  zis  și  comunist  cu  față  umană,  și  Antonie \nIorgovan, zis și comunist cu studii juridice. \nConstituția României validată la referendumul din decembrie \n'91 a fost scrisă de un președinte al Asociației Studenților Comuniști \ndin  Universitatea  București,  pentru  președintele  Uniunii  Tineretului \nComunist. \nAcum  30  de  ani  eram  reporter  la  Radio  Delta  și  eram  pe \nstradă și îi întrebam pe oamenii care mergeau foarte mândri să voteze \nConstituția, dacă au citit textul și de ce îl votează? Și răspunsul era \ncam același de la toți: „Păi, ne-a spus Ion Iliescu că e de bine”. \nUSR a apărut pentru că românii s-au săturat să le spună un \ntătuc și gașca lui ce să facă. (Aplauze. Vociferări.) \nAcum  oamenii  sistemului  tot  vorbesc  despre  schimbarea \nConstituției, astfel încât președintele să nu mai fie ales de români, ci \nde ei. (Vociferări.) \nOamenii fără chip vor ca funcția de președinte al românilor să \npoată fi scoasă la mezat și tranzacționată între grupurile parlamentare, \nmonedă de schimb în trocurile politice, departe de ochii lumii și de \nochii cetățeanului. \nUSR  a  apărat,  apără  și  va  apăra  statul  de  drept  și  valorile \n                                                                                             35                                                                                          \n     \ndemocrației liberale de toate încercările de a pune instituțiile statului, \noricare  ar  fi  ele...  (Vociferări.)  ...la  dispoziția  infractorilor,  a \nevazioniștilor, a hoților din bugetul de stat și a combinatorilor politici \ncare îi cauționează. (Vociferări.) \nȘi închei cu o ultimă remarcă. Antonie Iorgovan, părintele \nConstituției din '91, a fost, ca tot românul imparțial, expert în cadrul \nComisiei juridice constituționale și pentru drepturile omului din cadrul \nCFSN  și  independent,  dar  afiliat,  în  legislatura  '90-'92,  la  Grupul \nparlamentar al PNL, pentru ca apoi să treacă la PSD, demonstrând \nastfel multilateralismul FSN-ismului, așa cum îl vedem și astăzi. \nNu-i așa că de acolo de sus, de unde se află, Caragiale râde cu \ngura până la urechi? (Vociferări. Aplauze.) \nDomnul Florin-Vasile Cîțu: \nMulțumesc, domnule senator. \nDin  partea  Grupurilor  parlamentare  AUR,  domnul  George \nSimion. \nDomnul George-Nicolae Simion: \nMulțumesc frumos. \nA fost un referendum pentru modificarea Constituției, să fie \nspecificat  faptul  că  în  România  căsătoria  este  între  un  bărbat  și  o \nfemeie. Sper că nu vreți să modificați Constituția în sensul în care să îl \nluați pe domnul Cîțu legal de soție, da? (Vociferări.) \nNoi nu suntem de acord cu faptul că trebuie să se producă o \nfederalizare  sau  o  regionalizare  sau  cum  dorește  unul  sau  altul  din \n                                                                                             36                                                                                          \n     \npartidele și organizațiile non-guvernamentale care sunt în Parlament \nastăzi. Nici pentru punerea în acord cu anumite prevederi europene. \nNoi  credem  că  a  noastră  Constituție  este  foarte  bună.  Și  unele \nîncercări de încălcare a Constituției, cum a fost înlăturarea Avocatului \nPoporului, neconstituțională, au fost stopate. \nȘi dacă tot ne-ați dat niște timbre aici, în care sunt prevăzute \narticolele  fundamentale,  vedeți  că  pierdem  o  generație,  pentru  că \ndreptul la învățătură este asigurat. Din păcate, nu a fost asigurat de \nstatul  român,  prin  hotărâri  de  Guvern  care  sunt  aduse  aici,  în \nParlament  și  noi  doar  trebuie  să  le  ascultăm,  nici  măcar  nu  putem \ninterveni asupra stării de alertă. \nÎncetați  să  călcați  în  picioare  drepturile  fundamentale  ale \nromânilor și începeți să respectați Constituția! \nNu prin ședințe solemne faceți asta, ci respectând Constituția \nși eliminând orice formă de obligativitate asupra românilor! \nConstituția este bună. Trebuie susținută și trebuie apărată de \nuzurpatori, atât de aici, de la București, cât și de la Bruxelles! \nVă mulțumesc. (Aplauze.) \nDomnul Florin-Vasile Cîțu: \nMulțumesc. \nDomnul Tanasă. \nDomnul Dan Tanasă: \nDa. \nÎnaltpreasfinția Voastră, \n                                                                                             37                                                                                          \n     \nDomnule președinte al Camerei Deputaților, \nOnorați membri ai Guvernului, \nDoamnelor și domnilor senatori și deputați, \nArt.  3  al  Constituției  României  vorbește  despre  teritoriul \nRomâniei, care este inalienabil. \nDin  păcate,  în  ultimii  30  de  ani,  atât  PSD,  cât  și  PNL  și \nUDMR au permis vânzarea pământului României către străini, la un \nnivel demențial. \nDin  păcate,  suntem  poate  unici  în  lume,  ne-am  înstrăinat \npământul și am vândut, ne-am trezit într-o situație în care am permis, \nculmea, încălcarea art. 3 al Constituției României. \nArt. 12 vorbește de simbolurile naționale ale României. \nArt. 13 vorbește de limba națională, de limba română. \nEu  am  câștigat  câteva  zeci  de  procese  în  instanțele  din \nRomânia, prin care am încercat să impun respectarea limbii oficiale de \nstat. Și, din păcate, atât PSD, cât și PNL, ați tolerat timp de 30 de ani \natitudinile absolut inacceptabile ale UDMR atunci când vine vorba de \nsimboluri naționale și de limba oficială de stat în România. \nAți permis... ați permis – că plecați, domnule Kelemen Hunor \n–  ați  permis,  domnilor,  ca  în  Transilvania,  practic,  în  multe  zone, \nlimba maghiară să devină, practic, de facto limbă oficială de stat. Și \npermiteți în continuare, dragi colegi de la PSD și de la PNL! \nLimba oficială de stat nu este negociabilă cu nimeni! Și nici \nsimbolurile naționale! Acestea le puteți spune colegilor de la UDMR. \nȘi închei. \n                                                                                             38                                                                                          \n     \nArt. 47 vorbește despre faptul că: „Statul este obligat să ia \nmăsuri de dezvoltare economică și de protecție socială, de natură să \nasigure cetățenilor un nivel de trai decent”. \nÎn ultimii 30 de ani, modul în care PSD și PNL au înțeles să \nfacă  politică  în  România  ne  situează  pe  ultimele  locuri  la  ceea  ce \nînseamnă nivel de trai. Ultimele locuri în Europa. \nȘi, mai mult decât atât, modul în care PSD și PNL au făcut \npolitică în ultimii 30 de ani a dus la situația absolut inacceptabilă în \ncare peste 3,5 milioane de români au fugit de aici, de pe acest pământ. \nI-ați fugărit voi. Și, din păcate, în ultimii 4 ani, nici USR nu s-a lăsat \nmai prejos. \nMulțumesc. (Aplauze.) \nDomnul Florin-Vasile Cîțu: \nMulțumim. \nDomnul deputat Ciubuc. \nDomnul Ciprian Ciubuc: \nDomnule președinte al Senatului, \nDomnule președinte al Camerei Deputaților, \nDomnule președinte Constantinescu, \nStimați colegi, \nStimați invitați, \nEu am să vorbesc scurt. \nȘi am să vorbesc de art. 16 - cetățenii români sunt egali în \nfața legii. \n                                                                                             39                                                                                          \n     \nStimați colegi, \nNu  suntem  astăzi  în  măsură  să  respectăm  art.  16.  De  ce? \nPentru  că  pe  baza  ordonanțelor  de  urgență  și  a  stării  de  alertă, \ndrepturile  românilor  nu  sunt  respectate.  Avem  6  articole  din \nConstituție – domnule președinte al Curții Constituționale, puteți să \nconfirmați sau infirmați – care sunt călcate în picioare pentru că avem \no stare de alertă neconstituțională și măsuri restrictive aberante. \nVin de la întâlnirea care a avut loc săptămâna trecută, de la \nDelegația Adunării Parlamentare a Francofoniei, unde – vreau să vă \nspun un lucru foarte important și vă rog să fiți atenți cu toții – am fost \nadunați mai mulți parlamentari din Parlamentul României, care facem \nparte din Delegație, inclusivi parlamentari din toate țările francofone, \nni s-au ținut lecții de modificare a Constituției, sub motiv de COVID \nși sub motiv de pandemie. Din Parlamentul belgian ni s-a transmis, \ntrebuie  să  modificăm  Constituția  după  modelul  Luxemburg,  să \nomogenizăm  Constituția.  Inclusiv  toate  țările  care  fac  parte  din \nUniunea Europeană. \nDe asemenea, ni s-a vorbit despre suspendarea Parlamentelor \nnaționale. (Vociferări.) \nNi s-a vorbit de suspendarea Parlamentelor naționale. \nMă  bucur  că  colegii  de  la...  antevorbitorii  mei  au  vorbit \ndespre modificarea Constituției. \nStimați colegi, \n Nu putem să modificăm Constituția, să o omogenizăm dacă \nnu ne întoarcem la popor. \n                                                                                             40                                                                                          \n     \nAm  susținut  și  în  Parlamentul  din  Albania,  la  Adunarea \nParlamentară a Francofoniei, susțin și de aici – cum vă veți uita în \nochii  copiilor  dumneavoastră  sau  în  ochii  românilor  dacă  vom \nmodifica Constituția și vom omogeniza Constituția după Constituția \ndin Luxemburg... (Vociferări.) ...sub motiv de COVID și sub motiv de \npandemie? \nAm  numărat,  de  19  ori  s-a  vorbit  de  cuvântul  „control”. \nControlul  pandemiei,  nemijlocit,  controlul  oamenilor.  Nu  putem \ncontrola  pandemia  dacă  nu  putem  controla  mișcarea  oamenilor  în \nEuropa și în statul național. \nOameni buni, \nStimați colegi, \nMă adresez și românilor și dumneavoastră. \nSă vă ferească Dumnezeu de o revoltă populară! \nCum  le-am  spus  și  francezilor  din  Parlamentul  din  Albania, \nromânii nu sunt ca francezii, să iasă o lună, două, trei, o lună, 10 luni la \nproteste. Românii au ieșit 9 zile și Ceaușescu a dispărut. \nNoi avem o istorie de comunism. Știm că aceste restricții care ni \nse  impun  în  Parlamentul  național  vin  doar  să  îngrădească  drepturi  și \nlibertăți și nu măsuri ca să controlăm pandemia! \nNu putem să suspendăm drepturile noastre fundamentale conform \nConstituției și să modificăm Constituția fără să ne întoarcem la popor! \nDe  aceea,  vă  rog  pe  toți  să  conștientizați  că  pentru  orice \nmodificare a Constituției trebuie să fie direct întrebat și poporul român, și \noamenii care ne-au ales. \nVă mulțumesc. \n                                                                                             41                                                                                          \n     \nȘi sunt încrezător că dumneavoastră veți reflecta la ce am vorbit \nastăzi aici. \nPuteți să-i întrebați și pe colegii dumneavoastră care au fost în \nParlamentul din Albania, să vă confirme acest lucru. \nMulțumesc. (Aplauze.) \nDomnul Florin-Vasile Cîțu: \nMulțumim. \nVă  garantăm  că  orice  modificare  se  va  face  doar  prin \nreferendum, deci mergem la popor. \nGrupul parlamentar al UDMR, domnul Csoma Botond. \nDomnul Csoma Botond: \nOnorați invitați, \nDoamnelor și domnilor deputați, \nRomânia  a avut o experiență totalitară cruntă sub regimul \ncomunist, mai ales în „Epoca de Aur”, sub Ceaușescu. Iar dacă luăm \nîn considerare acest lucru cred că adoptarea Constituției în anul 1991 a \nfost  un  pas  foarte  important  pe  drumul  făuririi  unei  societăți \ndemocratice, după decenii lungi de totalitarism. \nSigur, acea Constituție, Constituția de la 1991, a reflectat atât \nmomentul  politic,  cât  și  majoritatea  parlamentară  existentă  sau \nmajoritatea din Adunarea Constituantă, dar a reflectat și acea euforie, \npentru că oamenii în sfârșit erau liberi și puteau să-și spună opinia \nliber în această țară și nu sosea  mașina neagră dimineața să-i ducă \nundeva. \nȘi cred că a fost un moment foarte important, din acest punct \n                                                                                             42                                                                                          \n     \nde vedere. \nS-a  mers  pe  ideea  unei  –  cred  eu  –  unei  republici \nsemiprezidențiale, care nu e similară nici cu Franța, nici cu Statele \nUnite. Sunt niște deosebiri importante.  \nÎn Statele Unite nu există premier.  \nÎn Franța, premierul este subordonat președintelui.  \nLa  noi,  premierul  nu  este  subordonat,  dar  președintele \ndesemnează candidatul la funcția de premier. \nȘi dacă ne uităm, în ultimii 15 ani a existat un conflict major \nîn sânul puterii executive, mai ales când vorbim politic de coabitare \nîntre președinte și premier. \nȘi cred că acest conflict permanent care a existat în puterea \nexecutivă nu a făcut cinste României. \nȘi,  din  acest  punct  de  vedere,  cred  că  avem  nevoie  de  o \nmodificare a Constituției. Să lămurim anumite chestiuni, nu numai în \nsânul puterii executive, putem vorbi și de Parlament. \nNoi  propunem  să  menținem  sistemul  bicameral,  dar  cu \natribuții  separate,  pentru  Senat  și  Camera  Deputaților,  și  ne  putem \ngândi  și  la  un  sistem  distinct  de  alegere  a  Senatului  și  a  Camerei \nDeputaților. \nSigur că prin Constituția de la 1991 s-a instituit și un sistem \nde checks and balances, acest mecanism de protecție și echilibru care \nîn  multe  cazuri  a  funcționat,  în  multe  cazuri  nu  a  funcționat.  De \nexemplu, când președintele României, în foarte multe cazuri, cred eu \nși  credem  noi,  de  la  UDMR,  indiferent  cine  a  fost  președintele \n                                                                                             43                                                                                          \n     \nRomâniei, și-a depășit atribuțiile constituționale, neavând o activitate \nde  mediere,  ci  având  o  activitate  eminamente  politică,  în  anumite \nmomente, în această țară. \nSigur, trebuie să aducem în discuție și statutul minorităților, \nstatutul minorităților din România. \nPoate ați citit și dumneavoastră că în anumite documente pe \ncare  România  le-a  adoptat,  atât  în  CSAT  sau  în  alte  instituții, \nminoritățile  naționale  de  multe  ori  reprezintă  un  factor  de  risc  la \nadresa securității naționale. \nCred că după 30 de ani a venit timpul ca să existe o relație de \nîncredere între statul român și  minoritățile naționale care trăiesc pe \nteritoriul statului român. Și, în această privință, s-ar impune, stimați \ncolegi,  ca  minoritățile  naționale  să  devină  factori  constitutivi  ai \nstatului român. Cred că după 30 de ani și în România se poate realiza \nacest lucru. \nDacă vorbim de modificarea Constituției, cred că o reașezare \nîn  sânul  puterii  executive  am  putea  realiza  și  prin  trecerea  la  o \nrepublică parlamentară. \nNu aș dori să intru în detaliu acum, ce înseamnă o republică \nparlamentară,  dar  vreau  să  vă  supun  atenției  următorul  aspect  -  în  \nUniunea  Europeană,  în  majoritatea  țărilor  membre,  există  republică \nparlamentară. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule deputat. \n                                                                                             44                                                                                          \n     \nDin  partea  Grupului  parlamentar  al  minorităților  naționale, \ndomnul deputat Cătălin-Zamfir Manea. \nDomnul Cătălin-Zamfir Manea: \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nStimate domnule președinte Constantinescu, \nDomnule președinte al Curții Constituționale, \nStimați reprezentanți ai Corpului diplomatic, \nDoamnelor și domnilor senatori și deputați, \nAstăzi România aniversează Ziua Constituției și împlinirea a \n30 de ani de la referendumul din 8 decembrie 1991, prin care a fost \naprobată Legea fundamentală, moment care a marcat opțiunea fermă a \nnațiunii române pentru un regim de guvernare democratic. \nPrin adoptarea Constituției României s-au pus bazele statului \nde drept și ale democrației constituționale. \nÎn anul 2003, Constituția a fost revizuită, construcția sa fiind \nconsolidată și adaptată la evoluțiile statului de drept, ale societății și la \nnoul context euroatlantic. Atunci, în anul 2003, noi, cei din Grupul \nparlamentar  al  minorităților  naționale,  am  fost  primii,  de  aici,  din \nParlament,  care  am  propus  o  serie  de  modificări  majore  ale \nConstituției,  precum:  regim  parlamentar;  Legea-cadru  pentru \nminorități, care, de altfel, este prevăzută în Constituția României la \ncategoria de legi organice și care, din păcate, nu a fost încă adoptată; \nlimitarea  ordonanțelor  de  urgență;  regândirea  organizării \n                                                                                             45                                                                                          \n     \nadministrativ-teritoriale;  organizarea  Senatului  ca  și  Cameră  a \nRegiunilor; echilibrarea puterilor în stat. \nDin  păcate,  propunerile  noastre  făcute  în  acel  an  au  fost \nrespinse de parlamentarii dumneavoastră de atunci. Menționez, au fost \nrespinse. \nDe  subliniat  este  faptul  că  în  prezent,  la  nivelul  Uniunii \nEuropene, din cele 27 de state, 17 dintre ele au regim parlamentar. \nAșadar,  marea  majoritate  a  statelor  membre  din  Uniunea \nEuropeană funcționează ca republici parlamentare. \nParlamentul  României  trebuie  să  aibă  mai  multă  putere \npentru că, stimați colegi, potrivit art. 61 din Constituție, Parlamentul \neste  organul  reprezentativ  suprem  al  națiunii  române  și  unica \nautoritate legiuitoare a țării. \nStimați colegi, \nConstituția României este consfințită prin voința suverană a \npoporului și reprezintă un set de principii și norme fundamentale care \nse adresează în egală măsură autorităților statului și cetățenilor săi. \nFuncționarea  instituțiilor  statului,  garantarea  drepturilor  și \nlibertăților individuale și derularea în ansamblu a întregii vieți a unei \nnațiuni își au originea în textele înscrise în Constituție. \nDe  aceea,  Constituția  României  poate  fi  cartea  sacră  a \nexistenței  noastre,  iar  aniversarea  ei  astăzi  constituie  o  adevărată \nsărbătoare. \nConstituția țării trebuie respectată, nu doar în litera, ci și în \nspiritul  ei,  destinatarii  săi  având  obligația,  nu  doar  morală,  ci  și \n                                                                                             46                                                                                          \n     \nconstituțională,  de  loialitate  constituțională  și  de  interpretare  a \nnormelor sale cu bună-credință. \nAplicarea principiului controlului constituționalității legilor a \ncondus  la  înființarea  Curții  Constituționale,  care,  așa  cum  s-a  mai \nprecizat de la această tribună, în cursul ședinței solemne, reprezintă \ngarantul supremației Constituției. \nSensul  existenței  Constituției  României  constă  în  apărarea \nvalorilor fundamentale înscrise în Legea fundamentală. \nDacă  nu  este  în  mod  activ  și  efectiv  apărată,  Constituția \nRomâniei riscă să fie redusă la un set de principii și norme de drept \nfrumoase,  nobile,  dar  invalide,  lipsite  de  orice  valoare  și  forță,  iar \natunci  când  Constituția  nu  este  respectată  sunt  puse  sub  semnul \nincertitudinii construcția democratică a statului și întreaga sa ordine de \ndrept. \nOrice popor, pentru a fi puternic, trebuie să-și iubească și să-\nși apere Constituția pentru că aceasta îi aparține și îl reprezintă. \nConstituția României conferă un sens comunității politice. \nNu  în  ultimul  rând,  Constituția  consfințește  garanția \ndezvoltării  normale  a  societății  noastre  împotriva  oricărei  forme  de \ntotalitarism, intoleranță, discriminare și populism. \nGrupul parlamentar al minorităților naționale se va implica în \nprocesul de revizuire a Constituției și, ca de fiecare dată, va propune și \nva susține măsuri care să consolideze democrația și care să contribuie \nla  apărarea  drepturilor  și  libertăților  fundamentale  ale  tuturor \ncetățenilor săi. \n                                                                                             47                                                                                          \n     \nSă nu uităm, stimați colegi, că minoritățile naționale au avut \nun rol extrem de important în construcția statului român. \nÎn încheiere, aș vrea să vă reamintesc că potrivit art. 4, care \nprevede, și nu „vorbește”, așa cum am mai auzit de la această tribună, \nRomânia este patria comună și indivizibilă a tuturor cetățenilor săi, \nfără deosebire de rasă, de naționalitate sau de apartenență etnică. \nLa mulți ani Constituției României! \nLa mulți ani, România! \nLa mulți ani tuturor cetățenilor acestei țări! \nMulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  deputaților  și  senatorilor  neafiliați,  doamna \nsenator Diana Iovanovici-Șoșoacă. \n                                                                                             48                                                                                          \n     \nDoamna Diana Iovanovici-Șoșoacă: \nMulțumesc. \nAm asistat aici, am  înțeles, la o ședință solemnă prin care \naniversăm Constituția României. \nN-am  auzit  pe  niciunul  dintre  noi spunând  la  mulți  ani  de \nSfântul Nicolae tuturor sărbătoriților de astăzi! La  mulți ani, popor \nromân, pentru Sfântul Nicolae! (Aplauze.) \nCei care nu aplaudați – probabil că vă trebuie o nuia pentru \nSfântul  Nicolae!  Pentru  că  suntem  aici  creștini  din  toate  timpurile! \nPentru că respectăm drepturile tuturor! \nAsistăm  astăzi  la  o  așa-zisă  aniversare  a  Constituției \nRomâniei,  că  nu  am  auzit  aici  decât  denigrări  ale  Constituției \nRomâniei și solicitări de schimbare. \nCum poți să aniversezi? E ca și când aniversezi 30 de ani de \ncăsătorie și anunți divorțul. \nAsta  ați  făcut  astăzi,  ați  pângărit  Constituția  României,  pe \ncare ar trebui să o cunoașteți cu toții! \nA existat un jurnalist în foaier, care, în urmă cu câteva luni – \nRafaelo Varga –, v-a întrebat pe cei mai mulți dintre dumneavoastră, \ndacă ați citit Constituția României? Cei mai mulți ați spus nu, nu am \navut timp. \nÎn schimb, vă aflați aici, în fabrica de legi a României, unde \nConstituția este Biblia românului. Mai presus de Constituție nu este \ndecât Dumnezeu și Biblia. Atât! \nDe 30 de ani încălcați pas cu pas Constituția României! \n                                                                                             49                                                                                          \n     \nÎn ultimii 2 ani, ați omorât-o! Ați adoptat Legea nr. 136/2020 \nși  Legea  nr.  55/2020,  care  încalcă  prevederile  art.  53  alin.  (2)  din \nConstituția României întrucât anulează efectiv existența drepturilor și \nlibertăților fundamentale. \nAstăzi, de Sfântul Nicolae și ziua acestei ședințe solemne, în \ncare văd că cea mai mare parte a Guvernului a plecat, mulți invitați au \nplecat,  domnul  președinte  nu  participă  pentru  că  nu  îi  place  să \nparticipe  la  astfel  de  evenimente,  cinste  domnului  Constantinescu, \nfostul  președinte,  că  a  venit!  Vine  tot  timpul.  Felicitări,  domnule \npreședinte! (Aplauze.) \nAșa se respectă poporul și Parlamentul! \nCinste tuturor care ați venit! \nCelorlalți, o nuia de la Sfântul Nicolae! \nTot  pe…  vă  spun  că  de  25  de  ani  lucrez  cu  Constituția \nRomâniei. \nPână și cel mai tânăr avocat, procuror, judecător, jurist știe \nConstituția României! \nAvând în vedere că nu o cunoașteți și o pângăriți chiar de \nziua ei, nu mă mai miră faptul că v-ați bătut joc de ea, mai ales în \nultimii 2 ani. \nAtâta  timp  cât  mai  există  câțiva  avocați,  și  juriști,  și \njudecători și procurori care își fac treaba în această țară, peste voința \ndumneavoastră, Constituția României mai are o șansă! \nDe 30 de ani - spuneți că o respectați? - n-ați respectat nimic! \n                                                                                             50                                                                                          \n     \nArt. 47 - traiul decent. Sunt peste 30% din români care trăiesc \nsub pragul sărăciei! 70% din români trăiesc în sărăcie! \nUnde,  cine  a  plătit  vreodată  pentru  încălcarea  Constituției \nRomâniei? \nConstituția  României,  stimați  domni  care  râdeți  și  vorbiți, \naici, în primele bănci! \nV-am urmărit pe toți! N-ați avut bunul-simț să vă ascultați \nniciodată în tăcere unii pe alții! Este chestiune de educație! Eu am stat \nși  v-am  ascultat,  indiferent  că  am  fost  sau  nu  de  acord  cu \ndumneavoastră, sunt cei 7 ani de acasă! \nNu  puteți,  în  ditai  Parlamentul  României,  Legislativul \nRomâniei, să vă comportați în felul acesta și să nu vă ascultați, să vă \nacordați măcar șansa de drept la liberă exprimare și la opinie! \nDar  nici  nu  putem  să  acceptăm  să  venim  la  aniversarea \nConstituției în care toți cereți schimbarea Constituției! Pentru că pe \naceastă Constituție ați jurat în acest mandat, nu să o schimbați, ci să o \nrespectați! \nNu este posibil ca această Constituție care v-a adus aici cu \ntoate drepturile pe care le aveți și obligațiile adiacente să fie încălcată \nde voi, să cereți să fie schimbată! De ce? În condițiile în care nici \nmăcar pe aceasta nu o respectați! \nDomnul Florin-Vasile Cîțu: \nMulțumim, doamnă senator. \nDoamna Diana Iovanovici-Șoșoacă: \n                                                                                             51                                                                                          \n     \nImediat, mai am… conchid acum. \nI-am  cerut  Sfântului  Nicolae  să-mi  dea  un  cadou  pentru \naniversarea Constituției României. Asta mi-a lăsat! Este o botniță prin \ncare… (Aplauze.) …Constituția, drepturile și libertățile fundamentale \nau fost anulate de către Parlament, de către Președinte și Guvern! \nȘi rog aici reprezentantul Curții Constituționale să aibă mai \nmult curaj, așa cum a avut în Decizia nr. 457/2020, pct. 68, în care au \nmenționat  că  starea  de  alertă  încalcă  statul  de  drept,  este  creată \nartificial  și  nu  există  fundament  constituțional  pentru  existența \nacesteia! \nTrăiască România liberă! \nTrăiască dreptul la liberă exprimare! \nJos botnița! (Aplauze.) \nDomnul Florin-Vasile Cîțu: \nMulțumim. \nDin  partea  Grupului  parlamentar  al  USR,  domnul  deputat \nMihai-Alexandru Badea. \nDomnul Mihai-Alexandru Badea: \nStimați membri ai Parlamentului, \nDistinși invitați, \nOnorată asistență, \nConstituția din 1991 este cea de-a șaptea lege fundamentală \npropriu-zisă a României, într-o istorie de 155 de ani, care a început în \n1866, sub domnitorul Carol I. \n                                                                                             52                                                                                          \n     \nÎn pofida criticilor care i-au fost aduse, unele bine întemeiate, \nactuala  Constituție  a  reprezentat  o  realizare  importantă,  având  în \nvedere contextul intern și internațional în care a fost adoptată. Într-o \nperioadă  în  care  alte  state  din  regiune  alegeau  să-și  revizuiască \nconstituțiile comuniste, statul român își elabora o lege fundamentală \ncu  totul  nouă,  dând  astfel  mesajul  a  ceea  ce  ar  fi  trebuit  să  fie \ndespărțirea completă de vechiul regim. \nÎn cei 30 de ani de existență s-au consumat nu mai puțin de 7 \ninițiative de revizuire, dintre care doar cea din 2003 a avut succes și \nne-a permis aderarea la NATO și Uniunea Europeană. \nCea de-a opta, cunoscută sub denumirea de „Fără penali în \nfuncții publice”, se află încă în desfășurare, după ce a primit votul \nunanim al Camerei Deputaților, anul trecut. \nChiar  dacă  n-a  existat  suficientă  voință  politică  pentru \norganizarea referendumului, odată cu alegerile parlamentare, continuu \nsă sper că Senatul va adopta acest proiect și că va alege un moment \nfavorabil care să permită întrunirea cvorumului necesar. Ar fi pentru \nprima dată când o constituție a României este revizuită la inițiativa \ncetățenilor români. \nSă nu ratăm șansa de a scrie această pagină de istorie! \nVă mulțumesc. (Aplauze.) \nDomnul Florin-Vasile Cîțu: \nMulțumim. \nTot din partea Grupului parlamentar al USR, domnul deputat \nAndrei-Răzvan Lupu. \n                                                                                             53                                                                                          \n     \nDomnul Andrei-Răzvan Lupu: \nDomnule președinte al Senatului, \nDomnule președinte al Camerei Deputaților, \nDomnule președinte al Curții Constituționale a României, \nStimați membri ai Corpului diplomatic, \nStimați reprezentanți ai cultelor religioase, \nDoamnelor și domnilor parlamentari, \nSuntem  aici  pentru  a  marca  un  moment  special  din  istoria \nnoastră, adoptarea Constituției în 1991, și îmi pare rău că unii dintre \ncolegii noștri au uitat acest lucru. \nPentru  mine,  a  vorbi  despre  Constituția  României  are  o \nsemnificație specială pentru că, pe de o parte, acest act vital pentru \ndemocrația noastră are o vârstă care o depășește pe a mea. \nPe de altă parte, ca absolvent de drept și cadru didactic în \ndomeniul  dreptului  constituțional,  este  o  onoare  să  pot  discuta, \ndezbate  și  construi  o  carieră  aici,  alături  de  dumneavoastră,  în \nParlamentul  României,  care  Parlament  își  trage  seva  și  relevanța \ninstituțională din chiar Constituția României. \nSunt deputat al USR și spun asta pentru că probabil această \netichetă înseamnă astăzi că ne găsim în dezacord politic cu majoritatea \nparlamentară. E un dezacord generațional și un dezacord de viziune \npolitică asupra viitorului nostru comun. \nDar  în  ciuda  acestor  disonanțe  și  în  ciuda  acestor  viziuni \ncontradictorii, precum și ca persoană care a susținut nevoia de a aduce \n                                                                                             54                                                                                          \n     \nschimbări  majore  actualei  Constituții,  aș  vrea  să  punctez  partea \nmeritorie a actualei Legi fundamentale. \nSe vede foarte clar din textul Constituției actuale teama de \ndictatură a celor care au redactat-o. Și este de înțeles că la începutul \nanilor '90 cei care au redactat-o erau încă plini de amintirile perioadei \ncomuniste. Cred că această teamă a reușit să creeze mai mult echilibru \nîntre puterile statului, care ne-a salvat de dorința unor oameni politici \nde a câștiga mai multă putere decât ar fi trebuit. \nPrecauțiile  părinților  actualei  Constituții  au  favorizat  poate \nunele blocaje instituționale, dar, slavă Domnului, ne-au salvat astăzi \nde a fi alături de unele state iliberale, cum sunt cazuri în estul Europei. \nDar  cum  timpul  lucrează  neîndurător,  trebuie  să  vedem  și \nnevoia de schimbare. \nExistă puncte importante în care trebuie să clarificăm starea \nactuală. Și aș enumera doar câteva: \n- Reforma Curții Constituționale; \n- Reducerea numărului de parlamentari și a modului în care \nlucrează Parlamentul; \n-  Clarificarea  raportului  dintre  legislația  europeană  și  cea \nnațională, inclusiv Constituția; \n-  Și,  bineînțeles,  introducerea  Proiectului  „Fără  penali  în \nfuncții publice” în corpul Constituției. \nMai  sunt  și  altele,  desigur,  dar  cred  în  înțelepciunea  celor \ncare  vor  face  parte  din  structura  parlamentară  ce  se  va  ocupa  de \nrevizuirea Constituției. \n                                                                                             55                                                                                          \n     \nNoi, Grupul USR, suntem pregătiți pentru această provocare \npe care orice om politic ar trebui să o trateze cu maximă preocupare. \nEste  un  moment  important  din  istoria  statului  român,  a \ninstituțiilor sale și, mai presus de orice, a cetățenilor țării. \nSper că dincolo de ceea ce ne separă generațional sau politic, \nsă putem lucra împreună pentru un scop care transcende partidele și \ngenerațiile din care facem parte. \nAvem nevoie, după 30 de ani de la adoptare și după 18 ani de \nla singura sa revizuire, de o constituție reformată. \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nȘi, din partea Grupului parlamentar al PNL, domnul deputat \nIoan Cupșa. \nDomnul Ioan Cupșa: \nDomnilor președinți ai Camerelor Parlamentului, \nOnorați invitați, \nDomnule președinte Emil Constantinescu, \nDoamnelor și domnilor, \nSe  împlinesc  în  aceste  zile  30  de  ani  de  la  adoptarea \nConstituției din anul 1991, un act politic de o importanță covârșitoare \npentru  noi.  Un  act  care  a  însemnat  ruperea  definitivă  de  regimul \npolitic stabilit în anul 1945 în România. Ruperea de organizarea de \n                                                                                             56                                                                                          \n     \nstat care, prin relațiile sociale impuse, ne-a chinuit, ne-a nefericit pe \nnoi, românii. \nÎnainte de a continua însă, dați-mi voie să citez din spusele \nmarelui filosof idealist, Hegel – „Fiecare țară are Constituția care i se \npotrivește”. \nConstituția din anul 1991 este opera Comisiei constituționale, \nprecum  și  a  unui  Parlament  transformat  în  Adunare  Constituantă. \nParlamentari sprijiniți de experți în drept constituțional au reușit să \nadopte  Legea  fundamentală.  Merită  respectul  nostru  pentru  acest \nlucru. \nDemersul lor este unul criticabil, este imperfect, dar să nu \nuităm că această constituție, Constituția din anul 1991, ne-a fost nouă \nutilă. \nA  devenit  o  obișnuință  să  identificăm  Constituția  folosind \nexpresia  „lege  fundamentală  a  unui  stat”.  Statul  și  Constituția  se \ncondiționează reciproc. \nDin punct de vedere istoric, în statul român, să nu uităm, în \nmai puțin de 70 de ani am avut parte de 6 constituții – 1923, 1938, \n1948, 1952, 1965, 1991 -, precum și o revizuire, ulterior, în anul 2003. \nO fi bine? \nPermiteți-mi, în ceea ce privește aprecierea constituțiilor pe \ncare noi în epoca modernă a statului le-am avut, să citez din cel care \neste de neuitat, Petre Țuțea, care, cu stilul său inconfundabil, afirma: \n„Constituția liberală din 1923 nu e o operă, e o capodoperă. Un rege \n                                                                                             57                                                                                          \n     \nputernic, înfășurat într-un stat al normelor liberale: separația puterilor \nși libertăți câte dorește nea Niță (...)”. \nSuntem datori să respectăm Constituția în spiritul ei. De ce în \nspiritul ei? Pentru că deseori – și aici aveți cu toții această experiență – \nnormele pe care le punem noi în pagină sunt departe de perfecțiunea \nlimbajului juridic de care ar trebui să dea dovadă. \nSpiritul Constituției - principii, idei, elemente de bază care \nsunt necesare, pe care întreaga noastră viață socială se construiește, \nașadar, aceste principii trebuie înțelese și trebuie însușite. \nSunt dator să spun astăzi – interpretarea și aplicarea normelor \nconstituționale  de  către  reprezentanții  puterilor  în  stat,  de  către \nreprezentanții instituțiilor de rang constituțional au avut suficient de \nmulte sincope în ultimii ani. \nPe  de  o  parte,  au  existat  prea  multe  conflicte  juridice  de \nnatură constituțională. Poate nu din cauza imperfecțiunii legii, cât mai \nmult din cauza abuzului prin care cei care vremelnic au fost sau sunt \nputere în stat au înțeles să aplice normele constituționale. \nSă nu uităm, am adoptat prea multe acte normative care nu \nrespectă rigoarea constituțională. \nPe  de  altă  parte,  deciziile  pe  care  le-a  pronunțat  Curtea \nConstituțională a României sunt contradictorii deseori. Contradictorii \nîntr-o  perioadă  relativ  scurtă  de  timp.  Ceea  ce  înseamnă  că \nfuncționează  imperfect  Curtea  Constituțională  a  României,  garantul \nsupremației Constituției. \n                                                                                             58                                                                                          \n     \nExpresia  „este  constituțional  dacă...”,  care  se  regăsește  în \nprea  multe  decizii  ale  Curții  Constituționale,  a  transformat  uneori \nCurtea Constituțională a României într-un legiuitor ad-hoc. \nConstituția este imperfectă, imperfecte sunt legile pe care noi \nle adoptăm, este un fapt. \nMorbul perimării există cuprins în fiecare lege pe care noi am \nadoptat-o. De fiecare dată trebuie să adaptăm legile, modificându-le, \nașa cum și Constituția se impune probabil să o modificăm. Pentru că \nsituația economică, socială, politică, atât internă, cât și internațională, \nse modifică în timp ce noi vorbim. \nConstituția este fundament al întregului sistem de drept. Este \ncheie de boltă a organizării și funcționării statului nostru. \nConstituția este legea scrisă cu majuscule. Lege care are drept \nscop  ultim  apărarea  demnității  omului,  apărarea  drepturilor, \nlibertăților  fundamentale  și,  atenție,  stabilirea  obligațiilor  esențiale. \nToate acestea împreună ne definesc pe noi ca oameni. \nConstituția este mijloc, și nu scop în sine. \nCeea ce trebuie cu adevărat să ne  preocupe este ca  pentru \nviitor Constituția să fie fundamentul dezvoltării națiunii noastre. Să fie \nfundamentul mai binelui viitor al fiecăruia dintre noi. \nSă  ne  dea  Dumnezeu  înțelepciunea  să  identificăm  valorile \nfundamentale! Acele valori care ne permit nu doar să supraviețuim ca \noameni,  ca  cetățeni  ai  României,  ci  care  ne  ajută  să  trăim  demn.  \nCele care ne ajută să ne găsim fericirea. Să le protejăm și să construim \nfolosindu-ne de ele Legea fundamentală. \n                                                                                             59                                                                                          \n     \nConstituția este o lucrare pentru prezent, dar în mod special \nConstituția  este  o  lucrare  pentru  viitor.  Constituția  trebuie  să  fie  o \nprivire aruncată în viitor. În viitorul națiunii noastre. \nDar pentru ca toate acestea să devină realitate trebuie să luăm \naminte că nu avem nevoie de nimic altceva decât de un proiect de țară. \nNu  avem  nevoie  de  o  abstracțiune,  nu  avem  nevoie  de  o  operă \nformală, avem nevoie de Constituția noastră. \nȘi dați-mi voie, la sfârșit, să citez dintr-un înțelept care acum \nmai bine de 200 de ani înțelegea acest lucru și încerca să ne învețe și \npe noi. \nJoseph de Maistre ne spunea - „O constituție care este făcută \npentru  toate  națiunile  nu  este  făcută  pentru  niciuna,  e  o  pură \nabstracțiune, e o operă școlărească făcută pentru a exersa spiritul (...)”. \nLa mulți ani, România! \nO zi bună, români! \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nVă mulțumesc, stimați colegi, pentru participare. \nPermiteți  să  declar  închisă  ședința  solemnă  comună  a \nSenatului și Camerei Deputaților. \nVă mulțumesc. \n \nȘedința s-a încheiat la ora 14.46. \n \n "
    },
    "27": {
        "start_text": "Domnul George-Nicolae Simion:",
        "start_index": -1,
        "end_text": "Domnul Florin-Vasile Cîțu:",
        "end_index": -1,
        "text": "                                                              1                                                                                          \n     \n06 decembrie 2021 – ședință comună \n \n \nS U M A R \n \n1.  Alocuțiuni dedicate aniversării a 30 de ani de  2. \nla adoptarea Constituției în vigoare de către Adunarea \nConstituantă. \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n                        S T E N O G R A M A \nședinței solemne comune a Camerei Deputaților și Senatului  \ndin data de 6 decembrie 2021 \n \n \nȘedința a început la ora 13.03. \nLucrările ședinței au fost conduse de domnul senator Florin-\nVasile Cîțu, președintele Senatului, asistat de domnul senator Sorin \nLavric,  secretar  al  Senatului,  și  de  doamna  deputat  Alexandra \nPresură, secretar al Camerei Deputaților.  \nDin  prezidiu  a  făcut  parte  și  domnul  deputat  Ion-Marcel \nCiolacu, președintele Camerei Deputaților. \nDomnul Florin-Vasile Cîțu: \nBună ziua! \nStimați colegi,  \nHaideți să începem ședința! \nAstăzi avem ședința solemnă a... \nSe așază oamenii...? \nStimați colegi,  \nVă rog să vă așezați, să începem ședința! \nAstăzi avem ședința solemnă comună a Senatului și Camerei \nDeputaților  dedicată  aniversării  a  30  de  ani  de  la  adoptarea \nConstituției în vigoare de către Adunarea Constituantă. \n                                                                                             3                                                                                          \n     \nDomnule președinte al Camerei Deputaților,  \nDomnule prim-ministru, \nDomnilor foști președinți ai României,  \nDoamnelor și domnilor miniștri, \nDomnule președinte al Curții Constituționale,  \nStimați membri ai Corpului diplomatic, \nPreafericirea Voastră,  \nÎnaltpreasfinția Voastră, \nDoamnelor și domnilor deputați, \nStimați invitați,  \nOnorată asistență, \nVă  rog  să-mi  permiteți  să  declar  deschisă  ședința  solemnă \ncomună dedicată aniversării a 30 de ani de la adoptarea Constituției în \nvigoare de către Adunarea Constituantă.  \nVă invit să ascultăm Imnul național al României. \n(Se intonează Imnul național „Deșteaptă-te, române!”.) \nDomnul Ion-Marcel Ciolacu:  \nInvit la tribună pe domnul Florin Cîțu, președintele Senatului \nRomâniei. \nDomnul Florin-Vasile Cîțu: \nBună ziua! \nDoamnelor și domnilor parlamentari, \nStimați invitați,  \nDistinsă asistență, \n                                                                                             4                                                                                          \n     \nSe împlinesc trei decenii de la intrarea în vigoare, în urma \naprobării  prin  referendumul  național  din  decembrie  1991,  a \nConstituției României. Atunci, din punct de vedere constituțional, ne-\nam despărțit de o epocă sumbră a istoriei țării noastre, în care regimul \ncomunist totalitar a încălcat sistematic cele mai elementare drepturi \nale  românilor.  Reacția  poporului  nostru  a  fost  reprezentată  de \nevenimentele care s-au desfășurat în perioada 16-22 decembrie 1989, \ncare au început la Timișoara, și pe care eu vreau să le amintesc în mod \nspecial,  pentru  că  am  această  datorie.  A  fost  deschisă  calea  către \ndemocratizarea României și către statul de drept. Am înaintat greu, dar \npe o traiectorie ireversibilă, pe care românii au dovedit că sunt gata să \no apere prin vot, dar și prin proteste democratice. \nStimați colegi, \nPentru mine este o mare onoare să reprezint astăzi Partidul \nNațional  Liberal  la  o  dezbatere  care  nu  poate  ocoli  tradiția \ndemocratică a acestei țări. Ideea unei guvernări democratice face parte \ndin gena PNL. Constituția din 1866 a purtat amprenta gândirii politice \nliberale,  apoi,  după  fondarea  PNL,  reforme  democratice  esențiale, \nprecum lărgirea dreptului de vot, au fost inițiate de partidul nostru. \nÎn  perioada  interbelică  Constituția  din  1923,  promovată  de \nPNL, a dus mai departe tradiția constituțională românească. Revenit \npe scena politică, după ce a fost înregistrat ca partid politic, în ianuarie \n1990,  PNL  a  avut  permanent  pe  agenda  sa  instaurarea  unui  regim \ndemocratic  autentic  în  România,  și  nu  a  unui  model  ipotetic  de \ndemocrație originală. \n                                                                                             5                                                                                          \n     \nProbabil că în acești 30 de ani nici PNL nu s-a comportat fără \ngreșeală,  dar  am  fost  mereu  partidul  dedicat  sută  la  sută  integrării \neuropene și euroatlantice a României, protejării valorilor statului de \ndrept și dezvoltării unei societăți democratice. \nDoamnelor și domnilor,  \nAcesta nu este un moment de sărbătoare, ci unul de bilanț \npentru Constituție și pentru tot ce înseamnă organizarea instituțională \na  statului  român.  Reformele  sunt  inevitabile,  pentru  că  asta  doresc \ncetățenii.  În  timp,  cu  profesionalism,  fără  patimă  politică  și  interes \nascuns, va trebui să modernizăm structurile sale,  modul în care ele \nfuncționează și cum  îl servesc pe  cetățean. Normele  constituționale \nvor trebui ajustate la realitatea pe care o trăim. \nSalut  faptul  că  în  Programul  de  guvernare  al  actualului \nGuvern  este  avută  în  vedere  eventualitatea  ca,  în  cazul  în  care  va \napărea  un  moment  constituțional  autentic,  Executivul  să  susțină  o \nreformă,  în  sensul  apropierii  între  stat  și  cetățean  și  al  creșterii \ngradului  de  protecție  al  drepturilor  și  libertăților,  în  acord  cu \njurisprudența CEDO. \nDe  asemenea,  Coaliția  de  guvernare  susține  ca  inițiativa \ncetățenească de revizuire a Constituției, înregistrată la Parlament în \nmai 2019 și aflată în prezent la vot final la Senat, să-și găsească cea \nmai bună formă de transparență la nivel normativ, atunci când situația \npandemică va permite acest lucru.  \nÎn același timp, trebuie să fim foarte atenți la marile opțiuni \npe care cetățenii români le-au exprimat și continuă să le exprime în \n                                                                                             6                                                                                          \n     \nultimele trei decenii. PNL are o agendă liberală de măsuri necesar a fi \navute în vedere la o eventuală revizuire a Constituției. De 30 de ani \nexistă  un  aspect  care  a  rămas  netranșat  așa  cum  ar  fi  trebuit  - \nproprietatea  privată.  O  măsura  pe  care  trebuie  să  o  abordăm  este \nreducerea la 16 ani a vârstei la care se va putea vota, așa cum este \ntendința în multe țări europene. Multe alte subiecte trebuie abordate cu \nmaturitate. \nReforma administrativă este un subiect care trebuie să stea în \natenția  Parlamentului.  Ultimii  ani  au  adus  pe  tapet  și  numeroase \nconflicte juridice de natură constituțională, iar normele constituționale \npot  fi  clarificate.  Problema  traseismului  politic  al  parlamentarilor  a \nrămas  deschisă  de  atât  de  mulți  ani,  deși  în  fiecare  legislatură  ea \ninfluențează aritmetica parlamentară. Și nu trebuie să uităm că există o \nrestanță în ceea ce privește implementarea în Constituție a rezultatelor \nreferendumului din 2019 pe tema justiției.  \nNu cred că numai Parlamentul sau numai partidele pot aborda \nun proces de reflecție cu privire la o eventuală revizuire a Constituției. \nRolul societății civile va fi fundamental.  \nReferitor acum la modul cum va arăta revizuirea viitoare vă \npot spune de pe acum un lucru: îmi doresc să fie cel puțin la fel de \nliberală cum au fost constituțiile din 1866 și 1923, ba chiar să aibă o \ndoză și mai mare de liberalism. \nLa mulți ani, români! \nLa mulți ani, România! \nMulțumesc. (Aplauze.) \n                                                                                             7                                                                                          \n     \n(Revine la prezidiu.) \nInvit  la  tribună  pe  Excelența  Sa,  domnul  Marcel  Ciolacu, \npreședintele Camerei Deputaților. (Aplauze.) \nDomnul Ion-Marcel Ciolacu: \nCred că nu este nici prima oară și nu va fi nici ultima oară \ncând am să spun că eu nu susțin vaccinarea obligatorie (Aplauze.), dar \nam dreptul în primul rând la viață. Fiecare decide dacă e bine să se \nvaccineze sau nu. \nVă rog frumos, doamnă colegă, să purtați mască sau să mă \nprotejați, să nu mă îmbolnăviți. (Aplauze.)  \nDreptul  meu  la  viața  și  dreptul  oricărui  român  nu  se \nnegociază, doamnă! \nDoamna Rodica Boancă (din sală): \nUnde scrie că masca te apără, te protejează?! \nDomnul Ion-Marcel Ciolacu:  \nDomnule președinte al Senatului,  \nDomnule prim-ministru,  \nDomnule președinte Constantinescu,  \nDomnule președinte al Curții Constituționale a României, \nDoamnelor și domnilor deputați și senatori, \nDoamnelor și domnilor miniștri, \nStimați  membri  ai  Comisiei  pentru  redactarea  proiectului \nConstituției României, \nStimați membri ai Corpului diplomatic, \n                                                                                             8                                                                                          \n     \nConstituția  e  cartea  de  vizită  a  unei  democrații.  Așa  cum \nfacem  o  ecografie  pentru  a  vedea  corpul  uman,  la  fel,  Legea \nfundamentală trebuie să fie expresia unei societăți. \nÎn  pofida  transformărilor  profunde  din  ultimii  32  de  ani, \nRomânia încă are o tradiție democratică fragilă. Mai avem mult de \nmuncă până să ajungem la practici democratice stabile și să ne găsim \nacea vocație democratică autentică, în sensul culturilor occidentale. \nDin  această  perspectivă,  efortul  făcut  acum  30  de  ani  de \npărinții fondatori ai Constituției din 1991 a fost imens. Textul noii \nConstituții trebuia să producă, în primul rând, o schimbare radicală de \nmentalitate la nivelul societății, prin despărțirea definitivă de trecutul \ncomunist. \nTextul lor trebuia să găsească soluțiile potrivite și echilibrate \npentru o societate care avea nevoie de un nou set de valori comune, \ndar în care să se regăsească și care să creeze solidaritate. \nAș dori ca astăzi, în mod special, să le mulțumesc celor care \nacum 30 de ani au pus umărul la reclădirea României pe baze noi, \nsănătoase și democratice. (Aplauze.) Câțiva dintre cei de atunci sunt \nastăzi alături de noi. Lor vreau să le transmitem atât recunoștința mea, \ncât și a colegilor mei din Parlament, pentru tot ce au făcut cu bună-\ncredință, competență și dragoste pentru România! \nDoamnelor și domnilor, \nAstăzi este un  moment aniversar. Dar e cel mai bun prilej \npentru a spune că avem nevoie de o Constituție care să reflecte un \nmodel de stat conform cu nevoile societății actuale. \n                                                                                             9                                                                                          \n     \nTrebuie să avem curajul să vorbim deschis despre necesitatea \nunei reforme constituționale, care să facă din Legea fundamentală un \ninstrument de modernizare a țării. \nTrebuie  să  vorbim  despre  acest  lucru,  fără  teamă  și  fără \ncomplexe. Toate sistemele democratice, cu excepția Statelor Unite, au \nfăcut-o  atunci  când  a  fost  nevoie.  Unele  state  au  apelat  chiar  la \nrevizuirea totală, așa cum a făcut Finlanda în anul 2000 sau Elveția în \nanul 1999. Altele, au apelat la o modificare parțială. Belgia chiar de 20 \nde ori în ultimii 20 de ani. \nEste adevărat, și în România s-a încercat de mai multe ori \nacest lucru. Cu excepția anului 2003, toate încercările de modificare a \nConstituției au eșuat. Acest lucru s-a întâmplat pentru că cei care le-au \ninițiat nu au înțeles că o revizuire a Constituției trebuie să satisfacă \nnevoile  cetățenilor,  și  nu  poftele  politicienilor,  fie  că  sunt \nparlamentari, premieri sau șefi de stat. \nReforma  constituțională  nu  mai  trebuie  să  fie  un  proiect \npersonal  al  politicienilor.  Această  dezbatere  trebuie  mutată  în \nsocietate, pentru că cetățenii trebuie să fie implicați efectiv în acest \nproces. Toate modificările trebuie înțelese și acceptate de români. \nDe aceea, consider absolut necesar un acord larg la nivelul \nîntregii clase politice, dar și la nivelul mediului academic, al corpului \nde  experți  și  al  societății  civile.  Contribuția  tuturor  este  esențială \npentru reușita unui demers atât de complex! \nStimați colegi, \n                                                                                             10                                                                                          \n     \nAu  trecut  18  ani  de  la  ultima  revizuire  a  Constituției \nRomâniei. În această perioadă am văzut cum Legea fundamentală a \nfost folosită fie ca bâtă, fie ca scut de către unii politicieni, în funcție \nde interesele politice de moment. \nDe  multe  ori,  diferiți  actori  politici  și-au  forțat  atribuțiile \nconstituționale. S-a ajuns în momente de criză politică, în care actuala \nConstituție nu a putut oferi soluții destul de clare pentru depășirea lor. \nDe  aceea,  trebuie  să  ne  punem  întrebarea:  cum  dorim  să \nreformăm Constituția? Care sunt acele direcții și principii care să aibă \nun caracter eficient în plan normativ? \nLa  nivel  general,  cred  că  Legea  fundamentală  trebuie  să \nîntărească instituțiile, astfel încât să avem un stat capabil să garanteze \ndrepturile  și  libertățile  cetățenilor.  Oamenii  trebuie  să  se  simtă \nprotejați cu adevărat de către stat. \nÎn al doilea rând, consider că un sistem de guvernare eficient \neste acela care generează un control reciproc între puterile statului și \nnu  permite  niciunui  actor  instituțional  să  concentreze  puterea  în \nmâinile sale. \nDin  păcate,  acest  principiu  fundamental  nu  și-a  găsit \nîntotdeauna și aplicarea în practică. În România, am asistat de multe \nori la un proces de personalizare a puterii. Cei care au ajuns să ocupe \ndiverse funcții în stat au modelat instituția, conform propriilor dorințe \nși interese. În final, această forțare a dus la o perturbare a echilibrului \nîntre puterile statului și la conflict. \n                                                                                             11                                                                                          \n     \nDin  această  perspectivă,  o  clarificare  a  atribuțiilor \npreședintelui  cred  că  se  impune.  Trebuie  să  ne  gândim  dacă  e \nmomentul să depășim angoasa dictaturii comuniste în ceea ce privește \nstatutul și rolul președintelui. \nAcum trei decenii a fost stabilit un sistem echilibrat prin care \ncetățenii  să  își  aleagă  direct  președintele,  însă  puterile  sale  au  fost \nlimitate ca să nu devină un dictator. \nTrebuie  ca  cei  care  vor  lucra  la  reforma  Constituției  să  se \npronunțe dacă acest sistem, în care președintele este o struțo-cămilă, \nîntre un președinte francez, de exemplu, și un monarh spaniol, mai \npoate funcționa în România. \nRolul președintelui a fost gândit ca un producător de consens. \nDin păcate, a sfârșit de multe ori în a fi un producător de tensiune în \nsocietate.  Nu  de  puține  ori  am  văzut  cum  președintele  și-a  depășit \nrolul  de  mediator  și  a  intervenit  brutal  peste  celelalte  puteri \nconstituționale. \nDe altfel, relațiile dintre președinte și premier au balansat în \nultimii 30 de ani între conflict și obediență. Am văzut că atunci când \nmajoritatea parlamentară a fost favorabilă președintelui, acesta a ajuns \nșeful  de  facto  al  Guvernului.  Premierul  a  devenit  o  marionetă.  În \ncealaltă extremă, a coabitării, președintele a fost mai degrabă izolat de \ncătre prim-ministru, care a preluat toată puterea executivă. Aceasta nu \neste normalitatea! \nApoi, în plan parlamentar, mi-aș dori, de exemplu, să existe \nun  anumit  interes  pentru  reglementarea  moțiunii  constructive  de \n                                                                                             12                                                                                          \n     \ncenzură,  pe  model  german.  În  România,  partidele  politice  au \ntransformat  moțiunile  de  cenzură  într-un  instrument  de  imagine  și \nprilej de atacuri politice la adresa adversarilor. \nDe aceea, eu cred că moțiunea de cenzură trebuie să fie clară \nși nu numai pentru retragerea încrederii, ci și pentru acordarea ei unei \nalte persoane, care să-și asume de la bun început acest rol. \nDemiterea  premierului  trebuie  să  conducă  automat  la \ndesemnarea unui alt prim-ministru. Nu am fi stat acum două luni fără \nGuvern, dacă am fi avut acest instrument în Constituție. \nÎn plan guvernamental, cred că viitoarea Constituție trebuie \nsă găsească mecanisme mult mai clare de limitare a practicii excesive \na ordonanțelor de urgență. Parlamentul nu este o anexă a Guvernului \nRomâniei, ci un partener instituțional. S-a folosit prea mult pretextul \nurgenței,  astfel  încât  practica  ordonanțelor  a  devenit  o  modalitate \ncurentă de legiferare. Lucrurile nu mai pot continua așa! \nÎn general, este nevoie de o clarificare a atribuțiilor fiecărei \nputeri  în  parte.  Și  sunt  convins  că  experții  vor  găsi  cele  mai  bune \nsoluții  astfel  încât  să  nu  devenim  victimele  unui  experiment \nconstituțional! \nDoamnelor și domnilor, \nTrebuie să ne gândim serios dacă ne aflăm în acel „moment \nconstituțional”.  Am  ratat  acest  moment  după  integrarea  în  Uniunea \nEuropeană și în NATO. Am ratat în 2011, am ratat și în 2013, când \nam avut o largă majoritate parlamentară. \n                                                                                             13                                                                                          \n     \nNu avem scuze dacă vom rata din nou! După 30 de ani, nu \nmai putem să punem doar niște proptele. Ele nu rezolvă nimic! Nu \naduc dezvoltare, continuitate și stabilitate! \nSocietatea  așteaptă  o  Constituție  modernă,  care  să  reflecte \nrealitatea,  dar  care  să  conducă  la  dezvoltare  și  să  ofere  soluții \ninovative la provocările viitorului. \nTrebuie să facem o reformă constituțională serioasă. Și avem \nnevoie de fiecare român pentru a reuși acest lucru!  \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule președinte. \nInvit acum la tribună pe Excelența Sa, domnul Nicolae-Ionel \nCiucă, prim-ministrul României. \nDomnul Nicolae-Ionel Ciucă (prim-ministrul României): \nDomnule președinte al Senatului, \nDomnule președinte al Camerei Deputaților, \nStimate domnule președinte al Curții Constituționale, \nDomnule președinte Constantinescu, \nStimate doamne și stimați domni parlamentari, \nStimați colegi miniștri,  \nDoamnelor și domnilor ambasadori,  \nBună ziua! \nSunt deosebit de onorat să particip astăzi la această ședință \nsolemnă,  prin  care  marcăm  30  de  ani  de  la  adoptarea  Constituției \n                                                                                             14                                                                                          \n     \nRomâniei,  act  juridic  și  politic  fundamental  al  statului,  garant  al \nlibertăților democratice ale cetățeanului. \nLa  referendumul  național  desfășurat  pe  8  decembrie  1991, \nromânii s-au pronunțat pentru democrație, libertate și stat de drept, \npentru o societate în care demnitatea omului, drepturile și libertățile \ncetățenilor, dreptatea și pluralismul politic, supremația legii și statul \nde drept să fie valori supreme, garantate de stat. \nPrima  și  singura  Constituție  adoptată  după  căderea \ncomunismului,  actuala  Constituție  a  României,  reprezintă  piatra  de \ntemelie a societății noastre democratice, fiind inspirată și legitimată de \nidealurile Revoluției din Decembrie 1989, de sacrificiul și jertfa celor \ncare  și-au  pierdut  viața  sau  au  fost  răniți  în  acele  zile.  Această \nConstituție  este  cea  de-a  doua  cea  mai  longevivă  Constituție  a \nRomâniei, după cea din 1866. \nAcum,  la  trei  decenii  de  la  adoptare  și  după  revizuirea \nnecesară aderării la Uniunea Europeană, în anul 2003, consider că este \nnecesară în continuare reformarea statului și a administrației publice \npentru  a  pune  în  centrul  preocupărilor  cetățeanul,  pentru  a  crește \neficiența  și  calitatea  serviciilor  publice  oferite  contribuabililor  și \npentru a crește responsabilitatea deținătorilor funcțiilor publice. \nPandemia COVID-19 a arătat încă o dată cât de importantă \neste asigurarea echilibrului dintre libertățile democratice și dreptul la \nviață, pe care statul trebuie să-l asigure tuturor, inclusiv prin servicii \nmedicale de care toți cetățenii români trebuie să beneficieze în mod \negal. Starea de alertă este, alături de limitările legale și legitime ale \n                                                                                             15                                                                                          \n     \nlibertăților cetățenilor pe o perioadă restrânsă, la fel de importantă ca \nși  nevoia  de  prezervare  a  drepturilor  și  libertăților  care  dau  esența \nstatului  democratic.  Nevoia  acestui  echilibru  este  evidentă,  astăzi, \ncând traversăm o perioadă de criză sanitară în care sunt necesare unele \nreglementări pentru combaterea COVID-19. Trebuie să traversăm cu \nbine,  împreună,  această  perioadă  și  voi  lua  toate  măsurile  necesare \npentru  a  trece  țara  prin  această  criză,  cu  sprijinul  experților  și  al \npersonalului de specialitate, al instituțiilor statului, în colaborare cu \npartenerii europeni și internaționali, dar mai ales cu sprijinul tuturor \ncetățenilor României. \nExcelențele Voastre, \nDistinși invitați, \nAșa  cum  am  subliniat  de  la  această  tribună  și  cu  prilejul \nacordării votului de învestitură, în centrul preocupărilor Guvernului se \naflă cetățeanul  român și binele comun. Alături de toți  miniștrii din \nacest Guvern ne angajăm să facem tot ce depinde de noi pentru ca \nsituația  economică,  socială  și  sanitară  a  românilor  să  se \nîmbunătățească. \nOamenii au așteptări legitime de la noi: să cultivăm respectul \nfață  de  lege,  să  apărăm  adevărul,  dreptatea,  unitatea  socială  și \nsolidaritatea. Lucrăm pentru cetățeni, luând la timp, cu bună-credință \nși  nepărtinitor,  decizii  care  să  ducă  la  o  viață  în  siguranță,  la \ndezvoltare, la respectarea demnității fiecăruia și la o viață mai bună. \nObiectivul nostru este ca prin măsurile pe care le vom implementa să \nasigurăm dezvoltarea și prosperitatea țării noastre. \n                                                                                             16                                                                                          \n     \nValorile și libertățile constituționale există în fiecare dintre \nnoi, ne unesc, ne fac mai puternici ca națiune, iar idealurile comune \nreprezintă liantul între cetățeni și instituțiile statului. \nDe aceea, vă cer sprijinul, atât dumneavoastră, dar și tuturor \ncetățenilor,  pentru  a  construi  o  țară  mai  puternică  și  prosperă, \naducându-i  pe  oameni  împreună  în  jurul  unui  obiectiv  comun: \ndezvoltarea și bunăstarea României și a românilor. \nÎn calitate de cetățean român și de prim-ministru al României, \nvoi  milita  întotdeauna  pentru  respectarea  literei  și  spiritului \nConstituției și pentru domnia legii. \nVă mulțumesc. (Aplauze.) \n                                                                                             17                                                                                          \n     \nDomnul Florin-Vasile Cîțu: \nMulțumim, domnule prim-ministru. \nInvit  la  tribună  pe  Excelența  Sa,  domnul  Valer  Dorneanu, \npreședintele Curții Constituționale. \nDomnule președinte! \nDomnul  Valer  Dorneanu  (președintele  Curții \nConstituționale): \nStimate domnule președinte al Senatului Florin Cîțu,  \nStimate  domnule  președinte  al  Adunării  Naționale,  al \nCamerei  Deputaților  -  zicem  Adunare  Națională,  pentru  că  așa  îi \nspunea pe vremuri, \nDistinse domnule prim-ministru Nicolae Ciucă, \nLa mulți ani și pentru ziua dumneavoastră de astăzi! \nDistinși miniștri,  \nDomnule președinte Emil Constantinescu, \nStimați parlamentari, \nDați-mi voie să mă răsfăț și să vă spun dragi colegi, \nÎnaltpreasfinția Voastră, \nOnorată asistență, \nMulțumesc  în  primul  rând  Parlamentului  pentru  onoranta \ninvitație  de  a  mă  adresa,  în  calitate  de  președinte  al  Curții \nConstituționale,  acestei  distinse  adunări  care  cinstește  Constituția \nRomâniei. \nÎn calitate de garant al supremației Constituției, pentru noi, \nCurtea Constituțională, este o mare onoare acest lucru și în această \n                                                                                             18                                                                                          \n     \ncalitate îmi permit să vă amintesc faptul că actul fundamental al țării \neste o adevărată Biblie și nu întâmplător fiecare dintre noi începem \nactivitatea depunând jurământul de credință cu mâna pe Constituția \nRomâniei și pe Biblie.  \nSărbătorim, astăzi, 30 de ani de la „momentul zero”, de la \nborna de stat a democrației românești, 30 de ani de la debutul unei \nperioade istorice pentru neamul românesc, unei epoci dorită a fi de \nlibertate și speranță, de încredere și entuziasm, care să succeadă anilor \nlungi,  apăsători  și  tenebroși  ai  comunismului,  30  de  ani  de  la \nadoptarea Constituției României.  \nLa acest moment aniversar, să ne amintim faptul că nu a fost \ndeloc  ușor  să  se  elaboreze  o  nouă  Lege  fundamentală,  care  să \nreușească mai întâi de toate să smulgă societatea din automatismele \ncomportamentale  și  atitudinile  formate,  fără  voia  sa,  sub  povara \nvremurilor,  pe  parcursul  jumătății  de  secol  petrecute  în  regimul \ncomunist, mai apoi să imprime un suflu nou, democratic, în acord cu \nspiritul  european,  care  să  rezoneze  cu  aspirațiile  și  idealurile \nRevoluției din Decembrie 1989 și să ofere, în același timp, mecanisme \njuridice concrete și eficiente, care să răspundă așteptărilor poporului. \nAdunarea  Constituantă,  instituită  în  acest  scop,  a  avut  la \ndispoziție pentru acest copleșitor demers creator un termen de 18 luni \nde la înființare. Lucrările Adunării Constituante s-au desfășurat astfel \nîncât  să  asigure  Adunării  Constituante  timpul  necesar  pentru  o \nelaborare ca atare. \n                                                                                             19                                                                                          \n     \nS-au conceput două lecturi, în acest scop, prima lectură având \nca  obiect  inițierea  membrilor  Adunării  Constituante  cu  modul  de \nredactare a unei constituții, precum și informarea acestora cu privire la \nconținutul constituțiilor din statele democratice. \nProcesul  de  elaborare  a  Constituției  a  beneficiat  de  o \nsubstanțială  asistență  internațională,  fiind  valorificată  experiența \nstatelor cu tradiție democratică. \nComisia  a  avut  întâlniri  inclusiv  cu  reprezentanți  ai  unor \nautorități  internaționale,  mai  ales  organisme  ale  ONU  și  ale \nConsiliului Europei, iar lucrările comisiei au fost analizate în cadrul \nComisiei de la Veneția. Un rol important l-au avut avizele comunicate \nde  diferite  organizații,  precum  Comitetul  Helsinki  pentru  drepturile \nomului,  dar  și  discuțiile  purtate  cu  diferiți  specialiști  în  drept \nconstituțional din numeroase țări, și chiar participarea nemijlocită a \nunor  specialiști  francezi,  în  frunte  cu  reputatul  profesor  Robert \nBadinter; la dezbaterile acestea care au însoțit elaborarea Constituției \ns-au valorificat și tradițiile constituționalismului românesc, preluat din \nprincipiile revoluției franceze. \nPrecizez aceste detalii pentru a evidenția dorința membrilor \nAdunării  Constituante  de  a  elabora  o  lege  fundamentală  a  statului \nromân  care  să  fie  în  concordanță  cu  standardele  internaționale  în \nmaterie  constituțională,  care  să  înglobeze  patrimoniul  democratic \neuropean  și  care  să  înalțe  viața  juridică,  politică  și  economică  a \nsocietății  românești  la  un  nivel  similar  celor  al  statelor  cu  sisteme \ndemocratice consolidate printr-o îndelungată tradiție. Să apreciem și \n                                                                                             20                                                                                          \n     \nsă respectăm acest efort uriaș, realizat cu toată convingerea și cu bună-\ncredință! \nDesigur  că,  fiind  o  creație  umană,  Constituția  noastră  nu \nputea  fi  perfectă,  ireproșabilă,  dar  conținutul  ei  reușește  să  ofere \nsuficiente repere pentru construirea pe baza sa a unui sistem care să \npermită  buna  funcționare  a  instituțiilor  publice  și  a  vieții  politice, \neconomice, în ansamblul său. În timp, pe măsura evoluției sociale, a \ndezvoltării complexului de relații interumane și interinstituționale, a \nremodelării peisajului socio-politic, unele aspecte nu au mai corespuns \nnoilor realități, diferite de cele avute în vedere în puterea constituantă \noriginală.  Tocmai  pentru  acest  motiv,  a  fost  înscrisă  în  Constituție \nposibilitatea revizuirii sale, iar anul 2003 a fost momentul în care s-a \nrealizat  o  astfel  de  primenire  a  legii  noastre  supreme,  corijându-se \nimperfecțiunile, adaptându-i-se prevederile la schimbările survenite și \nîmbunătățindu-i-se soluțiile propuse inițial. \nDe asemenea, revizuirea din 2003 a avut un scop mai mult \ndecât atât, reconfigurându-se cadrul constituțional național, astfel încât \nsă permită aderarea României la Organizația Atlanticului de Nord și \nintegrarea în Uniunea Europeană. \nAșadar, deși este Legea fundamentală a statului, Constituția \nnu  putea  rămâne  încremenită  în  timp,  ci  poate  fi  modificată  atunci \ncând această necesitate apare ca stringentă. Dar revizuirea Constituției \ntrebuie făcută cu responsabilitate, cu înțelepciune, cu simțul datoriei \nfață de popor, cu intenția sinceră de a aduce un beneficiu acestuia, și \nnu dintr-o dorință, chiar inspirată, unilaterală. Din păcate, însă, ideea \n                                                                                             21                                                                                          \n     \nrevizuirii  Constituției  a  fost  utilizată  nu  de  puține  ori  ca  miză \nelectorală, lipsită de o serioasă acoperire sub aspectul motivației și al \njustificării  raționale,  fiind  transformată  într-un  instrument  de \nmanipulare  în  vederea  obținerii  de  capital  electoral  din  promisiuni \nirealizabile. O astfel de atitudine distructivă nu face altceva decât să \nsemene  îndoială,  să  inducă  o  stare  de  incertitudine  cu  privire  la \nordinea  constituțională,  fragilizând  însăși  construcția  democratică  a \nstatului.  Din  fericire,  probabil  anticipând  asemenea  inițiative \noportuniste, legiuitorul constituant a instituit o procedură complexă de \nrevizuire, compusă dintr-o succesiune de etape și prevederi obligatorii, \nstabilind în final și limitele revizuirii, care fac obiectul așa-zisei părți \nrigide a Constituției. \nAr trebui ca în lupta politică să se renunțe la ideea de a se da \ntot  timpul  vina  pe  pretinsele  imperfecțiuni  ale  Constituției  pentru \nnerealizările, pentru insuccesele clasei politice. Mecanismul statal va \nputea funcționa perfect în baza actualei reglementări constituționale \ndacă prevederile Legii fundamentale vor fi respectate atât în litera, cât \nși  în  spiritul  lor.  Domnia  legii,  care  este  o  exigență  esențială  a \nprincipiului statului de drept, ar trebui să fie un adevărat far călăuzitor \npentru toți participanții la viața publică. Nu puțini sunt cei care invocă \nacest concept al statului de drept, dar uită care este semnificația sa, \nuită că acesta implică subordonarea statului în toate componentele sale \nfață de drept și în primul rând față de Constituție și că are ca scop \ntocmai  ponderarea  eventualelor  tendințe  abuzive  discreționare  ale \nstructurilor  etatice.  Or,  se  știe  că  puterea  exemplului  este  o  armă \n                                                                                             22                                                                                          \n     \nredutabilă. Cum putem pretinde cetățenilor să respecte și să cinstească \nLegea fundamentală a țării dacă unii dintre cei care dețin și exercită \nputerea politică în numele lor o pun la îndoială sau o bagatelizează? \nCum putem aștepta din partea poporului să fie mândru de Constituția \nsa, când unii dintre reprezentanții acestuia o contestă? \nÎn  calitate  de  garant  al  supremației  Constituției,  Curtea \nConstituțională vă invită să prețuim împreună importanța cărții noastre \nfundamentale,  să-i  recunoaștem  obligativitatea  și  să  o  respectăm  în \nlitera și spiritul ei. \nLa mulți ani Constituției României! \nȘi v-aș ruga să-mi permiteți o scurtă informare.  \nÎn foaierul din fața sălii de ședințe sunt mai multe panouri \norganizate cu sprijinul generos al Arhivelor Naționale, al Monitorului \nOficial și al AGERPRES-ului, care redau constituțiile în original, cu \nsemnăturile respective, Constituția din 1866, invocată și aici ca model, \nConstituția din 1923 și Constituția din 1991. \nVă mulțumesc foarte mult pentru atenție. (Aplauze.) \nDomnul Florin-Vasile Cîțu: \nMulțumim, domnule președinte. \nDoamnelor și domnilor senatori și deputați, \nPotrivit celor convenite, în această ședință solemnă vor avea \nintervenții reprezentanți ai grupurilor parlamentare reunite, în limita a \n7 minute pentru fiecare grup parlamentar, iar deputaților și senatorilor \nneafiliați  li  se  alocă  3  minute,  cu  o  singură  intervenție,  printr-un \nreprezentant comun. \n                                                                                             23                                                                                          \n     \nAvem lista. Doar Grupul parlamentar AUR nu a ... \nDomnul George-Nicolae Simion (din sală): \nStați că vă dau acum! \nDomnul Florin-Vasile Cîțu: \nVă rog! \nDin partea Grupurilor parlamentare ale PSD, domnul senator \nRobert Cazanciuc. \nDomnul Robert-Marius Cazanciuc: \nDomnule președinte al Senatului, \nDomnule președinte al Camerei Deputaților,  \nDomnule prim-ministru, \nStimați membri ai Guvernului, \nDoamnă ministru, \nDomnule președinte Emil Constantinescu,  \nDomnule președinte Dorneanu, \nÎnaltpreasfinția Voastră, \nDragi colegi, \nÎn misiunea noastră, ca membri ai Parlamentului, de a face \ncunoscută legea, facem deseori referire la litera și spiritul ei. \nDacă  vorbim  de  Legea  fundamentală,  avem  aici  spiritul \nConstituției,  care  s-a  transformat  într-o  esență  tare  -  Constituția \nRomâniei. \nAm  luat  de  la  bibliotecă  această  geneză  și  dați-mi  voie  să \ncitez câteva rânduri din această carte: „Emoția mea este firească în \n                                                                                             24                                                                                          \n     \nacest moment solemn, când pentru a treia oară, în decurs de 150 de \nani, România are prilejul ca, prin reprezentanții săi aleși, să dezbată și \nsă voteze o constituție adevărată”. \nAstăzi, la 30 de ani de la acest discurs, rostit de Dan Amedeo \nLăzărescu în 1991, avem aceleași preocupări de a cârmui țara spre un \nviitor european, numai că de această dată viitorul european este legat \nși  de  utilizarea  adecvată  a  uriașelor  resurse  puse  la  dispoziția  țării \nnoastre pentru a reduce decalajele față de alte state europene care timp \nde 50 de ani au avut un destin mai bun decât am avut noi la frontiera \nEuropei. \nSpunea, la vremea respectivă, profesorul Iorgovan, că speră \nca această Constituție să aibă rolul unui adevărat pact social. \nDincolo  de  reașezarea  statului  român  pe  principii  real \ndemocratice, Constituția din 1991, pe care o sărbătorim astăzi, a fost și \nun rezultat al transpunerii în lege a entuziasmului celor care își doreau \nlibertatea, despre  care auziseră de la părinți, bunici sau din filmele \namericane, dar și a entuziasmului celor care plătiseră cu ani grei de \ntemniță comunistă pentru vina de a lupta pentru libertate.  \nAstăzi, noi, parlamentarii, avem o dublă datorie față de acești \noameni și față de urmașii noștri. Avem datoria de a înțelege dacă în \ncei 30 de ani care au trecut de la adoptarea Constituției aceasta a reușit \nsă  se  facă  cunoscută  și  înțeleasă  de  poporul  ei,  dacă  spiritul  Legii \nfundamentale a fost deslușit de cei chemați să o aplice și să o apere. \nLa  începutul  anilor  '90,  Constituția  a  fost  percepută  mai \ndegrabă ca un reper academic, departe de viața obișnuită. \n                                                                                             25                                                                                          \n     \nO cercetare sociologică realizată recent ne-a arătat că pentru \nromâni Constituția reprezintă astăzi nu doar un set de principii, ci un \ntext viu, aflat în vârful ierarhiei legilor, care poate influența în mod \ndirect viața fiecăruia dintre noi. \n63% dintre români consideră că o modificare a Constituției \nle-ar face o viață mai bună. \nNe-am întrebat la începutul anului dacă ar fi o idee bună ca \nstatul  să  distribuie  fiecărui  cetățean  câte  o  Constituție.  90%  dintre \nromâni au spus că da, ar fi o idee foarte bună. Românii vor să aibă un \nreper, vor să știe că pot apela la cineva fundamental atunci când ceva \nnu merge bine. \nGardianul  Constituției  este,  de  29  de  ani,  Curtea \nConstituțională, care prin 22.000 de decizii pronunțate până în prezent \nne-a arătat cum trebuie interpretate textele Constituției, dar și limitele \nunora dintre ele, care au rămas tributare contextului social economic \nîn care au fost adoptate. \nGardian al Constituției sau făuritor de legi? \nSunt  convins  că  membrii  Curții  Constituționale  își  pun \naceastă întrebare la fiecare decizie  pe care o pronunță, iar numărul \nmare al acestora arată, de asemenea, nevoia cetățeanului de a respecta \nConstituția,  de  către  fiecare  dintre  noi,  dar  și  de  către  instituțiile \nstatului. \nTitulatura  marginală  a  primului  articol  din  Constituție  este \n„Statul român”. Poate era mai potrivit dacă primul articol se numea \npur și simplu România, pentru a arăta preeminența poporului român. \n                                                                                             26                                                                                          \n     \nLegea  fundamentală  trebuie  să  aibă  în  centrul  ei  omul,  cu \ndrepturile și libertățile lui fundamentale, cu un stat capabil în mod real \nsă  asigure  protejarea  lor,  printr-o  arhitectură  constituțională  care  să \nstatueze principiul supremației și respectării Constituției și a legilor, \nprecum și cooperarea loială dintre puteri, toate acestea în beneficiul \ncetățeanului. \nDacă această constituție îndeplinește astăzi acest rost vă invit \nsă reflectăm și să lucrăm împreună. \nPentru  un  dialog  eficient  despre  Constituție  și  pentru  a \ncunoaște modele ce pot contribui la conturarea propriilor convingeri \naveți la dispoziție o carte în format electronic. \nÎn 2015, cu ajutorul a patru profesori universitari, am tradus \nîn  limba  română  toate  constituțiile  Uniunii  Europene.  O  să  primiți \nfiecare dintre dumneavoastră, printr-un mesaj, din partea liderilor de \ngrup, această carte în format electronic. \nDupă 30 de ani îi evocăm astăzi aici pe membrii Adunării \nConstituante care ne-au lăsat moștenire o constituție care a reașezat \nțara după comunism. \nCare va fi moștenirea noastră, a celor de aici? Ce vom lăsa \nnoi?  O  împărțire  a  românilor  în  mai  multe  categorii:  bugetari  și \ncorporatiști, locuitori în țară sau în diaspora, pro sau contra Uniunii \nEuropene, pro sau contra justiției. \nDupă  câteva  luni  de  dezbateri  în  cadrul  Partidului  Social \nDemocrat ne-am pus întrebarea dacă această Constituție poate fi un \nliant al națiunii. \n                                                                                             27                                                                                          \n     \nPentru  a  căuta  răspuns  la  această  întrebare,  Asociația  „Pro \nDemocrația”  și  Institutul  Social-Democrat  „Ovidiu  Șincai”  au \norganizat  pe  1  iulie  o  dezbatere  consacrată  analizei  de  ansamblu  a \nevoluției societății românești guvernată de actuala Constituție. \nAți  primit  fiecare  dintre  dumneavoastră  această  carte.  Cei \ncare n-ați primit-o încă, o veți primi cu siguranță. Este un volum care \nreunește lucrările a 12 profesori universitari și 2 membri ai Adunării \nConstituante.  Au  fost  invitați  să-și  exprime  opiniile  cu  privire  la  o \nConstituție a viitorului și asupra măsurii în care Legea fundamentală \npoate fi îmbunătățită, astfel încât să răspundă marilor provocări ale \nRomâniei de astăzi, obiectivelor comune europene și ale omenirii, în \ngeneral.  \nVorbind de viața acestei Constituții și de obiectivele comune \neuropene,  fostul  ministru  al  integrării,  profesorul  Vasile  Pușcaș, \nspunea că revizuirea din 2003 a tratat aderarea la Uniunea Europeană \nca  un  simplu  act  de  politică  externă,  și  nu  ca  un  proces  intern  de \ntransformare a statului și a societății. \nRevizuirea din 2003 a reprezentat actul juridic care a făcut \nposibilă aderarea la Uniunea Europeană și NATO. \nÎncercările de revizuire din 2011-2013 au fost arme în bătălia \npolitică internă, din păcate, dar, în același timp, au arătat nevoia de \nclarificare a unor  texte scrise poate cu prea  mult entuziasm în anii \n1990-1991 și nevoia de a consfinți statutul nostru real de membri ai \nUniunii Europene și ai NATO. \n                                                                                             28                                                                                          \n     \nModificările actualei Constituții ar putea fi abordate din cel \npuțin trei perspective, dacă doriți. Aș spune una tehnică – și vă dau un \nexemplu – art. 29 vorbește de telegrame. Am întrebat Poșta Română \ncând a fost trimisă ultima telegramă. Acum mai bine de 10 ani. \nDomnul Florin-Vasile Cîțu: \nDomnule senator, vă rog să încercați să finalizați! \nDomnul Robert-Marius Cazanciuc: \nImediat, domnule președinte! E un moment solemn. \nDe  opțiune  politică,  regionalizarea  și  formarea  Guvernului. \nPoate președintele să încredințeze formarea Guvernului partidului care \na  câștigat  alegerile?  Și  inovativă.  Reglementarea  constituțională  a \nrolului opoziției parlamentare, protejarea drepturilor fundamentale în \nfața  provocărilor  generate  de  evoluția  inteligenței  artificiale  sau \nprotejarea  statului  în  fața  regimurilor  comerciale  și  economice \ntransfrontaliere. \nCred că astăzi, în Parlament, avem obligația față de poporul \nnostru să lansăm dezbateri publice față de principalele teme ale vieții \nsociale,  economice  și  politice,  asupra  modului  în  care  drepturile \nfundamentale  sunt  respectate  în  mod  real,  asupra  modului  în  care \nputerile statului au funcționat în slujba poporului și care în final să \nconducă,  de  ce  nu,  la  un  acord  politic  național  pentru  o  eventuală \nrevizuire a Constituției. Un asemenea proiect ar putea reprezenta un \nliant al națiunii care să contribuie la uniunea spirituală a poporului \nromân. \n                                                                                             29                                                                                          \n     \nVa fi posibil doar în măsura în care acest proces va fi unul \nautentic  și  oamenii  vor  vedea  că  este  unul  autentic,  nu  ca  un  alt \ninstrument într-o bătălie politică. \nDezbaterea  națională  în  jurul  temei  revizuirii  Constituției \npoate fi un instrument de atingere a obiectivului de refacere a legăturii \nțării cu fiecare român. \nAstăzi suntem datori să le lăsăm celor care vin după noi o \nRomânie în bună stare. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule senator. \nDin partea Grupurilor parlamentare ale PNL....  \n(Domnul  senator  Robert-Marius  Cazanciuc  revine  la \ntribună.) \nMai aveți? \nDomnul Robert-Marius Cazanciuc: \nAți primit, de asemenea, stimați colegi, o coliță nouă, timbre \nrealizate în 2019 de către Romfilatelia, în care pentru prima dată pe \ntimbre  au  fost  puse  drepturile  fundamentale.  Sunt  nouă  drepturi \nfundamentale, tipărite în milioane de exemplare, care au încercat să \nfacă cunoscută românilor Legea fundamentală. \nMulțumesc. (Aplauze.) \nDomnul Florin-Vasile Cîțu: \nMulțumim, domnule senator. \n                                                                                             30                                                                                          \n     \nO inițiativă foarte bună. \nDin partea Grupurilor parlamentare ale PNL, doamna senator \nLaura-Iuliana Scântei. \nDoamna Laura-Iuliana Scântei: \nVă mulțumesc, domnule președinte. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule președinte Emil Constantinescu, \nÎnaltpreasfinția Voastră, \nDomnule președinte al Curții Constituționale, \nDistinși membri ai Corpului diplomatic, \nDragi invitați, \nDoamnelor și domnilor senatori și deputați, \nSărbătorim într-adevăr 30 de ani de la intrarea în vigoare a \nConstituției din 1991. \nTimp  de  30  de  ani,  Constituția  a  garantat  stabilitatea \nregimului  politic,  a  oferit  termenul  de  referință  pentru  drepturile  și \nlibertățile fundamentale ale cetățenilor și a fost temelia pe care s-au \nconstruit instituțiile vitale ale statului. \nTotuși trebuie să fim sinceri, 30 de ani nu înseamnă mulți ani \nconstituționali.  Prin  comparație,  Constituția  de  la  1866  a  fost  în \nvigoare vreme de 57 de ani. Avem deci o Constituție tânără și, pe cale \nde consecință, o democrație la fel de tânără. \nDeși e tânără, Constituția prevede un obiectiv de țară istoric, \n                                                                                             31                                                                                          \n     \nîmpărtășit în egală  măsură de toate forțele politice responsabile, de \nautoritățile statului și de majoritatea românilor, și anume, România - \nstat democratic. Acel stat cu o democrație consolidată, axată pe cele 3 \nmari valori fondatoare ale liberalismului politic, și anume: protejarea \nvieții, promovarea libertății și garantarea proprietății. Adică un stat de \ndrept, un stat de tip occidental, care își respectă îndatoririle rezultate \ndin  angajamentele  internaționale,  inclusiv  cele  care  decurg  din \ncalitatea de stat membru UE și NATO. \nDoamnelor și domnilor, \nAți auzit și până acum, de la antevorbitorii mei, veți auzi în \ncontinuare, azi, la ceas aniversar, multe cuvinte frumoase, dar și critici \nla adresa Constituției în vigoare. Toate oferă răspunsuri cu privire la \nîntrebarea: Ce reprezintă Constituția României, după 30 de ani, pentru \ncetățeni,  pentru  politicieni  și  pentru  țară?  Că  înglobează  cele  mai \nînalte valori și idealuri ale unei societăți democratice, că este o pavăză \npentru  asigurarea  statului  de  drept  și  a  independenței  justiției,  o \ngaranție că nicio autoritate nu va abuza de puterea sa și va acționa în \nlimitele constituționale, că, într-adevăr, cuprinde catalogul de drepturi \nși libertăți fundamentale și că e un scut împotriva abuzului de putere al \nautorităților statului împotriva cetățenilor. \nÎn ce mă privește, am dorit astăzi să vă spun despre ce nu este \no Constituție. \nÎn primul rând, o Constituție nu este doar un document politic \nsau doar o lege care se poate modifica oricum și oricând, după bunul \nplac al unei majorități politice sau al unui partid care, de exemplu, s-ar \n                                                                                             32                                                                                          \n     \nteme că nu ar da nici după 20 de ani, în anul 2024, un candidat ales la \nfuncția de președinte al României. \nÎn  al  doilea  rând,  o  Constituție  nu  reprezintă  nimic  fără \nconstituționalism. Legea fundamentală a unui stat capătă valoare dacă \neste respectată în timp și dacă, prin respectarea continuă, la nivelul \nsocietății  se  creează  un  sentiment  puternic  de  apartenență  la \nConstituție și la valorile sale. \nÎn al treilea rând, o Constituție nu este în realitate opera unei \nmajorități  politice  conjuncturale,  deși  unii  așa  cred.  O  Constituție \ndurabilă este rezultatul unui autentic moment constituțional. Un astfel \nde moment constituțional a fost în anii 1990, 1991, atunci când s-a \nrealizat  trecerea  de  la  vechiul  regim  politic  totalitar  la  noul  regim \npolitic democratic. Constituția României a eliminat atunci posibilitatea \nconcentrării  puterii  în  mâinile  unei  persoane,  ale  unui  grup  de \npersoane  sau  ale  unei  instituții  și  așa  sperăm  să  rămână  pentru \ntotdeauna. \nMai târziu, în 2003, la momentul revizuirii, s-a avut în vedere \nnevoia fundamentală a României de a adera la structurile euroatlantice \nși de a se defini un destin european pentru societatea românească. \nFără  îndoială,  doamnelor  și  domnilor,  Constituția  nu  este \nperfectă,  iar  numeroasele  decizii  ale  Curții  Constituționale  i-au \nevidențiat vreme de 30 de ani și limitele și lipsurile. Cu toate acestea, \nmomentele  constituționale  autentice  pentru  revizuirea  Legii \nfundamentale trebuie să fie rezultatul unei nevoi sociale reale și să \nexprime  o  viziune  asupra  arhitecturii  statului,  construită  în  timp  și \n                                                                                             33                                                                                          \n     \nîmpărtășită de majoritatea cetățenilor. \nÎnchei spunându-vă că Partidul Național Liberal nu se teme \nde o revizuire a Constituției. PNL reafirmă angajamentul politic de a \ncontinua  construcția  statală  asumată  încă  de  la  înființarea  sa,  dar \natunci când va revizui Constituția nu va renunța la viziunea sa liberală \nasupra statului și asupra economiei. Liberalismul constituțional va fi \npromovat în continuare ca principiu de modernizare a statului român \nîn  era  digitalizării,  pentru  a  oferi  cetățenilor  cu  adevărat  un  stat \nfuncțional, bazat pe o economie liberă, pe domnia legii și pe respectul \ndrepturilor fundamentale. \nAșadar,  azi,  la  ceas  aniversar,  urăm  Constituției  noastre \nlongevitate  și  respect  din  partea  tuturor  –  cetățeni  și  întreaga  clasă \npolitică! \nVă mulțumesc. (Aplauze.) \nDomnul Florin-Vasile Cîțu: \nMulțumesc, doamnă senator. \nDin partea Grupurilor parlamentare ale USR, domnul senator \nRadu-Mihai Mihail. \nDomnul Radu-Mihai Mihail: \nMulțumesc, domnule președinte. \nDoamnelor și domnilor, \nSuntem  un  stat  care  derapează  spre  eșec  și  Constituția  din \n1991  nu  este  străină  de  ceea  ce  se  întâmplă.  Constituția  României \nmoderne, libere și prospere ar fi trebuit să înceapă cu punctul 8 de la \n                                                                                             34                                                                                          \n     \nTimișoara. Cu despărțirea conștientă și asumată de trecutul totalitar și \nde aceia care i-au făcut posibilă existența timp de o jumătate de veac. \nConstituția de la 1991 a venit după „Duminica orbului” din \n1990  și  a  consfințit  restaurația  foștilor  comuniști  și  securiști  din \nRomânia.  A  fost  scrisă  după  chipul  și  asemănarea  destinatarului  și \nautorului  –  Ion  Iliescu,  zis  și  comunist  cu  față  umană,  și  Antonie \nIorgovan, zis și comunist cu studii juridice. \nConstituția României validată la referendumul din decembrie \n'91 a fost scrisă de un președinte al Asociației Studenților Comuniști \ndin  Universitatea  București,  pentru  președintele  Uniunii  Tineretului \nComunist. \nAcum  30  de  ani  eram  reporter  la  Radio  Delta  și  eram  pe \nstradă și îi întrebam pe oamenii care mergeau foarte mândri să voteze \nConstituția, dacă au citit textul și de ce îl votează? Și răspunsul era \ncam același de la toți: „Păi, ne-a spus Ion Iliescu că e de bine”. \nUSR a apărut pentru că românii s-au săturat să le spună un \ntătuc și gașca lui ce să facă. (Aplauze. Vociferări.) \nAcum  oamenii  sistemului  tot  vorbesc  despre  schimbarea \nConstituției, astfel încât președintele să nu mai fie ales de români, ci \nde ei. (Vociferări.) \nOamenii fără chip vor ca funcția de președinte al românilor să \npoată fi scoasă la mezat și tranzacționată între grupurile parlamentare, \nmonedă de schimb în trocurile politice, departe de ochii lumii și de \nochii cetățeanului. \nUSR  a  apărat,  apără  și  va  apăra  statul  de  drept  și  valorile \n                                                                                             35                                                                                          \n     \ndemocrației liberale de toate încercările de a pune instituțiile statului, \noricare  ar  fi  ele...  (Vociferări.)  ...la  dispoziția  infractorilor,  a \nevazioniștilor, a hoților din bugetul de stat și a combinatorilor politici \ncare îi cauționează. (Vociferări.) \nȘi închei cu o ultimă remarcă. Antonie Iorgovan, părintele \nConstituției din '91, a fost, ca tot românul imparțial, expert în cadrul \nComisiei juridice constituționale și pentru drepturile omului din cadrul \nCFSN  și  independent,  dar  afiliat,  în  legislatura  '90-'92,  la  Grupul \nparlamentar al PNL, pentru ca apoi să treacă la PSD, demonstrând \nastfel multilateralismul FSN-ismului, așa cum îl vedem și astăzi. \nNu-i așa că de acolo de sus, de unde se află, Caragiale râde cu \ngura până la urechi? (Vociferări. Aplauze.) \nDomnul Florin-Vasile Cîțu: \nMulțumesc, domnule senator. \nDin  partea  Grupurilor  parlamentare  AUR,  domnul  George \nSimion. \nDomnul George-Nicolae Simion: \nMulțumesc frumos. \nA fost un referendum pentru modificarea Constituției, să fie \nspecificat  faptul  că  în  România  căsătoria  este  între  un  bărbat  și  o \nfemeie. Sper că nu vreți să modificați Constituția în sensul în care să îl \nluați pe domnul Cîțu legal de soție, da? (Vociferări.) \nNoi nu suntem de acord cu faptul că trebuie să se producă o \nfederalizare  sau  o  regionalizare  sau  cum  dorește  unul  sau  altul  din \n                                                                                             36                                                                                          \n     \npartidele și organizațiile non-guvernamentale care sunt în Parlament \nastăzi. Nici pentru punerea în acord cu anumite prevederi europene. \nNoi  credem  că  a  noastră  Constituție  este  foarte  bună.  Și  unele \nîncercări de încălcare a Constituției, cum a fost înlăturarea Avocatului \nPoporului, neconstituțională, au fost stopate. \nȘi dacă tot ne-ați dat niște timbre aici, în care sunt prevăzute \narticolele  fundamentale,  vedeți  că  pierdem  o  generație,  pentru  că \ndreptul la învățătură este asigurat. Din păcate, nu a fost asigurat de \nstatul  român,  prin  hotărâri  de  Guvern  care  sunt  aduse  aici,  în \nParlament  și  noi  doar  trebuie  să  le  ascultăm,  nici  măcar  nu  putem \ninterveni asupra stării de alertă. \nÎncetați  să  călcați  în  picioare  drepturile  fundamentale  ale \nromânilor și începeți să respectați Constituția! \nNu prin ședințe solemne faceți asta, ci respectând Constituția \nși eliminând orice formă de obligativitate asupra românilor! \nConstituția este bună. Trebuie susținută și trebuie apărată de \nuzurpatori, atât de aici, de la București, cât și de la Bruxelles! \nVă mulțumesc. (Aplauze.) \nDomnul Florin-Vasile Cîțu: \nMulțumesc. \nDomnul Tanasă. \nDomnul Dan Tanasă: \nDa. \nÎnaltpreasfinția Voastră, \n                                                                                             37                                                                                          \n     \nDomnule președinte al Camerei Deputaților, \nOnorați membri ai Guvernului, \nDoamnelor și domnilor senatori și deputați, \nArt.  3  al  Constituției  României  vorbește  despre  teritoriul \nRomâniei, care este inalienabil. \nDin  păcate,  în  ultimii  30  de  ani,  atât  PSD,  cât  și  PNL  și \nUDMR au permis vânzarea pământului României către străini, la un \nnivel demențial. \nDin  păcate,  suntem  poate  unici  în  lume,  ne-am  înstrăinat \npământul și am vândut, ne-am trezit într-o situație în care am permis, \nculmea, încălcarea art. 3 al Constituției României. \nArt. 12 vorbește de simbolurile naționale ale României. \nArt. 13 vorbește de limba națională, de limba română. \nEu  am  câștigat  câteva  zeci  de  procese  în  instanțele  din \nRomânia, prin care am încercat să impun respectarea limbii oficiale de \nstat. Și, din păcate, atât PSD, cât și PNL, ați tolerat timp de 30 de ani \natitudinile absolut inacceptabile ale UDMR atunci când vine vorba de \nsimboluri naționale și de limba oficială de stat în România. \nAți permis... ați permis – că plecați, domnule Kelemen Hunor \n–  ați  permis,  domnilor,  ca  în  Transilvania,  practic,  în  multe  zone, \nlimba maghiară să devină, practic, de facto limbă oficială de stat. Și \npermiteți în continuare, dragi colegi de la PSD și de la PNL! \nLimba oficială de stat nu este negociabilă cu nimeni! Și nici \nsimbolurile naționale! Acestea le puteți spune colegilor de la UDMR. \nȘi închei. \n                                                                                             38                                                                                          \n     \nArt. 47 vorbește despre faptul că: „Statul este obligat să ia \nmăsuri de dezvoltare economică și de protecție socială, de natură să \nasigure cetățenilor un nivel de trai decent”. \nÎn ultimii 30 de ani, modul în care PSD și PNL au înțeles să \nfacă  politică  în  România  ne  situează  pe  ultimele  locuri  la  ceea  ce \nînseamnă nivel de trai. Ultimele locuri în Europa. \nȘi, mai mult decât atât, modul în care PSD și PNL au făcut \npolitică în ultimii 30 de ani a dus la situația absolut inacceptabilă în \ncare peste 3,5 milioane de români au fugit de aici, de pe acest pământ. \nI-ați fugărit voi. Și, din păcate, în ultimii 4 ani, nici USR nu s-a lăsat \nmai prejos. \nMulțumesc. (Aplauze.) \nDomnul Florin-Vasile Cîțu: \nMulțumim. \nDomnul deputat Ciubuc. \nDomnul Ciprian Ciubuc: \nDomnule președinte al Senatului, \nDomnule președinte al Camerei Deputaților, \nDomnule președinte Constantinescu, \nStimați colegi, \nStimați invitați, \nEu am să vorbesc scurt. \nȘi am să vorbesc de art. 16 - cetățenii români sunt egali în \nfața legii. \n                                                                                             39                                                                                          \n     \nStimați colegi, \nNu  suntem  astăzi  în  măsură  să  respectăm  art.  16.  De  ce? \nPentru  că  pe  baza  ordonanțelor  de  urgență  și  a  stării  de  alertă, \ndrepturile  românilor  nu  sunt  respectate.  Avem  6  articole  din \nConstituție – domnule președinte al Curții Constituționale, puteți să \nconfirmați sau infirmați – care sunt călcate în picioare pentru că avem \no stare de alertă neconstituțională și măsuri restrictive aberante. \nVin de la întâlnirea care a avut loc săptămâna trecută, de la \nDelegația Adunării Parlamentare a Francofoniei, unde – vreau să vă \nspun un lucru foarte important și vă rog să fiți atenți cu toții – am fost \nadunați mai mulți parlamentari din Parlamentul României, care facem \nparte din Delegație, inclusivi parlamentari din toate țările francofone, \nni s-au ținut lecții de modificare a Constituției, sub motiv de COVID \nși sub motiv de pandemie. Din Parlamentul belgian ni s-a transmis, \ntrebuie  să  modificăm  Constituția  după  modelul  Luxemburg,  să \nomogenizăm  Constituția.  Inclusiv  toate  țările  care  fac  parte  din \nUniunea Europeană. \nDe asemenea, ni s-a vorbit despre suspendarea Parlamentelor \nnaționale. (Vociferări.) \nNi s-a vorbit de suspendarea Parlamentelor naționale. \nMă  bucur  că  colegii  de  la...  antevorbitorii  mei  au  vorbit \ndespre modificarea Constituției. \nStimați colegi, \n Nu putem să modificăm Constituția, să o omogenizăm dacă \nnu ne întoarcem la popor. \n                                                                                             40                                                                                          \n     \nAm  susținut  și  în  Parlamentul  din  Albania,  la  Adunarea \nParlamentară a Francofoniei, susțin și de aici – cum vă veți uita în \nochii  copiilor  dumneavoastră  sau  în  ochii  românilor  dacă  vom \nmodifica Constituția și vom omogeniza Constituția după Constituția \ndin Luxemburg... (Vociferări.) ...sub motiv de COVID și sub motiv de \npandemie? \nAm  numărat,  de  19  ori  s-a  vorbit  de  cuvântul  „control”. \nControlul  pandemiei,  nemijlocit,  controlul  oamenilor.  Nu  putem \ncontrola  pandemia  dacă  nu  putem  controla  mișcarea  oamenilor  în \nEuropa și în statul național. \nOameni buni, \nStimați colegi, \nMă adresez și românilor și dumneavoastră. \nSă vă ferească Dumnezeu de o revoltă populară! \nCum  le-am  spus  și  francezilor  din  Parlamentul  din  Albania, \nromânii nu sunt ca francezii, să iasă o lună, două, trei, o lună, 10 luni la \nproteste. Românii au ieșit 9 zile și Ceaușescu a dispărut. \nNoi avem o istorie de comunism. Știm că aceste restricții care ni \nse  impun  în  Parlamentul  național  vin  doar  să  îngrădească  drepturi  și \nlibertăți și nu măsuri ca să controlăm pandemia! \nNu putem să suspendăm drepturile noastre fundamentale conform \nConstituției și să modificăm Constituția fără să ne întoarcem la popor! \nDe  aceea,  vă  rog  pe  toți  să  conștientizați  că  pentru  orice \nmodificare a Constituției trebuie să fie direct întrebat și poporul român, și \noamenii care ne-au ales. \nVă mulțumesc. \n                                                                                             41                                                                                          \n     \nȘi sunt încrezător că dumneavoastră veți reflecta la ce am vorbit \nastăzi aici. \nPuteți să-i întrebați și pe colegii dumneavoastră care au fost în \nParlamentul din Albania, să vă confirme acest lucru. \nMulțumesc. (Aplauze.) \nDomnul Florin-Vasile Cîțu: \nMulțumim. \nVă  garantăm  că  orice  modificare  se  va  face  doar  prin \nreferendum, deci mergem la popor. \nGrupul parlamentar al UDMR, domnul Csoma Botond. \nDomnul Csoma Botond: \nOnorați invitați, \nDoamnelor și domnilor deputați, \nRomânia  a avut o experiență totalitară cruntă sub regimul \ncomunist, mai ales în „Epoca de Aur”, sub Ceaușescu. Iar dacă luăm \nîn considerare acest lucru cred că adoptarea Constituției în anul 1991 a \nfost  un  pas  foarte  important  pe  drumul  făuririi  unei  societăți \ndemocratice, după decenii lungi de totalitarism. \nSigur, acea Constituție, Constituția de la 1991, a reflectat atât \nmomentul  politic,  cât  și  majoritatea  parlamentară  existentă  sau \nmajoritatea din Adunarea Constituantă, dar a reflectat și acea euforie, \npentru că oamenii în sfârșit erau liberi și puteau să-și spună opinia \nliber în această țară și nu sosea  mașina neagră dimineața să-i ducă \nundeva. \nȘi cred că a fost un moment foarte important, din acest punct \n                                                                                             42                                                                                          \n     \nde vedere. \nS-a  mers  pe  ideea  unei  –  cred  eu  –  unei  republici \nsemiprezidențiale, care nu e similară nici cu Franța, nici cu Statele \nUnite. Sunt niște deosebiri importante.  \nÎn Statele Unite nu există premier.  \nÎn Franța, premierul este subordonat președintelui.  \nLa  noi,  premierul  nu  este  subordonat,  dar  președintele \ndesemnează candidatul la funcția de premier. \nȘi dacă ne uităm, în ultimii 15 ani a existat un conflict major \nîn sânul puterii executive, mai ales când vorbim politic de coabitare \nîntre președinte și premier. \nȘi cred că acest conflict permanent care a existat în puterea \nexecutivă nu a făcut cinste României. \nȘi,  din  acest  punct  de  vedere,  cred  că  avem  nevoie  de  o \nmodificare a Constituției. Să lămurim anumite chestiuni, nu numai în \nsânul puterii executive, putem vorbi și de Parlament. \nNoi  propunem  să  menținem  sistemul  bicameral,  dar  cu \natribuții  separate,  pentru  Senat  și  Camera  Deputaților,  și  ne  putem \ngândi  și  la  un  sistem  distinct  de  alegere  a  Senatului  și  a  Camerei \nDeputaților. \nSigur că prin Constituția de la 1991 s-a instituit și un sistem \nde checks and balances, acest mecanism de protecție și echilibru care \nîn  multe  cazuri  a  funcționat,  în  multe  cazuri  nu  a  funcționat.  De \nexemplu, când președintele României, în foarte multe cazuri, cred eu \nși  credem  noi,  de  la  UDMR,  indiferent  cine  a  fost  președintele \n                                                                                             43                                                                                          \n     \nRomâniei, și-a depășit atribuțiile constituționale, neavând o activitate \nde  mediere,  ci  având  o  activitate  eminamente  politică,  în  anumite \nmomente, în această țară. \nSigur, trebuie să aducem în discuție și statutul minorităților, \nstatutul minorităților din România. \nPoate ați citit și dumneavoastră că în anumite documente pe \ncare  România  le-a  adoptat,  atât  în  CSAT  sau  în  alte  instituții, \nminoritățile  naționale  de  multe  ori  reprezintă  un  factor  de  risc  la \nadresa securității naționale. \nCred că după 30 de ani a venit timpul ca să existe o relație de \nîncredere între statul român și  minoritățile naționale care trăiesc pe \nteritoriul statului român. Și, în această privință, s-ar impune, stimați \ncolegi,  ca  minoritățile  naționale  să  devină  factori  constitutivi  ai \nstatului român. Cred că după 30 de ani și în România se poate realiza \nacest lucru. \nDacă vorbim de modificarea Constituției, cred că o reașezare \nîn  sânul  puterii  executive  am  putea  realiza  și  prin  trecerea  la  o \nrepublică parlamentară. \nNu aș dori să intru în detaliu acum, ce înseamnă o republică \nparlamentară,  dar  vreau  să  vă  supun  atenției  următorul  aspect  -  în  \nUniunea  Europeană,  în  majoritatea  țărilor  membre,  există  republică \nparlamentară. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule deputat. \n                                                                                             44                                                                                          \n     \nDin  partea  Grupului  parlamentar  al  minorităților  naționale, \ndomnul deputat Cătălin-Zamfir Manea. \nDomnul Cătălin-Zamfir Manea: \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nStimate domnule președinte Constantinescu, \nDomnule președinte al Curții Constituționale, \nStimați reprezentanți ai Corpului diplomatic, \nDoamnelor și domnilor senatori și deputați, \nAstăzi România aniversează Ziua Constituției și împlinirea a \n30 de ani de la referendumul din 8 decembrie 1991, prin care a fost \naprobată Legea fundamentală, moment care a marcat opțiunea fermă a \nnațiunii române pentru un regim de guvernare democratic. \nPrin adoptarea Constituției României s-au pus bazele statului \nde drept și ale democrației constituționale. \nÎn anul 2003, Constituția a fost revizuită, construcția sa fiind \nconsolidată și adaptată la evoluțiile statului de drept, ale societății și la \nnoul context euroatlantic. Atunci, în anul 2003, noi, cei din Grupul \nparlamentar  al  minorităților  naționale,  am  fost  primii,  de  aici,  din \nParlament,  care  am  propus  o  serie  de  modificări  majore  ale \nConstituției,  precum:  regim  parlamentar;  Legea-cadru  pentru \nminorități, care, de altfel, este prevăzută în Constituția României la \ncategoria de legi organice și care, din păcate, nu a fost încă adoptată; \nlimitarea  ordonanțelor  de  urgență;  regândirea  organizării \n                                                                                             45                                                                                          \n     \nadministrativ-teritoriale;  organizarea  Senatului  ca  și  Cameră  a \nRegiunilor; echilibrarea puterilor în stat. \nDin  păcate,  propunerile  noastre  făcute  în  acel  an  au  fost \nrespinse de parlamentarii dumneavoastră de atunci. Menționez, au fost \nrespinse. \nDe  subliniat  este  faptul  că  în  prezent,  la  nivelul  Uniunii \nEuropene, din cele 27 de state, 17 dintre ele au regim parlamentar. \nAșadar,  marea  majoritate  a  statelor  membre  din  Uniunea \nEuropeană funcționează ca republici parlamentare. \nParlamentul  României  trebuie  să  aibă  mai  multă  putere \npentru că, stimați colegi, potrivit art. 61 din Constituție, Parlamentul \neste  organul  reprezentativ  suprem  al  națiunii  române  și  unica \nautoritate legiuitoare a țării. \nStimați colegi, \nConstituția României este consfințită prin voința suverană a \npoporului și reprezintă un set de principii și norme fundamentale care \nse adresează în egală măsură autorităților statului și cetățenilor săi. \nFuncționarea  instituțiilor  statului,  garantarea  drepturilor  și \nlibertăților individuale și derularea în ansamblu a întregii vieți a unei \nnațiuni își au originea în textele înscrise în Constituție. \nDe  aceea,  Constituția  României  poate  fi  cartea  sacră  a \nexistenței  noastre,  iar  aniversarea  ei  astăzi  constituie  o  adevărată \nsărbătoare. \nConstituția țării trebuie respectată, nu doar în litera, ci și în \nspiritul  ei,  destinatarii  săi  având  obligația,  nu  doar  morală,  ci  și \n                                                                                             46                                                                                          \n     \nconstituțională,  de  loialitate  constituțională  și  de  interpretare  a \nnormelor sale cu bună-credință. \nAplicarea principiului controlului constituționalității legilor a \ncondus  la  înființarea  Curții  Constituționale,  care,  așa  cum  s-a  mai \nprecizat de la această tribună, în cursul ședinței solemne, reprezintă \ngarantul supremației Constituției. \nSensul  existenței  Constituției  României  constă  în  apărarea \nvalorilor fundamentale înscrise în Legea fundamentală. \nDacă  nu  este  în  mod  activ  și  efectiv  apărată,  Constituția \nRomâniei riscă să fie redusă la un set de principii și norme de drept \nfrumoase,  nobile,  dar  invalide,  lipsite  de  orice  valoare  și  forță,  iar \natunci  când  Constituția  nu  este  respectată  sunt  puse  sub  semnul \nincertitudinii construcția democratică a statului și întreaga sa ordine de \ndrept. \nOrice popor, pentru a fi puternic, trebuie să-și iubească și să-\nși apere Constituția pentru că aceasta îi aparține și îl reprezintă. \nConstituția României conferă un sens comunității politice. \nNu  în  ultimul  rând,  Constituția  consfințește  garanția \ndezvoltării  normale  a  societății  noastre  împotriva  oricărei  forme  de \ntotalitarism, intoleranță, discriminare și populism. \nGrupul parlamentar al minorităților naționale se va implica în \nprocesul de revizuire a Constituției și, ca de fiecare dată, va propune și \nva susține măsuri care să consolideze democrația și care să contribuie \nla  apărarea  drepturilor  și  libertăților  fundamentale  ale  tuturor \ncetățenilor săi. \n                                                                                             47                                                                                          \n     \nSă nu uităm, stimați colegi, că minoritățile naționale au avut \nun rol extrem de important în construcția statului român. \nÎn încheiere, aș vrea să vă reamintesc că potrivit art. 4, care \nprevede, și nu „vorbește”, așa cum am mai auzit de la această tribună, \nRomânia este patria comună și indivizibilă a tuturor cetățenilor săi, \nfără deosebire de rasă, de naționalitate sau de apartenență etnică. \nLa mulți ani Constituției României! \nLa mulți ani, România! \nLa mulți ani tuturor cetățenilor acestei țări! \nMulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  deputaților  și  senatorilor  neafiliați,  doamna \nsenator Diana Iovanovici-Șoșoacă. \n                                                                                             48                                                                                          \n     \nDoamna Diana Iovanovici-Șoșoacă: \nMulțumesc. \nAm asistat aici, am  înțeles, la o ședință solemnă prin care \naniversăm Constituția României. \nN-am  auzit  pe  niciunul  dintre  noi spunând  la  mulți  ani  de \nSfântul Nicolae tuturor sărbătoriților de astăzi! La  mulți ani, popor \nromân, pentru Sfântul Nicolae! (Aplauze.) \nCei care nu aplaudați – probabil că vă trebuie o nuia pentru \nSfântul  Nicolae!  Pentru  că  suntem  aici  creștini  din  toate  timpurile! \nPentru că respectăm drepturile tuturor! \nAsistăm  astăzi  la  o  așa-zisă  aniversare  a  Constituției \nRomâniei,  că  nu  am  auzit  aici  decât  denigrări  ale  Constituției \nRomâniei și solicitări de schimbare. \nCum poți să aniversezi? E ca și când aniversezi 30 de ani de \ncăsătorie și anunți divorțul. \nAsta  ați  făcut  astăzi,  ați  pângărit  Constituția  României,  pe \ncare ar trebui să o cunoașteți cu toții! \nA existat un jurnalist în foaier, care, în urmă cu câteva luni – \nRafaelo Varga –, v-a întrebat pe cei mai mulți dintre dumneavoastră, \ndacă ați citit Constituția României? Cei mai mulți ați spus nu, nu am \navut timp. \nÎn schimb, vă aflați aici, în fabrica de legi a României, unde \nConstituția este Biblia românului. Mai presus de Constituție nu este \ndecât Dumnezeu și Biblia. Atât! \nDe 30 de ani încălcați pas cu pas Constituția României! \n                                                                                             49                                                                                          \n     \nÎn ultimii 2 ani, ați omorât-o! Ați adoptat Legea nr. 136/2020 \nși  Legea  nr.  55/2020,  care  încalcă  prevederile  art.  53  alin.  (2)  din \nConstituția României întrucât anulează efectiv existența drepturilor și \nlibertăților fundamentale. \nAstăzi, de Sfântul Nicolae și ziua acestei ședințe solemne, în \ncare văd că cea mai mare parte a Guvernului a plecat, mulți invitați au \nplecat,  domnul  președinte  nu  participă  pentru  că  nu  îi  place  să \nparticipe  la  astfel  de  evenimente,  cinste  domnului  Constantinescu, \nfostul  președinte,  că  a  venit!  Vine  tot  timpul.  Felicitări,  domnule \npreședinte! (Aplauze.) \nAșa se respectă poporul și Parlamentul! \nCinste tuturor care ați venit! \nCelorlalți, o nuia de la Sfântul Nicolae! \nTot  pe…  vă  spun  că  de  25  de  ani  lucrez  cu  Constituția \nRomâniei. \nPână și cel mai tânăr avocat, procuror, judecător, jurist știe \nConstituția României! \nAvând în vedere că nu o cunoașteți și o pângăriți chiar de \nziua ei, nu mă mai miră faptul că v-ați bătut joc de ea, mai ales în \nultimii 2 ani. \nAtâta  timp  cât  mai  există  câțiva  avocați,  și  juriști,  și \njudecători și procurori care își fac treaba în această țară, peste voința \ndumneavoastră, Constituția României mai are o șansă! \nDe 30 de ani - spuneți că o respectați? - n-ați respectat nimic! \n                                                                                             50                                                                                          \n     \nArt. 47 - traiul decent. Sunt peste 30% din români care trăiesc \nsub pragul sărăciei! 70% din români trăiesc în sărăcie! \nUnde,  cine  a  plătit  vreodată  pentru  încălcarea  Constituției \nRomâniei? \nConstituția  României,  stimați  domni  care  râdeți  și  vorbiți, \naici, în primele bănci! \nV-am urmărit pe toți! N-ați avut bunul-simț să vă ascultați \nniciodată în tăcere unii pe alții! Este chestiune de educație! Eu am stat \nși  v-am  ascultat,  indiferent  că  am  fost  sau  nu  de  acord  cu \ndumneavoastră, sunt cei 7 ani de acasă! \nNu  puteți,  în  ditai  Parlamentul  României,  Legislativul \nRomâniei, să vă comportați în felul acesta și să nu vă ascultați, să vă \nacordați măcar șansa de drept la liberă exprimare și la opinie! \nDar  nici  nu  putem  să  acceptăm  să  venim  la  aniversarea \nConstituției în care toți cereți schimbarea Constituției! Pentru că pe \naceastă Constituție ați jurat în acest mandat, nu să o schimbați, ci să o \nrespectați! \nNu este posibil ca această Constituție care v-a adus aici cu \ntoate drepturile pe care le aveți și obligațiile adiacente să fie încălcată \nde voi, să cereți să fie schimbată! De ce? În condițiile în care nici \nmăcar pe aceasta nu o respectați! \nDomnul Florin-Vasile Cîțu: \nMulțumim, doamnă senator. \nDoamna Diana Iovanovici-Șoșoacă: \n                                                                                             51                                                                                          \n     \nImediat, mai am… conchid acum. \nI-am  cerut  Sfântului  Nicolae  să-mi  dea  un  cadou  pentru \naniversarea Constituției României. Asta mi-a lăsat! Este o botniță prin \ncare… (Aplauze.) …Constituția, drepturile și libertățile fundamentale \nau fost anulate de către Parlament, de către Președinte și Guvern! \nȘi rog aici reprezentantul Curții Constituționale să aibă mai \nmult curaj, așa cum a avut în Decizia nr. 457/2020, pct. 68, în care au \nmenționat  că  starea  de  alertă  încalcă  statul  de  drept,  este  creată \nartificial  și  nu  există  fundament  constituțional  pentru  existența \nacesteia! \nTrăiască România liberă! \nTrăiască dreptul la liberă exprimare! \nJos botnița! (Aplauze.) \nDomnul Florin-Vasile Cîțu: \nMulțumim. \nDin  partea  Grupului  parlamentar  al  USR,  domnul  deputat \nMihai-Alexandru Badea. \nDomnul Mihai-Alexandru Badea: \nStimați membri ai Parlamentului, \nDistinși invitați, \nOnorată asistență, \nConstituția din 1991 este cea de-a șaptea lege fundamentală \npropriu-zisă a României, într-o istorie de 155 de ani, care a început în \n1866, sub domnitorul Carol I. \n                                                                                             52                                                                                          \n     \nÎn pofida criticilor care i-au fost aduse, unele bine întemeiate, \nactuala  Constituție  a  reprezentat  o  realizare  importantă,  având  în \nvedere contextul intern și internațional în care a fost adoptată. Într-o \nperioadă  în  care  alte  state  din  regiune  alegeau  să-și  revizuiască \nconstituțiile comuniste, statul român își elabora o lege fundamentală \ncu  totul  nouă,  dând  astfel  mesajul  a  ceea  ce  ar  fi  trebuit  să  fie \ndespărțirea completă de vechiul regim. \nÎn cei 30 de ani de existență s-au consumat nu mai puțin de 7 \ninițiative de revizuire, dintre care doar cea din 2003 a avut succes și \nne-a permis aderarea la NATO și Uniunea Europeană. \nCea de-a opta, cunoscută sub denumirea de „Fără penali în \nfuncții publice”, se află încă în desfășurare, după ce a primit votul \nunanim al Camerei Deputaților, anul trecut. \nChiar  dacă  n-a  existat  suficientă  voință  politică  pentru \norganizarea referendumului, odată cu alegerile parlamentare, continuu \nsă sper că Senatul va adopta acest proiect și că va alege un moment \nfavorabil care să permită întrunirea cvorumului necesar. Ar fi pentru \nprima dată când o constituție a României este revizuită la inițiativa \ncetățenilor români. \nSă nu ratăm șansa de a scrie această pagină de istorie! \nVă mulțumesc. (Aplauze.) \nDomnul Florin-Vasile Cîțu: \nMulțumim. \nTot din partea Grupului parlamentar al USR, domnul deputat \nAndrei-Răzvan Lupu. \n                                                                                             53                                                                                          \n     \nDomnul Andrei-Răzvan Lupu: \nDomnule președinte al Senatului, \nDomnule președinte al Camerei Deputaților, \nDomnule președinte al Curții Constituționale a României, \nStimați membri ai Corpului diplomatic, \nStimați reprezentanți ai cultelor religioase, \nDoamnelor și domnilor parlamentari, \nSuntem  aici  pentru  a  marca  un  moment  special  din  istoria \nnoastră, adoptarea Constituției în 1991, și îmi pare rău că unii dintre \ncolegii noștri au uitat acest lucru. \nPentru  mine,  a  vorbi  despre  Constituția  României  are  o \nsemnificație specială pentru că, pe de o parte, acest act vital pentru \ndemocrația noastră are o vârstă care o depășește pe a mea. \nPe de altă parte, ca absolvent de drept și cadru didactic în \ndomeniul  dreptului  constituțional,  este  o  onoare  să  pot  discuta, \ndezbate  și  construi  o  carieră  aici,  alături  de  dumneavoastră,  în \nParlamentul  României,  care  Parlament  își  trage  seva  și  relevanța \ninstituțională din chiar Constituția României. \nSunt deputat al USR și spun asta pentru că probabil această \netichetă înseamnă astăzi că ne găsim în dezacord politic cu majoritatea \nparlamentară. E un dezacord generațional și un dezacord de viziune \npolitică asupra viitorului nostru comun. \nDar  în  ciuda  acestor  disonanțe  și  în  ciuda  acestor  viziuni \ncontradictorii, precum și ca persoană care a susținut nevoia de a aduce \n                                                                                             54                                                                                          \n     \nschimbări  majore  actualei  Constituții,  aș  vrea  să  punctez  partea \nmeritorie a actualei Legi fundamentale. \nSe vede foarte clar din textul Constituției actuale teama de \ndictatură a celor care au redactat-o. Și este de înțeles că la începutul \nanilor '90 cei care au redactat-o erau încă plini de amintirile perioadei \ncomuniste. Cred că această teamă a reușit să creeze mai mult echilibru \nîntre puterile statului, care ne-a salvat de dorința unor oameni politici \nde a câștiga mai multă putere decât ar fi trebuit. \nPrecauțiile  părinților  actualei  Constituții  au  favorizat  poate \nunele blocaje instituționale, dar, slavă Domnului, ne-au salvat astăzi \nde a fi alături de unele state iliberale, cum sunt cazuri în estul Europei. \nDar  cum  timpul  lucrează  neîndurător,  trebuie  să  vedem  și \nnevoia de schimbare. \nExistă puncte importante în care trebuie să clarificăm starea \nactuală. Și aș enumera doar câteva: \n- Reforma Curții Constituționale; \n- Reducerea numărului de parlamentari și a modului în care \nlucrează Parlamentul; \n-  Clarificarea  raportului  dintre  legislația  europeană  și  cea \nnațională, inclusiv Constituția; \n-  Și,  bineînțeles,  introducerea  Proiectului  „Fără  penali  în \nfuncții publice” în corpul Constituției. \nMai  sunt  și  altele,  desigur,  dar  cred  în  înțelepciunea  celor \ncare  vor  face  parte  din  structura  parlamentară  ce  se  va  ocupa  de \nrevizuirea Constituției. \n                                                                                             55                                                                                          \n     \nNoi, Grupul USR, suntem pregătiți pentru această provocare \npe care orice om politic ar trebui să o trateze cu maximă preocupare. \nEste  un  moment  important  din  istoria  statului  român,  a \ninstituțiilor sale și, mai presus de orice, a cetățenilor țării. \nSper că dincolo de ceea ce ne separă generațional sau politic, \nsă putem lucra împreună pentru un scop care transcende partidele și \ngenerațiile din care facem parte. \nAvem nevoie, după 30 de ani de la adoptare și după 18 ani de \nla singura sa revizuire, de o constituție reformată. \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nȘi, din partea Grupului parlamentar al PNL, domnul deputat \nIoan Cupșa. \nDomnul Ioan Cupșa: \nDomnilor președinți ai Camerelor Parlamentului, \nOnorați invitați, \nDomnule președinte Emil Constantinescu, \nDoamnelor și domnilor, \nSe  împlinesc  în  aceste  zile  30  de  ani  de  la  adoptarea \nConstituției din anul 1991, un act politic de o importanță covârșitoare \npentru  noi.  Un  act  care  a  însemnat  ruperea  definitivă  de  regimul \npolitic stabilit în anul 1945 în România. Ruperea de organizarea de \n                                                                                             56                                                                                          \n     \nstat care, prin relațiile sociale impuse, ne-a chinuit, ne-a nefericit pe \nnoi, românii. \nÎnainte de a continua însă, dați-mi voie să citez din spusele \nmarelui filosof idealist, Hegel – „Fiecare țară are Constituția care i se \npotrivește”. \nConstituția din anul 1991 este opera Comisiei constituționale, \nprecum  și  a  unui  Parlament  transformat  în  Adunare  Constituantă. \nParlamentari sprijiniți de experți în drept constituțional au reușit să \nadopte  Legea  fundamentală.  Merită  respectul  nostru  pentru  acest \nlucru. \nDemersul lor este unul criticabil, este imperfect, dar să nu \nuităm că această constituție, Constituția din anul 1991, ne-a fost nouă \nutilă. \nA  devenit  o  obișnuință  să  identificăm  Constituția  folosind \nexpresia  „lege  fundamentală  a  unui  stat”.  Statul  și  Constituția  se \ncondiționează reciproc. \nDin punct de vedere istoric, în statul român, să nu uităm, în \nmai puțin de 70 de ani am avut parte de 6 constituții – 1923, 1938, \n1948, 1952, 1965, 1991 -, precum și o revizuire, ulterior, în anul 2003. \nO fi bine? \nPermiteți-mi, în ceea ce privește aprecierea constituțiilor pe \ncare noi în epoca modernă a statului le-am avut, să citez din cel care \neste de neuitat, Petre Țuțea, care, cu stilul său inconfundabil, afirma: \n„Constituția liberală din 1923 nu e o operă, e o capodoperă. Un rege \n                                                                                             57                                                                                          \n     \nputernic, înfășurat într-un stat al normelor liberale: separația puterilor \nși libertăți câte dorește nea Niță (...)”. \nSuntem datori să respectăm Constituția în spiritul ei. De ce în \nspiritul ei? Pentru că deseori – și aici aveți cu toții această experiență – \nnormele pe care le punem noi în pagină sunt departe de perfecțiunea \nlimbajului juridic de care ar trebui să dea dovadă. \nSpiritul Constituției - principii, idei, elemente de bază care \nsunt necesare, pe care întreaga noastră viață socială se construiește, \nașadar, aceste principii trebuie înțelese și trebuie însușite. \nSunt dator să spun astăzi – interpretarea și aplicarea normelor \nconstituționale  de  către  reprezentanții  puterilor  în  stat,  de  către \nreprezentanții instituțiilor de rang constituțional au avut suficient de \nmulte sincope în ultimii ani. \nPe  de  o  parte,  au  existat  prea  multe  conflicte  juridice  de \nnatură constituțională. Poate nu din cauza imperfecțiunii legii, cât mai \nmult din cauza abuzului prin care cei care vremelnic au fost sau sunt \nputere în stat au înțeles să aplice normele constituționale. \nSă nu uităm, am adoptat prea multe acte normative care nu \nrespectă rigoarea constituțională. \nPe  de  altă  parte,  deciziile  pe  care  le-a  pronunțat  Curtea \nConstituțională a României sunt contradictorii deseori. Contradictorii \nîntr-o  perioadă  relativ  scurtă  de  timp.  Ceea  ce  înseamnă  că \nfuncționează  imperfect  Curtea  Constituțională  a  României,  garantul \nsupremației Constituției. \n                                                                                             58                                                                                          \n     \nExpresia  „este  constituțional  dacă...”,  care  se  regăsește  în \nprea  multe  decizii  ale  Curții  Constituționale,  a  transformat  uneori \nCurtea Constituțională a României într-un legiuitor ad-hoc. \nConstituția este imperfectă, imperfecte sunt legile pe care noi \nle adoptăm, este un fapt. \nMorbul perimării există cuprins în fiecare lege pe care noi am \nadoptat-o. De fiecare dată trebuie să adaptăm legile, modificându-le, \nașa cum și Constituția se impune probabil să o modificăm. Pentru că \nsituația economică, socială, politică, atât internă, cât și internațională, \nse modifică în timp ce noi vorbim. \nConstituția este fundament al întregului sistem de drept. Este \ncheie de boltă a organizării și funcționării statului nostru. \nConstituția este legea scrisă cu majuscule. Lege care are drept \nscop  ultim  apărarea  demnității  omului,  apărarea  drepturilor, \nlibertăților  fundamentale  și,  atenție,  stabilirea  obligațiilor  esențiale. \nToate acestea împreună ne definesc pe noi ca oameni. \nConstituția este mijloc, și nu scop în sine. \nCeea ce trebuie cu adevărat să ne  preocupe este ca  pentru \nviitor Constituția să fie fundamentul dezvoltării națiunii noastre. Să fie \nfundamentul mai binelui viitor al fiecăruia dintre noi. \nSă  ne  dea  Dumnezeu  înțelepciunea  să  identificăm  valorile \nfundamentale! Acele valori care ne permit nu doar să supraviețuim ca \noameni,  ca  cetățeni  ai  României,  ci  care  ne  ajută  să  trăim  demn.  \nCele care ne ajută să ne găsim fericirea. Să le protejăm și să construim \nfolosindu-ne de ele Legea fundamentală. \n                                                                                             59                                                                                          \n     \nConstituția este o lucrare pentru prezent, dar în mod special \nConstituția  este  o  lucrare  pentru  viitor.  Constituția  trebuie  să  fie  o \nprivire aruncată în viitor. În viitorul națiunii noastre. \nDar pentru ca toate acestea să devină realitate trebuie să luăm \naminte că nu avem nevoie de nimic altceva decât de un proiect de țară. \nNu  avem  nevoie  de  o  abstracțiune,  nu  avem  nevoie  de  o  operă \nformală, avem nevoie de Constituția noastră. \nȘi dați-mi voie, la sfârșit, să citez dintr-un înțelept care acum \nmai bine de 200 de ani înțelegea acest lucru și încerca să ne învețe și \npe noi. \nJoseph de Maistre ne spunea - „O constituție care este făcută \npentru  toate  națiunile  nu  este  făcută  pentru  niciuna,  e  o  pură \nabstracțiune, e o operă școlărească făcută pentru a exersa spiritul (...)”. \nLa mulți ani, România! \nO zi bună, români! \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nVă mulțumesc, stimați colegi, pentru participare. \nPermiteți  să  declar  închisă  ședința  solemnă  comună  a \nSenatului și Camerei Deputaților. \nVă mulțumesc. \n \nȘedința s-a încheiat la ora 14.46. \n \n "
    },
    "28": {
        "start_text": "Domnul Florin-Vasile Cîțu:",
        "start_index": -1,
        "end_text": "Domnul Dan Tanasă:",
        "end_index": -1,
        "text": "                                                                 1                                                                                          \n     \n06 decembrie 2021 – ședință comună \n \n \nS U M A R \n \n1.  Alocuțiuni dedicate aniversării a 30 de ani de  2. \nla adoptarea Constituției în vigoare de către Adunarea \nConstituantă. \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n                        S T E N O G R A M A \nședinței solemne comune a Camerei Deputaților și Senatului  \ndin data de 6 decembrie 2021 \n \n \nȘedința a început la ora 13.03. \nLucrările ședinței au fost conduse de domnul senator Florin-\nVasile Cîțu, președintele Senatului, asistat de domnul senator Sorin \nLavric,  secretar  al  Senatului,  și  de  doamna  deputat  Alexandra \nPresură, secretar al Camerei Deputaților.  \nDin  prezidiu  a  făcut  parte  și  domnul  deputat  Ion-Marcel \nCiolacu, președintele Camerei Deputaților. \nDomnul Florin-Vasile Cîțu: \nBună ziua! \nStimați colegi,  \nHaideți să începem ședința! \nAstăzi avem ședința solemnă a... \nSe așază oamenii...? \nStimați colegi,  \nVă rog să vă așezați, să începem ședința! \nAstăzi avem ședința solemnă comună a Senatului și Camerei \nDeputaților  dedicată  aniversării  a  30  de  ani  de  la  adoptarea \nConstituției în vigoare de către Adunarea Constituantă. \n                                                                                             3                                                                                          \n     \nDomnule președinte al Camerei Deputaților,  \nDomnule prim-ministru, \nDomnilor foști președinți ai României,  \nDoamnelor și domnilor miniștri, \nDomnule președinte al Curții Constituționale,  \nStimați membri ai Corpului diplomatic, \nPreafericirea Voastră,  \nÎnaltpreasfinția Voastră, \nDoamnelor și domnilor deputați, \nStimați invitați,  \nOnorată asistență, \nVă  rog  să-mi  permiteți  să  declar  deschisă  ședința  solemnă \ncomună dedicată aniversării a 30 de ani de la adoptarea Constituției în \nvigoare de către Adunarea Constituantă.  \nVă invit să ascultăm Imnul național al României. \n(Se intonează Imnul național „Deșteaptă-te, române!”.) \nDomnul Ion-Marcel Ciolacu:  \nInvit la tribună pe domnul Florin Cîțu, președintele Senatului \nRomâniei. \nDomnul Florin-Vasile Cîțu: \nBună ziua! \nDoamnelor și domnilor parlamentari, \nStimați invitați,  \nDistinsă asistență, \n                                                                                             4                                                                                          \n     \nSe împlinesc trei decenii de la intrarea în vigoare, în urma \naprobării  prin  referendumul  național  din  decembrie  1991,  a \nConstituției României. Atunci, din punct de vedere constituțional, ne-\nam despărțit de o epocă sumbră a istoriei țării noastre, în care regimul \ncomunist totalitar a încălcat sistematic cele mai elementare drepturi \nale  românilor.  Reacția  poporului  nostru  a  fost  reprezentată  de \nevenimentele care s-au desfășurat în perioada 16-22 decembrie 1989, \ncare au început la Timișoara, și pe care eu vreau să le amintesc în mod \nspecial,  pentru  că  am  această  datorie.  A  fost  deschisă  calea  către \ndemocratizarea României și către statul de drept. Am înaintat greu, dar \npe o traiectorie ireversibilă, pe care românii au dovedit că sunt gata să \no apere prin vot, dar și prin proteste democratice. \nStimați colegi, \nPentru mine este o mare onoare să reprezint astăzi Partidul \nNațional  Liberal  la  o  dezbatere  care  nu  poate  ocoli  tradiția \ndemocratică a acestei țări. Ideea unei guvernări democratice face parte \ndin gena PNL. Constituția din 1866 a purtat amprenta gândirii politice \nliberale,  apoi,  după  fondarea  PNL,  reforme  democratice  esențiale, \nprecum lărgirea dreptului de vot, au fost inițiate de partidul nostru. \nÎn  perioada  interbelică  Constituția  din  1923,  promovată  de \nPNL, a dus mai departe tradiția constituțională românească. Revenit \npe scena politică, după ce a fost înregistrat ca partid politic, în ianuarie \n1990,  PNL  a  avut  permanent  pe  agenda  sa  instaurarea  unui  regim \ndemocratic  autentic  în  România,  și  nu  a  unui  model  ipotetic  de \ndemocrație originală. \n                                                                                             5                                                                                          \n     \nProbabil că în acești 30 de ani nici PNL nu s-a comportat fără \ngreșeală,  dar  am  fost  mereu  partidul  dedicat  sută  la  sută  integrării \neuropene și euroatlantice a României, protejării valorilor statului de \ndrept și dezvoltării unei societăți democratice. \nDoamnelor și domnilor,  \nAcesta nu este un moment de sărbătoare, ci unul de bilanț \npentru Constituție și pentru tot ce înseamnă organizarea instituțională \na  statului  român.  Reformele  sunt  inevitabile,  pentru  că  asta  doresc \ncetățenii.  În  timp,  cu  profesionalism,  fără  patimă  politică  și  interes \nascuns, va trebui să modernizăm structurile sale,  modul în care ele \nfuncționează și cum  îl servesc pe  cetățean. Normele  constituționale \nvor trebui ajustate la realitatea pe care o trăim. \nSalut  faptul  că  în  Programul  de  guvernare  al  actualului \nGuvern  este  avută  în  vedere  eventualitatea  ca,  în  cazul  în  care  va \napărea  un  moment  constituțional  autentic,  Executivul  să  susțină  o \nreformă,  în  sensul  apropierii  între  stat  și  cetățean  și  al  creșterii \ngradului  de  protecție  al  drepturilor  și  libertăților,  în  acord  cu \njurisprudența CEDO. \nDe  asemenea,  Coaliția  de  guvernare  susține  ca  inițiativa \ncetățenească de revizuire a Constituției, înregistrată la Parlament în \nmai 2019 și aflată în prezent la vot final la Senat, să-și găsească cea \nmai bună formă de transparență la nivel normativ, atunci când situația \npandemică va permite acest lucru.  \nÎn același timp, trebuie să fim foarte atenți la marile opțiuni \npe care cetățenii români le-au exprimat și continuă să le exprime în \n                                                                                             6                                                                                          \n     \nultimele trei decenii. PNL are o agendă liberală de măsuri necesar a fi \navute în vedere la o eventuală revizuire a Constituției. De 30 de ani \nexistă  un  aspect  care  a  rămas  netranșat  așa  cum  ar  fi  trebuit  - \nproprietatea  privată.  O  măsura  pe  care  trebuie  să  o  abordăm  este \nreducerea la 16 ani a vârstei la care se va putea vota, așa cum este \ntendința în multe țări europene. Multe alte subiecte trebuie abordate cu \nmaturitate. \nReforma administrativă este un subiect care trebuie să stea în \natenția  Parlamentului.  Ultimii  ani  au  adus  pe  tapet  și  numeroase \nconflicte juridice de natură constituțională, iar normele constituționale \npot  fi  clarificate.  Problema  traseismului  politic  al  parlamentarilor  a \nrămas  deschisă  de  atât  de  mulți  ani,  deși  în  fiecare  legislatură  ea \ninfluențează aritmetica parlamentară. Și nu trebuie să uităm că există o \nrestanță în ceea ce privește implementarea în Constituție a rezultatelor \nreferendumului din 2019 pe tema justiției.  \nNu cred că numai Parlamentul sau numai partidele pot aborda \nun proces de reflecție cu privire la o eventuală revizuire a Constituției. \nRolul societății civile va fi fundamental.  \nReferitor acum la modul cum va arăta revizuirea viitoare vă \npot spune de pe acum un lucru: îmi doresc să fie cel puțin la fel de \nliberală cum au fost constituțiile din 1866 și 1923, ba chiar să aibă o \ndoză și mai mare de liberalism. \nLa mulți ani, români! \nLa mulți ani, România! \nMulțumesc. (Aplauze.) \n                                                                                             7                                                                                          \n     \n(Revine la prezidiu.) \nInvit  la  tribună  pe  Excelența  Sa,  domnul  Marcel  Ciolacu, \npreședintele Camerei Deputaților. (Aplauze.) \nDomnul Ion-Marcel Ciolacu: \nCred că nu este nici prima oară și nu va fi nici ultima oară \ncând am să spun că eu nu susțin vaccinarea obligatorie (Aplauze.), dar \nam dreptul în primul rând la viață. Fiecare decide dacă e bine să se \nvaccineze sau nu. \nVă rog frumos, doamnă colegă, să purtați mască sau să mă \nprotejați, să nu mă îmbolnăviți. (Aplauze.)  \nDreptul  meu  la  viața  și  dreptul  oricărui  român  nu  se \nnegociază, doamnă! \nDoamna Rodica Boancă (din sală): \nUnde scrie că masca te apără, te protejează?! \nDomnul Ion-Marcel Ciolacu:  \nDomnule președinte al Senatului,  \nDomnule prim-ministru,  \nDomnule președinte Constantinescu,  \nDomnule președinte al Curții Constituționale a României, \nDoamnelor și domnilor deputați și senatori, \nDoamnelor și domnilor miniștri, \nStimați  membri  ai  Comisiei  pentru  redactarea  proiectului \nConstituției României, \nStimați membri ai Corpului diplomatic, \n                                                                                             8                                                                                          \n     \nConstituția  e  cartea  de  vizită  a  unei  democrații.  Așa  cum \nfacem  o  ecografie  pentru  a  vedea  corpul  uman,  la  fel,  Legea \nfundamentală trebuie să fie expresia unei societăți. \nÎn  pofida  transformărilor  profunde  din  ultimii  32  de  ani, \nRomânia încă are o tradiție democratică fragilă. Mai avem mult de \nmuncă până să ajungem la practici democratice stabile și să ne găsim \nacea vocație democratică autentică, în sensul culturilor occidentale. \nDin  această  perspectivă,  efortul  făcut  acum  30  de  ani  de \npărinții fondatori ai Constituției din 1991 a fost imens. Textul noii \nConstituții trebuia să producă, în primul rând, o schimbare radicală de \nmentalitate la nivelul societății, prin despărțirea definitivă de trecutul \ncomunist. \nTextul lor trebuia să găsească soluțiile potrivite și echilibrate \npentru o societate care avea nevoie de un nou set de valori comune, \ndar în care să se regăsească și care să creeze solidaritate. \nAș dori ca astăzi, în mod special, să le mulțumesc celor care \nacum 30 de ani au pus umărul la reclădirea României pe baze noi, \nsănătoase și democratice. (Aplauze.) Câțiva dintre cei de atunci sunt \nastăzi alături de noi. Lor vreau să le transmitem atât recunoștința mea, \ncât și a colegilor mei din Parlament, pentru tot ce au făcut cu bună-\ncredință, competență și dragoste pentru România! \nDoamnelor și domnilor, \nAstăzi este un  moment aniversar. Dar e cel mai bun prilej \npentru a spune că avem nevoie de o Constituție care să reflecte un \nmodel de stat conform cu nevoile societății actuale. \n                                                                                             9                                                                                          \n     \nTrebuie să avem curajul să vorbim deschis despre necesitatea \nunei reforme constituționale, care să facă din Legea fundamentală un \ninstrument de modernizare a țării. \nTrebuie  să  vorbim  despre  acest  lucru,  fără  teamă  și  fără \ncomplexe. Toate sistemele democratice, cu excepția Statelor Unite, au \nfăcut-o  atunci  când  a  fost  nevoie.  Unele  state  au  apelat  chiar  la \nrevizuirea totală, așa cum a făcut Finlanda în anul 2000 sau Elveția în \nanul 1999. Altele, au apelat la o modificare parțială. Belgia chiar de 20 \nde ori în ultimii 20 de ani. \nEste adevărat, și în România s-a încercat de mai multe ori \nacest lucru. Cu excepția anului 2003, toate încercările de modificare a \nConstituției au eșuat. Acest lucru s-a întâmplat pentru că cei care le-au \ninițiat nu au înțeles că o revizuire a Constituției trebuie să satisfacă \nnevoile  cetățenilor,  și  nu  poftele  politicienilor,  fie  că  sunt \nparlamentari, premieri sau șefi de stat. \nReforma  constituțională  nu  mai  trebuie  să  fie  un  proiect \npersonal  al  politicienilor.  Această  dezbatere  trebuie  mutată  în \nsocietate, pentru că cetățenii trebuie să fie implicați efectiv în acest \nproces. Toate modificările trebuie înțelese și acceptate de români. \nDe aceea, consider absolut necesar un acord larg la nivelul \nîntregii clase politice, dar și la nivelul mediului academic, al corpului \nde  experți  și  al  societății  civile.  Contribuția  tuturor  este  esențială \npentru reușita unui demers atât de complex! \nStimați colegi, \n                                                                                             10                                                                                          \n     \nAu  trecut  18  ani  de  la  ultima  revizuire  a  Constituției \nRomâniei. În această perioadă am văzut cum Legea fundamentală a \nfost folosită fie ca bâtă, fie ca scut de către unii politicieni, în funcție \nde interesele politice de moment. \nDe  multe  ori,  diferiți  actori  politici  și-au  forțat  atribuțiile \nconstituționale. S-a ajuns în momente de criză politică, în care actuala \nConstituție nu a putut oferi soluții destul de clare pentru depășirea lor. \nDe  aceea,  trebuie  să  ne  punem  întrebarea:  cum  dorim  să \nreformăm Constituția? Care sunt acele direcții și principii care să aibă \nun caracter eficient în plan normativ? \nLa  nivel  general,  cred  că  Legea  fundamentală  trebuie  să \nîntărească instituțiile, astfel încât să avem un stat capabil să garanteze \ndrepturile  și  libertățile  cetățenilor.  Oamenii  trebuie  să  se  simtă \nprotejați cu adevărat de către stat. \nÎn al doilea rând, consider că un sistem de guvernare eficient \neste acela care generează un control reciproc între puterile statului și \nnu  permite  niciunui  actor  instituțional  să  concentreze  puterea  în \nmâinile sale. \nDin  păcate,  acest  principiu  fundamental  nu  și-a  găsit \nîntotdeauna și aplicarea în practică. În România, am asistat de multe \nori la un proces de personalizare a puterii. Cei care au ajuns să ocupe \ndiverse funcții în stat au modelat instituția, conform propriilor dorințe \nși interese. În final, această forțare a dus la o perturbare a echilibrului \nîntre puterile statului și la conflict. \n                                                                                             11                                                                                          \n     \nDin  această  perspectivă,  o  clarificare  a  atribuțiilor \npreședintelui  cred  că  se  impune.  Trebuie  să  ne  gândim  dacă  e \nmomentul să depășim angoasa dictaturii comuniste în ceea ce privește \nstatutul și rolul președintelui. \nAcum trei decenii a fost stabilit un sistem echilibrat prin care \ncetățenii  să  își  aleagă  direct  președintele,  însă  puterile  sale  au  fost \nlimitate ca să nu devină un dictator. \nTrebuie  ca  cei  care  vor  lucra  la  reforma  Constituției  să  se \npronunțe dacă acest sistem, în care președintele este o struțo-cămilă, \nîntre un președinte francez, de exemplu, și un monarh spaniol, mai \npoate funcționa în România. \nRolul președintelui a fost gândit ca un producător de consens. \nDin păcate, a sfârșit de multe ori în a fi un producător de tensiune în \nsocietate.  Nu  de  puține  ori  am  văzut  cum  președintele  și-a  depășit \nrolul  de  mediator  și  a  intervenit  brutal  peste  celelalte  puteri \nconstituționale. \nDe altfel, relațiile dintre președinte și premier au balansat în \nultimii 30 de ani între conflict și obediență. Am văzut că atunci când \nmajoritatea parlamentară a fost favorabilă președintelui, acesta a ajuns \nșeful  de  facto  al  Guvernului.  Premierul  a  devenit  o  marionetă.  În \ncealaltă extremă, a coabitării, președintele a fost mai degrabă izolat de \ncătre prim-ministru, care a preluat toată puterea executivă. Aceasta nu \neste normalitatea! \nApoi, în plan parlamentar, mi-aș dori, de exemplu, să existe \nun  anumit  interes  pentru  reglementarea  moțiunii  constructive  de \n                                                                                             12                                                                                          \n     \ncenzură,  pe  model  german.  În  România,  partidele  politice  au \ntransformat  moțiunile  de  cenzură  într-un  instrument  de  imagine  și \nprilej de atacuri politice la adresa adversarilor. \nDe aceea, eu cred că moțiunea de cenzură trebuie să fie clară \nși nu numai pentru retragerea încrederii, ci și pentru acordarea ei unei \nalte persoane, care să-și asume de la bun început acest rol. \nDemiterea  premierului  trebuie  să  conducă  automat  la \ndesemnarea unui alt prim-ministru. Nu am fi stat acum două luni fără \nGuvern, dacă am fi avut acest instrument în Constituție. \nÎn plan guvernamental, cred că viitoarea Constituție trebuie \nsă găsească mecanisme mult mai clare de limitare a practicii excesive \na ordonanțelor de urgență. Parlamentul nu este o anexă a Guvernului \nRomâniei, ci un partener instituțional. S-a folosit prea mult pretextul \nurgenței,  astfel  încât  practica  ordonanțelor  a  devenit  o  modalitate \ncurentă de legiferare. Lucrurile nu mai pot continua așa! \nÎn general, este nevoie de o clarificare a atribuțiilor fiecărei \nputeri  în  parte.  Și  sunt  convins  că  experții  vor  găsi  cele  mai  bune \nsoluții  astfel  încât  să  nu  devenim  victimele  unui  experiment \nconstituțional! \nDoamnelor și domnilor, \nTrebuie să ne gândim serios dacă ne aflăm în acel „moment \nconstituțional”.  Am  ratat  acest  moment  după  integrarea  în  Uniunea \nEuropeană și în NATO. Am ratat în 2011, am ratat și în 2013, când \nam avut o largă majoritate parlamentară. \n                                                                                             13                                                                                          \n     \nNu avem scuze dacă vom rata din nou! După 30 de ani, nu \nmai putem să punem doar niște proptele. Ele nu rezolvă nimic! Nu \naduc dezvoltare, continuitate și stabilitate! \nSocietatea  așteaptă  o  Constituție  modernă,  care  să  reflecte \nrealitatea,  dar  care  să  conducă  la  dezvoltare  și  să  ofere  soluții \ninovative la provocările viitorului. \nTrebuie să facem o reformă constituțională serioasă. Și avem \nnevoie de fiecare român pentru a reuși acest lucru!  \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule președinte. \nInvit acum la tribună pe Excelența Sa, domnul Nicolae-Ionel \nCiucă, prim-ministrul României. \nDomnul Nicolae-Ionel Ciucă (prim-ministrul României): \nDomnule președinte al Senatului, \nDomnule președinte al Camerei Deputaților, \nStimate domnule președinte al Curții Constituționale, \nDomnule președinte Constantinescu, \nStimate doamne și stimați domni parlamentari, \nStimați colegi miniștri,  \nDoamnelor și domnilor ambasadori,  \nBună ziua! \nSunt deosebit de onorat să particip astăzi la această ședință \nsolemnă,  prin  care  marcăm  30  de  ani  de  la  adoptarea  Constituției \n                                                                                             14                                                                                          \n     \nRomâniei,  act  juridic  și  politic  fundamental  al  statului,  garant  al \nlibertăților democratice ale cetățeanului. \nLa  referendumul  național  desfășurat  pe  8  decembrie  1991, \nromânii s-au pronunțat pentru democrație, libertate și stat de drept, \npentru o societate în care demnitatea omului, drepturile și libertățile \ncetățenilor, dreptatea și pluralismul politic, supremația legii și statul \nde drept să fie valori supreme, garantate de stat. \nPrima  și  singura  Constituție  adoptată  după  căderea \ncomunismului,  actuala  Constituție  a  României,  reprezintă  piatra  de \ntemelie a societății noastre democratice, fiind inspirată și legitimată de \nidealurile Revoluției din Decembrie 1989, de sacrificiul și jertfa celor \ncare  și-au  pierdut  viața  sau  au  fost  răniți  în  acele  zile.  Această \nConstituție  este  cea  de-a  doua  cea  mai  longevivă  Constituție  a \nRomâniei, după cea din 1866. \nAcum,  la  trei  decenii  de  la  adoptare  și  după  revizuirea \nnecesară aderării la Uniunea Europeană, în anul 2003, consider că este \nnecesară în continuare reformarea statului și a administrației publice \npentru  a  pune  în  centrul  preocupărilor  cetățeanul,  pentru  a  crește \neficiența  și  calitatea  serviciilor  publice  oferite  contribuabililor  și \npentru a crește responsabilitatea deținătorilor funcțiilor publice. \nPandemia COVID-19 a arătat încă o dată cât de importantă \neste asigurarea echilibrului dintre libertățile democratice și dreptul la \nviață, pe care statul trebuie să-l asigure tuturor, inclusiv prin servicii \nmedicale de care toți cetățenii români trebuie să beneficieze în mod \negal. Starea de alertă este, alături de limitările legale și legitime ale \n                                                                                             15                                                                                          \n     \nlibertăților cetățenilor pe o perioadă restrânsă, la fel de importantă ca \nși  nevoia  de  prezervare  a  drepturilor  și  libertăților  care  dau  esența \nstatului  democratic.  Nevoia  acestui  echilibru  este  evidentă,  astăzi, \ncând traversăm o perioadă de criză sanitară în care sunt necesare unele \nreglementări pentru combaterea COVID-19. Trebuie să traversăm cu \nbine,  împreună,  această  perioadă  și  voi  lua  toate  măsurile  necesare \npentru  a  trece  țara  prin  această  criză,  cu  sprijinul  experților  și  al \npersonalului de specialitate, al instituțiilor statului, în colaborare cu \npartenerii europeni și internaționali, dar mai ales cu sprijinul tuturor \ncetățenilor României. \nExcelențele Voastre, \nDistinși invitați, \nAșa  cum  am  subliniat  de  la  această  tribună  și  cu  prilejul \nacordării votului de învestitură, în centrul preocupărilor Guvernului se \naflă cetățeanul  român și binele comun. Alături de toți  miniștrii din \nacest Guvern ne angajăm să facem tot ce depinde de noi pentru ca \nsituația  economică,  socială  și  sanitară  a  românilor  să  se \nîmbunătățească. \nOamenii au așteptări legitime de la noi: să cultivăm respectul \nfață  de  lege,  să  apărăm  adevărul,  dreptatea,  unitatea  socială  și \nsolidaritatea. Lucrăm pentru cetățeni, luând la timp, cu bună-credință \nși  nepărtinitor,  decizii  care  să  ducă  la  o  viață  în  siguranță,  la \ndezvoltare, la respectarea demnității fiecăruia și la o viață mai bună. \nObiectivul nostru este ca prin măsurile pe care le vom implementa să \nasigurăm dezvoltarea și prosperitatea țării noastre. \n                                                                                             16                                                                                          \n     \nValorile și libertățile constituționale există în fiecare dintre \nnoi, ne unesc, ne fac mai puternici ca națiune, iar idealurile comune \nreprezintă liantul între cetățeni și instituțiile statului. \nDe aceea, vă cer sprijinul, atât dumneavoastră, dar și tuturor \ncetățenilor,  pentru  a  construi  o  țară  mai  puternică  și  prosperă, \naducându-i  pe  oameni  împreună  în  jurul  unui  obiectiv  comun: \ndezvoltarea și bunăstarea României și a românilor. \nÎn calitate de cetățean român și de prim-ministru al României, \nvoi  milita  întotdeauna  pentru  respectarea  literei  și  spiritului \nConstituției și pentru domnia legii. \nVă mulțumesc. (Aplauze.) \n                                                                                             17                                                                                          \n     \nDomnul Florin-Vasile Cîțu: \nMulțumim, domnule prim-ministru. \nInvit  la  tribună  pe  Excelența  Sa,  domnul  Valer  Dorneanu, \npreședintele Curții Constituționale. \nDomnule președinte! \nDomnul  Valer  Dorneanu  (președintele  Curții \nConstituționale): \nStimate domnule președinte al Senatului Florin Cîțu,  \nStimate  domnule  președinte  al  Adunării  Naționale,  al \nCamerei  Deputaților  -  zicem  Adunare  Națională,  pentru  că  așa  îi \nspunea pe vremuri, \nDistinse domnule prim-ministru Nicolae Ciucă, \nLa mulți ani și pentru ziua dumneavoastră de astăzi! \nDistinși miniștri,  \nDomnule președinte Emil Constantinescu, \nStimați parlamentari, \nDați-mi voie să mă răsfăț și să vă spun dragi colegi, \nÎnaltpreasfinția Voastră, \nOnorată asistență, \nMulțumesc  în  primul  rând  Parlamentului  pentru  onoranta \ninvitație  de  a  mă  adresa,  în  calitate  de  președinte  al  Curții \nConstituționale,  acestei  distinse  adunări  care  cinstește  Constituția \nRomâniei. \nÎn calitate de garant al supremației Constituției, pentru noi, \nCurtea Constituțională, este o mare onoare acest lucru și în această \n                                                                                             18                                                                                          \n     \ncalitate îmi permit să vă amintesc faptul că actul fundamental al țării \neste o adevărată Biblie și nu întâmplător fiecare dintre noi începem \nactivitatea depunând jurământul de credință cu mâna pe Constituția \nRomâniei și pe Biblie.  \nSărbătorim, astăzi, 30 de ani de la „momentul zero”, de la \nborna de stat a democrației românești, 30 de ani de la debutul unei \nperioade istorice pentru neamul românesc, unei epoci dorită a fi de \nlibertate și speranță, de încredere și entuziasm, care să succeadă anilor \nlungi,  apăsători  și  tenebroși  ai  comunismului,  30  de  ani  de  la \nadoptarea Constituției României.  \nLa acest moment aniversar, să ne amintim faptul că nu a fost \ndeloc  ușor  să  se  elaboreze  o  nouă  Lege  fundamentală,  care  să \nreușească mai întâi de toate să smulgă societatea din automatismele \ncomportamentale  și  atitudinile  formate,  fără  voia  sa,  sub  povara \nvremurilor,  pe  parcursul  jumătății  de  secol  petrecute  în  regimul \ncomunist, mai apoi să imprime un suflu nou, democratic, în acord cu \nspiritul  european,  care  să  rezoneze  cu  aspirațiile  și  idealurile \nRevoluției din Decembrie 1989 și să ofere, în același timp, mecanisme \njuridice concrete și eficiente, care să răspundă așteptărilor poporului. \nAdunarea  Constituantă,  instituită  în  acest  scop,  a  avut  la \ndispoziție pentru acest copleșitor demers creator un termen de 18 luni \nde la înființare. Lucrările Adunării Constituante s-au desfășurat astfel \nîncât  să  asigure  Adunării  Constituante  timpul  necesar  pentru  o \nelaborare ca atare. \n                                                                                             19                                                                                          \n     \nS-au conceput două lecturi, în acest scop, prima lectură având \nca  obiect  inițierea  membrilor  Adunării  Constituante  cu  modul  de \nredactare a unei constituții, precum și informarea acestora cu privire la \nconținutul constituțiilor din statele democratice. \nProcesul  de  elaborare  a  Constituției  a  beneficiat  de  o \nsubstanțială  asistență  internațională,  fiind  valorificată  experiența \nstatelor cu tradiție democratică. \nComisia  a  avut  întâlniri  inclusiv  cu  reprezentanți  ai  unor \nautorități  internaționale,  mai  ales  organisme  ale  ONU  și  ale \nConsiliului Europei, iar lucrările comisiei au fost analizate în cadrul \nComisiei de la Veneția. Un rol important l-au avut avizele comunicate \nde  diferite  organizații,  precum  Comitetul  Helsinki  pentru  drepturile \nomului,  dar  și  discuțiile  purtate  cu  diferiți  specialiști  în  drept \nconstituțional din numeroase țări, și chiar participarea nemijlocită a \nunor  specialiști  francezi,  în  frunte  cu  reputatul  profesor  Robert \nBadinter; la dezbaterile acestea care au însoțit elaborarea Constituției \ns-au valorificat și tradițiile constituționalismului românesc, preluat din \nprincipiile revoluției franceze. \nPrecizez aceste detalii pentru a evidenția dorința membrilor \nAdunării  Constituante  de  a  elabora  o  lege  fundamentală  a  statului \nromân  care  să  fie  în  concordanță  cu  standardele  internaționale  în \nmaterie  constituțională,  care  să  înglobeze  patrimoniul  democratic \neuropean  și  care  să  înalțe  viața  juridică,  politică  și  economică  a \nsocietății  românești  la  un  nivel  similar  celor  al  statelor  cu  sisteme \ndemocratice consolidate printr-o îndelungată tradiție. Să apreciem și \n                                                                                             20                                                                                          \n     \nsă respectăm acest efort uriaș, realizat cu toată convingerea și cu bună-\ncredință! \nDesigur  că,  fiind  o  creație  umană,  Constituția  noastră  nu \nputea  fi  perfectă,  ireproșabilă,  dar  conținutul  ei  reușește  să  ofere \nsuficiente repere pentru construirea pe baza sa a unui sistem care să \npermită  buna  funcționare  a  instituțiilor  publice  și  a  vieții  politice, \neconomice, în ansamblul său. În timp, pe măsura evoluției sociale, a \ndezvoltării complexului de relații interumane și interinstituționale, a \nremodelării peisajului socio-politic, unele aspecte nu au mai corespuns \nnoilor realități, diferite de cele avute în vedere în puterea constituantă \noriginală.  Tocmai  pentru  acest  motiv,  a  fost  înscrisă  în  Constituție \nposibilitatea revizuirii sale, iar anul 2003 a fost momentul în care s-a \nrealizat  o  astfel  de  primenire  a  legii  noastre  supreme,  corijându-se \nimperfecțiunile, adaptându-i-se prevederile la schimbările survenite și \nîmbunătățindu-i-se soluțiile propuse inițial. \nDe asemenea, revizuirea din 2003 a avut un scop mai mult \ndecât atât, reconfigurându-se cadrul constituțional național, astfel încât \nsă permită aderarea României la Organizația Atlanticului de Nord și \nintegrarea în Uniunea Europeană. \nAșadar, deși este Legea fundamentală a statului, Constituția \nnu  putea  rămâne  încremenită  în  timp,  ci  poate  fi  modificată  atunci \ncând această necesitate apare ca stringentă. Dar revizuirea Constituției \ntrebuie făcută cu responsabilitate, cu înțelepciune, cu simțul datoriei \nfață de popor, cu intenția sinceră de a aduce un beneficiu acestuia, și \nnu dintr-o dorință, chiar inspirată, unilaterală. Din păcate, însă, ideea \n                                                                                             21                                                                                          \n     \nrevizuirii  Constituției  a  fost  utilizată  nu  de  puține  ori  ca  miză \nelectorală, lipsită de o serioasă acoperire sub aspectul motivației și al \njustificării  raționale,  fiind  transformată  într-un  instrument  de \nmanipulare  în  vederea  obținerii  de  capital  electoral  din  promisiuni \nirealizabile. O astfel de atitudine distructivă nu face altceva decât să \nsemene  îndoială,  să  inducă  o  stare  de  incertitudine  cu  privire  la \nordinea  constituțională,  fragilizând  însăși  construcția  democratică  a \nstatului.  Din  fericire,  probabil  anticipând  asemenea  inițiative \noportuniste, legiuitorul constituant a instituit o procedură complexă de \nrevizuire, compusă dintr-o succesiune de etape și prevederi obligatorii, \nstabilind în final și limitele revizuirii, care fac obiectul așa-zisei părți \nrigide a Constituției. \nAr trebui ca în lupta politică să se renunțe la ideea de a se da \ntot  timpul  vina  pe  pretinsele  imperfecțiuni  ale  Constituției  pentru \nnerealizările, pentru insuccesele clasei politice. Mecanismul statal va \nputea funcționa perfect în baza actualei reglementări constituționale \ndacă prevederile Legii fundamentale vor fi respectate atât în litera, cât \nși  în  spiritul  lor.  Domnia  legii,  care  este  o  exigență  esențială  a \nprincipiului statului de drept, ar trebui să fie un adevărat far călăuzitor \npentru toți participanții la viața publică. Nu puțini sunt cei care invocă \nacest concept al statului de drept, dar uită care este semnificația sa, \nuită că acesta implică subordonarea statului în toate componentele sale \nfață de drept și în primul rând față de Constituție și că are ca scop \ntocmai  ponderarea  eventualelor  tendințe  abuzive  discreționare  ale \nstructurilor  etatice.  Or,  se  știe  că  puterea  exemplului  este  o  armă \n                                                                                             22                                                                                          \n     \nredutabilă. Cum putem pretinde cetățenilor să respecte și să cinstească \nLegea fundamentală a țării dacă unii dintre cei care dețin și exercită \nputerea politică în numele lor o pun la îndoială sau o bagatelizează? \nCum putem aștepta din partea poporului să fie mândru de Constituția \nsa, când unii dintre reprezentanții acestuia o contestă? \nÎn  calitate  de  garant  al  supremației  Constituției,  Curtea \nConstituțională vă invită să prețuim împreună importanța cărții noastre \nfundamentale,  să-i  recunoaștem  obligativitatea  și  să  o  respectăm  în \nlitera și spiritul ei. \nLa mulți ani Constituției României! \nȘi v-aș ruga să-mi permiteți o scurtă informare.  \nÎn foaierul din fața sălii de ședințe sunt mai multe panouri \norganizate cu sprijinul generos al Arhivelor Naționale, al Monitorului \nOficial și al AGERPRES-ului, care redau constituțiile în original, cu \nsemnăturile respective, Constituția din 1866, invocată și aici ca model, \nConstituția din 1923 și Constituția din 1991. \nVă mulțumesc foarte mult pentru atenție. (Aplauze.) \nDomnul Florin-Vasile Cîțu: \nMulțumim, domnule președinte. \nDoamnelor și domnilor senatori și deputați, \nPotrivit celor convenite, în această ședință solemnă vor avea \nintervenții reprezentanți ai grupurilor parlamentare reunite, în limita a \n7 minute pentru fiecare grup parlamentar, iar deputaților și senatorilor \nneafiliați  li  se  alocă  3  minute,  cu  o  singură  intervenție,  printr-un \nreprezentant comun. \n                                                                                             23                                                                                          \n     \nAvem lista. Doar Grupul parlamentar AUR nu a ... \nDomnul George-Nicolae Simion (din sală): \nStați că vă dau acum! \nDomnul Florin-Vasile Cîțu: \nVă rog! \nDin partea Grupurilor parlamentare ale PSD, domnul senator \nRobert Cazanciuc. \nDomnul Robert-Marius Cazanciuc: \nDomnule președinte al Senatului, \nDomnule președinte al Camerei Deputaților,  \nDomnule prim-ministru, \nStimați membri ai Guvernului, \nDoamnă ministru, \nDomnule președinte Emil Constantinescu,  \nDomnule președinte Dorneanu, \nÎnaltpreasfinția Voastră, \nDragi colegi, \nÎn misiunea noastră, ca membri ai Parlamentului, de a face \ncunoscută legea, facem deseori referire la litera și spiritul ei. \nDacă  vorbim  de  Legea  fundamentală,  avem  aici  spiritul \nConstituției,  care  s-a  transformat  într-o  esență  tare  -  Constituția \nRomâniei. \nAm  luat  de  la  bibliotecă  această  geneză  și  dați-mi  voie  să \ncitez câteva rânduri din această carte: „Emoția mea este firească în \n                                                                                             24                                                                                          \n     \nacest moment solemn, când pentru a treia oară, în decurs de 150 de \nani, România are prilejul ca, prin reprezentanții săi aleși, să dezbată și \nsă voteze o constituție adevărată”. \nAstăzi, la 30 de ani de la acest discurs, rostit de Dan Amedeo \nLăzărescu în 1991, avem aceleași preocupări de a cârmui țara spre un \nviitor european, numai că de această dată viitorul european este legat \nși  de  utilizarea  adecvată  a  uriașelor  resurse  puse  la  dispoziția  țării \nnoastre pentru a reduce decalajele față de alte state europene care timp \nde 50 de ani au avut un destin mai bun decât am avut noi la frontiera \nEuropei. \nSpunea, la vremea respectivă, profesorul Iorgovan, că speră \nca această Constituție să aibă rolul unui adevărat pact social. \nDincolo  de  reașezarea  statului  român  pe  principii  real \ndemocratice, Constituția din 1991, pe care o sărbătorim astăzi, a fost și \nun rezultat al transpunerii în lege a entuziasmului celor care își doreau \nlibertatea, despre  care auziseră de la părinți, bunici sau din filmele \namericane, dar și a entuziasmului celor care plătiseră cu ani grei de \ntemniță comunistă pentru vina de a lupta pentru libertate.  \nAstăzi, noi, parlamentarii, avem o dublă datorie față de acești \noameni și față de urmașii noștri. Avem datoria de a înțelege dacă în \ncei 30 de ani care au trecut de la adoptarea Constituției aceasta a reușit \nsă  se  facă  cunoscută  și  înțeleasă  de  poporul  ei,  dacă  spiritul  Legii \nfundamentale a fost deslușit de cei chemați să o aplice și să o apere. \nLa  începutul  anilor  '90,  Constituția  a  fost  percepută  mai \ndegrabă ca un reper academic, departe de viața obișnuită. \n                                                                                             25                                                                                          \n     \nO cercetare sociologică realizată recent ne-a arătat că pentru \nromâni Constituția reprezintă astăzi nu doar un set de principii, ci un \ntext viu, aflat în vârful ierarhiei legilor, care poate influența în mod \ndirect viața fiecăruia dintre noi. \n63% dintre români consideră că o modificare a Constituției \nle-ar face o viață mai bună. \nNe-am întrebat la începutul anului dacă ar fi o idee bună ca \nstatul  să  distribuie  fiecărui  cetățean  câte  o  Constituție.  90%  dintre \nromâni au spus că da, ar fi o idee foarte bună. Românii vor să aibă un \nreper, vor să știe că pot apela la cineva fundamental atunci când ceva \nnu merge bine. \nGardianul  Constituției  este,  de  29  de  ani,  Curtea \nConstituțională, care prin 22.000 de decizii pronunțate până în prezent \nne-a arătat cum trebuie interpretate textele Constituției, dar și limitele \nunora dintre ele, care au rămas tributare contextului social economic \nîn care au fost adoptate. \nGardian al Constituției sau făuritor de legi? \nSunt  convins  că  membrii  Curții  Constituționale  își  pun \naceastă întrebare la fiecare decizie  pe care o pronunță, iar numărul \nmare al acestora arată, de asemenea, nevoia cetățeanului de a respecta \nConstituția,  de  către  fiecare  dintre  noi,  dar  și  de  către  instituțiile \nstatului. \nTitulatura  marginală  a  primului  articol  din  Constituție  este \n„Statul român”. Poate era mai potrivit dacă primul articol se numea \npur și simplu România, pentru a arăta preeminența poporului român. \n                                                                                             26                                                                                          \n     \nLegea  fundamentală  trebuie  să  aibă  în  centrul  ei  omul,  cu \ndrepturile și libertățile lui fundamentale, cu un stat capabil în mod real \nsă  asigure  protejarea  lor,  printr-o  arhitectură  constituțională  care  să \nstatueze principiul supremației și respectării Constituției și a legilor, \nprecum și cooperarea loială dintre puteri, toate acestea în beneficiul \ncetățeanului. \nDacă această constituție îndeplinește astăzi acest rost vă invit \nsă reflectăm și să lucrăm împreună. \nPentru  un  dialog  eficient  despre  Constituție  și  pentru  a \ncunoaște modele ce pot contribui la conturarea propriilor convingeri \naveți la dispoziție o carte în format electronic. \nÎn 2015, cu ajutorul a patru profesori universitari, am tradus \nîn  limba  română  toate  constituțiile  Uniunii  Europene.  O  să  primiți \nfiecare dintre dumneavoastră, printr-un mesaj, din partea liderilor de \ngrup, această carte în format electronic. \nDupă 30 de ani îi evocăm astăzi aici pe membrii Adunării \nConstituante care ne-au lăsat moștenire o constituție care a reașezat \nțara după comunism. \nCare va fi moștenirea noastră, a celor de aici? Ce vom lăsa \nnoi?  O  împărțire  a  românilor  în  mai  multe  categorii:  bugetari  și \ncorporatiști, locuitori în țară sau în diaspora, pro sau contra Uniunii \nEuropene, pro sau contra justiției. \nDupă  câteva  luni  de  dezbateri  în  cadrul  Partidului  Social \nDemocrat ne-am pus întrebarea dacă această Constituție poate fi un \nliant al națiunii. \n                                                                                             27                                                                                          \n     \nPentru  a  căuta  răspuns  la  această  întrebare,  Asociația  „Pro \nDemocrația”  și  Institutul  Social-Democrat  „Ovidiu  Șincai”  au \norganizat  pe  1  iulie  o  dezbatere  consacrată  analizei  de  ansamblu  a \nevoluției societății românești guvernată de actuala Constituție. \nAți  primit  fiecare  dintre  dumneavoastră  această  carte.  Cei \ncare n-ați primit-o încă, o veți primi cu siguranță. Este un volum care \nreunește lucrările a 12 profesori universitari și 2 membri ai Adunării \nConstituante.  Au  fost  invitați  să-și  exprime  opiniile  cu  privire  la  o \nConstituție a viitorului și asupra măsurii în care Legea fundamentală \npoate fi îmbunătățită, astfel încât să răspundă marilor provocări ale \nRomâniei de astăzi, obiectivelor comune europene și ale omenirii, în \ngeneral.  \nVorbind de viața acestei Constituții și de obiectivele comune \neuropene,  fostul  ministru  al  integrării,  profesorul  Vasile  Pușcaș, \nspunea că revizuirea din 2003 a tratat aderarea la Uniunea Europeană \nca  un  simplu  act  de  politică  externă,  și  nu  ca  un  proces  intern  de \ntransformare a statului și a societății. \nRevizuirea din 2003 a reprezentat actul juridic care a făcut \nposibilă aderarea la Uniunea Europeană și NATO. \nÎncercările de revizuire din 2011-2013 au fost arme în bătălia \npolitică internă, din păcate, dar, în același timp, au arătat nevoia de \nclarificare a unor  texte scrise poate cu prea  mult entuziasm în anii \n1990-1991 și nevoia de a consfinți statutul nostru real de membri ai \nUniunii Europene și ai NATO. \n                                                                                             28                                                                                          \n     \nModificările actualei Constituții ar putea fi abordate din cel \npuțin trei perspective, dacă doriți. Aș spune una tehnică – și vă dau un \nexemplu – art. 29 vorbește de telegrame. Am întrebat Poșta Română \ncând a fost trimisă ultima telegramă. Acum mai bine de 10 ani. \nDomnul Florin-Vasile Cîțu: \nDomnule senator, vă rog să încercați să finalizați! \nDomnul Robert-Marius Cazanciuc: \nImediat, domnule președinte! E un moment solemn. \nDe  opțiune  politică,  regionalizarea  și  formarea  Guvernului. \nPoate președintele să încredințeze formarea Guvernului partidului care \na  câștigat  alegerile?  Și  inovativă.  Reglementarea  constituțională  a \nrolului opoziției parlamentare, protejarea drepturilor fundamentale în \nfața  provocărilor  generate  de  evoluția  inteligenței  artificiale  sau \nprotejarea  statului  în  fața  regimurilor  comerciale  și  economice \ntransfrontaliere. \nCred că astăzi, în Parlament, avem obligația față de poporul \nnostru să lansăm dezbateri publice față de principalele teme ale vieții \nsociale,  economice  și  politice,  asupra  modului  în  care  drepturile \nfundamentale  sunt  respectate  în  mod  real,  asupra  modului  în  care \nputerile statului au funcționat în slujba poporului și care în final să \nconducă,  de  ce  nu,  la  un  acord  politic  național  pentru  o  eventuală \nrevizuire a Constituției. Un asemenea proiect ar putea reprezenta un \nliant al națiunii care să contribuie la uniunea spirituală a poporului \nromân. \n                                                                                             29                                                                                          \n     \nVa fi posibil doar în măsura în care acest proces va fi unul \nautentic  și  oamenii  vor  vedea  că  este  unul  autentic,  nu  ca  un  alt \ninstrument într-o bătălie politică. \nDezbaterea  națională  în  jurul  temei  revizuirii  Constituției \npoate fi un instrument de atingere a obiectivului de refacere a legăturii \nțării cu fiecare român. \nAstăzi suntem datori să le lăsăm celor care vin după noi o \nRomânie în bună stare. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule senator. \nDin partea Grupurilor parlamentare ale PNL....  \n(Domnul  senator  Robert-Marius  Cazanciuc  revine  la \ntribună.) \nMai aveți? \nDomnul Robert-Marius Cazanciuc: \nAți primit, de asemenea, stimați colegi, o coliță nouă, timbre \nrealizate în 2019 de către Romfilatelia, în care pentru prima dată pe \ntimbre  au  fost  puse  drepturile  fundamentale.  Sunt  nouă  drepturi \nfundamentale, tipărite în milioane de exemplare, care au încercat să \nfacă cunoscută românilor Legea fundamentală. \nMulțumesc. (Aplauze.) \nDomnul Florin-Vasile Cîțu: \nMulțumim, domnule senator. \n                                                                                             30                                                                                          \n     \nO inițiativă foarte bună. \nDin partea Grupurilor parlamentare ale PNL, doamna senator \nLaura-Iuliana Scântei. \nDoamna Laura-Iuliana Scântei: \nVă mulțumesc, domnule președinte. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule președinte Emil Constantinescu, \nÎnaltpreasfinția Voastră, \nDomnule președinte al Curții Constituționale, \nDistinși membri ai Corpului diplomatic, \nDragi invitați, \nDoamnelor și domnilor senatori și deputați, \nSărbătorim într-adevăr 30 de ani de la intrarea în vigoare a \nConstituției din 1991. \nTimp  de  30  de  ani,  Constituția  a  garantat  stabilitatea \nregimului  politic,  a  oferit  termenul  de  referință  pentru  drepturile  și \nlibertățile fundamentale ale cetățenilor și a fost temelia pe care s-au \nconstruit instituțiile vitale ale statului. \nTotuși trebuie să fim sinceri, 30 de ani nu înseamnă mulți ani \nconstituționali.  Prin  comparație,  Constituția  de  la  1866  a  fost  în \nvigoare vreme de 57 de ani. Avem deci o Constituție tânără și, pe cale \nde consecință, o democrație la fel de tânără. \nDeși e tânără, Constituția prevede un obiectiv de țară istoric, \n                                                                                             31                                                                                          \n     \nîmpărtășit în egală  măsură de toate forțele politice responsabile, de \nautoritățile statului și de majoritatea românilor, și anume, România - \nstat democratic. Acel stat cu o democrație consolidată, axată pe cele 3 \nmari valori fondatoare ale liberalismului politic, și anume: protejarea \nvieții, promovarea libertății și garantarea proprietății. Adică un stat de \ndrept, un stat de tip occidental, care își respectă îndatoririle rezultate \ndin  angajamentele  internaționale,  inclusiv  cele  care  decurg  din \ncalitatea de stat membru UE și NATO. \nDoamnelor și domnilor, \nAți auzit și până acum, de la antevorbitorii mei, veți auzi în \ncontinuare, azi, la ceas aniversar, multe cuvinte frumoase, dar și critici \nla adresa Constituției în vigoare. Toate oferă răspunsuri cu privire la \nîntrebarea: Ce reprezintă Constituția României, după 30 de ani, pentru \ncetățeni,  pentru  politicieni  și  pentru  țară?  Că  înglobează  cele  mai \nînalte valori și idealuri ale unei societăți democratice, că este o pavăză \npentru  asigurarea  statului  de  drept  și  a  independenței  justiției,  o \ngaranție că nicio autoritate nu va abuza de puterea sa și va acționa în \nlimitele constituționale, că, într-adevăr, cuprinde catalogul de drepturi \nși libertăți fundamentale și că e un scut împotriva abuzului de putere al \nautorităților statului împotriva cetățenilor. \nÎn ce mă privește, am dorit astăzi să vă spun despre ce nu este \no Constituție. \nÎn primul rând, o Constituție nu este doar un document politic \nsau doar o lege care se poate modifica oricum și oricând, după bunul \nplac al unei majorități politice sau al unui partid care, de exemplu, s-ar \n                                                                                             32                                                                                          \n     \nteme că nu ar da nici după 20 de ani, în anul 2024, un candidat ales la \nfuncția de președinte al României. \nÎn  al  doilea  rând,  o  Constituție  nu  reprezintă  nimic  fără \nconstituționalism. Legea fundamentală a unui stat capătă valoare dacă \neste respectată în timp și dacă, prin respectarea continuă, la nivelul \nsocietății  se  creează  un  sentiment  puternic  de  apartenență  la \nConstituție și la valorile sale. \nÎn al treilea rând, o Constituție nu este în realitate opera unei \nmajorități  politice  conjuncturale,  deși  unii  așa  cred.  O  Constituție \ndurabilă este rezultatul unui autentic moment constituțional. Un astfel \nde moment constituțional a fost în anii 1990, 1991, atunci când s-a \nrealizat  trecerea  de  la  vechiul  regim  politic  totalitar  la  noul  regim \npolitic democratic. Constituția României a eliminat atunci posibilitatea \nconcentrării  puterii  în  mâinile  unei  persoane,  ale  unui  grup  de \npersoane  sau  ale  unei  instituții  și  așa  sperăm  să  rămână  pentru \ntotdeauna. \nMai târziu, în 2003, la momentul revizuirii, s-a avut în vedere \nnevoia fundamentală a României de a adera la structurile euroatlantice \nși de a se defini un destin european pentru societatea românească. \nFără  îndoială,  doamnelor  și  domnilor,  Constituția  nu  este \nperfectă,  iar  numeroasele  decizii  ale  Curții  Constituționale  i-au \nevidențiat vreme de 30 de ani și limitele și lipsurile. Cu toate acestea, \nmomentele  constituționale  autentice  pentru  revizuirea  Legii \nfundamentale trebuie să fie rezultatul unei nevoi sociale reale și să \nexprime  o  viziune  asupra  arhitecturii  statului,  construită  în  timp  și \n                                                                                             33                                                                                          \n     \nîmpărtășită de majoritatea cetățenilor. \nÎnchei spunându-vă că Partidul Național Liberal nu se teme \nde o revizuire a Constituției. PNL reafirmă angajamentul politic de a \ncontinua  construcția  statală  asumată  încă  de  la  înființarea  sa,  dar \natunci când va revizui Constituția nu va renunța la viziunea sa liberală \nasupra statului și asupra economiei. Liberalismul constituțional va fi \npromovat în continuare ca principiu de modernizare a statului român \nîn  era  digitalizării,  pentru  a  oferi  cetățenilor  cu  adevărat  un  stat \nfuncțional, bazat pe o economie liberă, pe domnia legii și pe respectul \ndrepturilor fundamentale. \nAșadar,  azi,  la  ceas  aniversar,  urăm  Constituției  noastre \nlongevitate  și  respect  din  partea  tuturor  –  cetățeni  și  întreaga  clasă \npolitică! \nVă mulțumesc. (Aplauze.) \nDomnul Florin-Vasile Cîțu: \nMulțumesc, doamnă senator. \nDin partea Grupurilor parlamentare ale USR, domnul senator \nRadu-Mihai Mihail. \nDomnul Radu-Mihai Mihail: \nMulțumesc, domnule președinte. \nDoamnelor și domnilor, \nSuntem  un  stat  care  derapează  spre  eșec  și  Constituția  din \n1991  nu  este  străină  de  ceea  ce  se  întâmplă.  Constituția  României \nmoderne, libere și prospere ar fi trebuit să înceapă cu punctul 8 de la \n                                                                                             34                                                                                          \n     \nTimișoara. Cu despărțirea conștientă și asumată de trecutul totalitar și \nde aceia care i-au făcut posibilă existența timp de o jumătate de veac. \nConstituția de la 1991 a venit după „Duminica orbului” din \n1990  și  a  consfințit  restaurația  foștilor  comuniști  și  securiști  din \nRomânia.  A  fost  scrisă  după  chipul  și  asemănarea  destinatarului  și \nautorului  –  Ion  Iliescu,  zis  și  comunist  cu  față  umană,  și  Antonie \nIorgovan, zis și comunist cu studii juridice. \nConstituția României validată la referendumul din decembrie \n'91 a fost scrisă de un președinte al Asociației Studenților Comuniști \ndin  Universitatea  București,  pentru  președintele  Uniunii  Tineretului \nComunist. \nAcum  30  de  ani  eram  reporter  la  Radio  Delta  și  eram  pe \nstradă și îi întrebam pe oamenii care mergeau foarte mândri să voteze \nConstituția, dacă au citit textul și de ce îl votează? Și răspunsul era \ncam același de la toți: „Păi, ne-a spus Ion Iliescu că e de bine”. \nUSR a apărut pentru că românii s-au săturat să le spună un \ntătuc și gașca lui ce să facă. (Aplauze. Vociferări.) \nAcum  oamenii  sistemului  tot  vorbesc  despre  schimbarea \nConstituției, astfel încât președintele să nu mai fie ales de români, ci \nde ei. (Vociferări.) \nOamenii fără chip vor ca funcția de președinte al românilor să \npoată fi scoasă la mezat și tranzacționată între grupurile parlamentare, \nmonedă de schimb în trocurile politice, departe de ochii lumii și de \nochii cetățeanului. \nUSR  a  apărat,  apără  și  va  apăra  statul  de  drept  și  valorile \n                                                                                             35                                                                                          \n     \ndemocrației liberale de toate încercările de a pune instituțiile statului, \noricare  ar  fi  ele...  (Vociferări.)  ...la  dispoziția  infractorilor,  a \nevazioniștilor, a hoților din bugetul de stat și a combinatorilor politici \ncare îi cauționează. (Vociferări.) \nȘi închei cu o ultimă remarcă. Antonie Iorgovan, părintele \nConstituției din '91, a fost, ca tot românul imparțial, expert în cadrul \nComisiei juridice constituționale și pentru drepturile omului din cadrul \nCFSN  și  independent,  dar  afiliat,  în  legislatura  '90-'92,  la  Grupul \nparlamentar al PNL, pentru ca apoi să treacă la PSD, demonstrând \nastfel multilateralismul FSN-ismului, așa cum îl vedem și astăzi. \nNu-i așa că de acolo de sus, de unde se află, Caragiale râde cu \ngura până la urechi? (Vociferări. Aplauze.) \nDomnul Florin-Vasile Cîțu: \nMulțumesc, domnule senator. \nDin  partea  Grupurilor  parlamentare  AUR,  domnul  George \nSimion. \nDomnul George-Nicolae Simion: \nMulțumesc frumos. \nA fost un referendum pentru modificarea Constituției, să fie \nspecificat  faptul  că  în  România  căsătoria  este  între  un  bărbat  și  o \nfemeie. Sper că nu vreți să modificați Constituția în sensul în care să îl \nluați pe domnul Cîțu legal de soție, da? (Vociferări.) \nNoi nu suntem de acord cu faptul că trebuie să se producă o \nfederalizare  sau  o  regionalizare  sau  cum  dorește  unul  sau  altul  din \n                                                                                             36                                                                                          \n     \npartidele și organizațiile non-guvernamentale care sunt în Parlament \nastăzi. Nici pentru punerea în acord cu anumite prevederi europene. \nNoi  credem  că  a  noastră  Constituție  este  foarte  bună.  Și  unele \nîncercări de încălcare a Constituției, cum a fost înlăturarea Avocatului \nPoporului, neconstituțională, au fost stopate. \nȘi dacă tot ne-ați dat niște timbre aici, în care sunt prevăzute \narticolele  fundamentale,  vedeți  că  pierdem  o  generație,  pentru  că \ndreptul la învățătură este asigurat. Din păcate, nu a fost asigurat de \nstatul  român,  prin  hotărâri  de  Guvern  care  sunt  aduse  aici,  în \nParlament  și  noi  doar  trebuie  să  le  ascultăm,  nici  măcar  nu  putem \ninterveni asupra stării de alertă. \nÎncetați  să  călcați  în  picioare  drepturile  fundamentale  ale \nromânilor și începeți să respectați Constituția! \nNu prin ședințe solemne faceți asta, ci respectând Constituția \nși eliminând orice formă de obligativitate asupra românilor! \nConstituția este bună. Trebuie susținută și trebuie apărată de \nuzurpatori, atât de aici, de la București, cât și de la Bruxelles! \nVă mulțumesc. (Aplauze.) \nDomnul Florin-Vasile Cîțu: \nMulțumesc. \nDomnul Tanasă. \nDomnul Dan Tanasă: \nDa. \nÎnaltpreasfinția Voastră, \n                                                                                             37                                                                                          \n     \nDomnule președinte al Camerei Deputaților, \nOnorați membri ai Guvernului, \nDoamnelor și domnilor senatori și deputați, \nArt.  3  al  Constituției  României  vorbește  despre  teritoriul \nRomâniei, care este inalienabil. \nDin  păcate,  în  ultimii  30  de  ani,  atât  PSD,  cât  și  PNL  și \nUDMR au permis vânzarea pământului României către străini, la un \nnivel demențial. \nDin  păcate,  suntem  poate  unici  în  lume,  ne-am  înstrăinat \npământul și am vândut, ne-am trezit într-o situație în care am permis, \nculmea, încălcarea art. 3 al Constituției României. \nArt. 12 vorbește de simbolurile naționale ale României. \nArt. 13 vorbește de limba națională, de limba română. \nEu  am  câștigat  câteva  zeci  de  procese  în  instanțele  din \nRomânia, prin care am încercat să impun respectarea limbii oficiale de \nstat. Și, din păcate, atât PSD, cât și PNL, ați tolerat timp de 30 de ani \natitudinile absolut inacceptabile ale UDMR atunci când vine vorba de \nsimboluri naționale și de limba oficială de stat în România. \nAți permis... ați permis – că plecați, domnule Kelemen Hunor \n–  ați  permis,  domnilor,  ca  în  Transilvania,  practic,  în  multe  zone, \nlimba maghiară să devină, practic, de facto limbă oficială de stat. Și \npermiteți în continuare, dragi colegi de la PSD și de la PNL! \nLimba oficială de stat nu este negociabilă cu nimeni! Și nici \nsimbolurile naționale! Acestea le puteți spune colegilor de la UDMR. \nȘi închei. \n                                                                                             38                                                                                          \n     \nArt. 47 vorbește despre faptul că: „Statul este obligat să ia \nmăsuri de dezvoltare economică și de protecție socială, de natură să \nasigure cetățenilor un nivel de trai decent”. \nÎn ultimii 30 de ani, modul în care PSD și PNL au înțeles să \nfacă  politică  în  România  ne  situează  pe  ultimele  locuri  la  ceea  ce \nînseamnă nivel de trai. Ultimele locuri în Europa. \nȘi, mai mult decât atât, modul în care PSD și PNL au făcut \npolitică în ultimii 30 de ani a dus la situația absolut inacceptabilă în \ncare peste 3,5 milioane de români au fugit de aici, de pe acest pământ. \nI-ați fugărit voi. Și, din păcate, în ultimii 4 ani, nici USR nu s-a lăsat \nmai prejos. \nMulțumesc. (Aplauze.) \nDomnul Florin-Vasile Cîțu: \nMulțumim. \nDomnul deputat Ciubuc. \nDomnul Ciprian Ciubuc: \nDomnule președinte al Senatului, \nDomnule președinte al Camerei Deputaților, \nDomnule președinte Constantinescu, \nStimați colegi, \nStimați invitați, \nEu am să vorbesc scurt. \nȘi am să vorbesc de art. 16 - cetățenii români sunt egali în \nfața legii. \n                                                                                             39                                                                                          \n     \nStimați colegi, \nNu  suntem  astăzi  în  măsură  să  respectăm  art.  16.  De  ce? \nPentru  că  pe  baza  ordonanțelor  de  urgență  și  a  stării  de  alertă, \ndrepturile  românilor  nu  sunt  respectate.  Avem  6  articole  din \nConstituție – domnule președinte al Curții Constituționale, puteți să \nconfirmați sau infirmați – care sunt călcate în picioare pentru că avem \no stare de alertă neconstituțională și măsuri restrictive aberante. \nVin de la întâlnirea care a avut loc săptămâna trecută, de la \nDelegația Adunării Parlamentare a Francofoniei, unde – vreau să vă \nspun un lucru foarte important și vă rog să fiți atenți cu toții – am fost \nadunați mai mulți parlamentari din Parlamentul României, care facem \nparte din Delegație, inclusivi parlamentari din toate țările francofone, \nni s-au ținut lecții de modificare a Constituției, sub motiv de COVID \nși sub motiv de pandemie. Din Parlamentul belgian ni s-a transmis, \ntrebuie  să  modificăm  Constituția  după  modelul  Luxemburg,  să \nomogenizăm  Constituția.  Inclusiv  toate  țările  care  fac  parte  din \nUniunea Europeană. \nDe asemenea, ni s-a vorbit despre suspendarea Parlamentelor \nnaționale. (Vociferări.) \nNi s-a vorbit de suspendarea Parlamentelor naționale. \nMă  bucur  că  colegii  de  la...  antevorbitorii  mei  au  vorbit \ndespre modificarea Constituției. \nStimați colegi, \n Nu putem să modificăm Constituția, să o omogenizăm dacă \nnu ne întoarcem la popor. \n                                                                                             40                                                                                          \n     \nAm  susținut  și  în  Parlamentul  din  Albania,  la  Adunarea \nParlamentară a Francofoniei, susțin și de aici – cum vă veți uita în \nochii  copiilor  dumneavoastră  sau  în  ochii  românilor  dacă  vom \nmodifica Constituția și vom omogeniza Constituția după Constituția \ndin Luxemburg... (Vociferări.) ...sub motiv de COVID și sub motiv de \npandemie? \nAm  numărat,  de  19  ori  s-a  vorbit  de  cuvântul  „control”. \nControlul  pandemiei,  nemijlocit,  controlul  oamenilor.  Nu  putem \ncontrola  pandemia  dacă  nu  putem  controla  mișcarea  oamenilor  în \nEuropa și în statul național. \nOameni buni, \nStimați colegi, \nMă adresez și românilor și dumneavoastră. \nSă vă ferească Dumnezeu de o revoltă populară! \nCum  le-am  spus  și  francezilor  din  Parlamentul  din  Albania, \nromânii nu sunt ca francezii, să iasă o lună, două, trei, o lună, 10 luni la \nproteste. Românii au ieșit 9 zile și Ceaușescu a dispărut. \nNoi avem o istorie de comunism. Știm că aceste restricții care ni \nse  impun  în  Parlamentul  național  vin  doar  să  îngrădească  drepturi  și \nlibertăți și nu măsuri ca să controlăm pandemia! \nNu putem să suspendăm drepturile noastre fundamentale conform \nConstituției și să modificăm Constituția fără să ne întoarcem la popor! \nDe  aceea,  vă  rog  pe  toți  să  conștientizați  că  pentru  orice \nmodificare a Constituției trebuie să fie direct întrebat și poporul român, și \noamenii care ne-au ales. \nVă mulțumesc. \n                                                                                             41                                                                                          \n     \nȘi sunt încrezător că dumneavoastră veți reflecta la ce am vorbit \nastăzi aici. \nPuteți să-i întrebați și pe colegii dumneavoastră care au fost în \nParlamentul din Albania, să vă confirme acest lucru. \nMulțumesc. (Aplauze.) \nDomnul Florin-Vasile Cîțu: \nMulțumim. \nVă  garantăm  că  orice  modificare  se  va  face  doar  prin \nreferendum, deci mergem la popor. \nGrupul parlamentar al UDMR, domnul Csoma Botond. \nDomnul Csoma Botond: \nOnorați invitați, \nDoamnelor și domnilor deputați, \nRomânia  a avut o experiență totalitară cruntă sub regimul \ncomunist, mai ales în „Epoca de Aur”, sub Ceaușescu. Iar dacă luăm \nîn considerare acest lucru cred că adoptarea Constituției în anul 1991 a \nfost  un  pas  foarte  important  pe  drumul  făuririi  unei  societăți \ndemocratice, după decenii lungi de totalitarism. \nSigur, acea Constituție, Constituția de la 1991, a reflectat atât \nmomentul  politic,  cât  și  majoritatea  parlamentară  existentă  sau \nmajoritatea din Adunarea Constituantă, dar a reflectat și acea euforie, \npentru că oamenii în sfârșit erau liberi și puteau să-și spună opinia \nliber în această țară și nu sosea  mașina neagră dimineața să-i ducă \nundeva. \nȘi cred că a fost un moment foarte important, din acest punct \n                                                                                             42                                                                                          \n     \nde vedere. \nS-a  mers  pe  ideea  unei  –  cred  eu  –  unei  republici \nsemiprezidențiale, care nu e similară nici cu Franța, nici cu Statele \nUnite. Sunt niște deosebiri importante.  \nÎn Statele Unite nu există premier.  \nÎn Franța, premierul este subordonat președintelui.  \nLa  noi,  premierul  nu  este  subordonat,  dar  președintele \ndesemnează candidatul la funcția de premier. \nȘi dacă ne uităm, în ultimii 15 ani a existat un conflict major \nîn sânul puterii executive, mai ales când vorbim politic de coabitare \nîntre președinte și premier. \nȘi cred că acest conflict permanent care a existat în puterea \nexecutivă nu a făcut cinste României. \nȘi,  din  acest  punct  de  vedere,  cred  că  avem  nevoie  de  o \nmodificare a Constituției. Să lămurim anumite chestiuni, nu numai în \nsânul puterii executive, putem vorbi și de Parlament. \nNoi  propunem  să  menținem  sistemul  bicameral,  dar  cu \natribuții  separate,  pentru  Senat  și  Camera  Deputaților,  și  ne  putem \ngândi  și  la  un  sistem  distinct  de  alegere  a  Senatului  și  a  Camerei \nDeputaților. \nSigur că prin Constituția de la 1991 s-a instituit și un sistem \nde checks and balances, acest mecanism de protecție și echilibru care \nîn  multe  cazuri  a  funcționat,  în  multe  cazuri  nu  a  funcționat.  De \nexemplu, când președintele României, în foarte multe cazuri, cred eu \nși  credem  noi,  de  la  UDMR,  indiferent  cine  a  fost  președintele \n                                                                                             43                                                                                          \n     \nRomâniei, și-a depășit atribuțiile constituționale, neavând o activitate \nde  mediere,  ci  având  o  activitate  eminamente  politică,  în  anumite \nmomente, în această țară. \nSigur, trebuie să aducem în discuție și statutul minorităților, \nstatutul minorităților din România. \nPoate ați citit și dumneavoastră că în anumite documente pe \ncare  România  le-a  adoptat,  atât  în  CSAT  sau  în  alte  instituții, \nminoritățile  naționale  de  multe  ori  reprezintă  un  factor  de  risc  la \nadresa securității naționale. \nCred că după 30 de ani a venit timpul ca să existe o relație de \nîncredere între statul român și  minoritățile naționale care trăiesc pe \nteritoriul statului român. Și, în această privință, s-ar impune, stimați \ncolegi,  ca  minoritățile  naționale  să  devină  factori  constitutivi  ai \nstatului român. Cred că după 30 de ani și în România se poate realiza \nacest lucru. \nDacă vorbim de modificarea Constituției, cred că o reașezare \nîn  sânul  puterii  executive  am  putea  realiza  și  prin  trecerea  la  o \nrepublică parlamentară. \nNu aș dori să intru în detaliu acum, ce înseamnă o republică \nparlamentară,  dar  vreau  să  vă  supun  atenției  următorul  aspect  -  în  \nUniunea  Europeană,  în  majoritatea  țărilor  membre,  există  republică \nparlamentară. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule deputat. \n                                                                                             44                                                                                          \n     \nDin  partea  Grupului  parlamentar  al  minorităților  naționale, \ndomnul deputat Cătălin-Zamfir Manea. \nDomnul Cătălin-Zamfir Manea: \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nStimate domnule președinte Constantinescu, \nDomnule președinte al Curții Constituționale, \nStimați reprezentanți ai Corpului diplomatic, \nDoamnelor și domnilor senatori și deputați, \nAstăzi România aniversează Ziua Constituției și împlinirea a \n30 de ani de la referendumul din 8 decembrie 1991, prin care a fost \naprobată Legea fundamentală, moment care a marcat opțiunea fermă a \nnațiunii române pentru un regim de guvernare democratic. \nPrin adoptarea Constituției României s-au pus bazele statului \nde drept și ale democrației constituționale. \nÎn anul 2003, Constituția a fost revizuită, construcția sa fiind \nconsolidată și adaptată la evoluțiile statului de drept, ale societății și la \nnoul context euroatlantic. Atunci, în anul 2003, noi, cei din Grupul \nparlamentar  al  minorităților  naționale,  am  fost  primii,  de  aici,  din \nParlament,  care  am  propus  o  serie  de  modificări  majore  ale \nConstituției,  precum:  regim  parlamentar;  Legea-cadru  pentru \nminorități, care, de altfel, este prevăzută în Constituția României la \ncategoria de legi organice și care, din păcate, nu a fost încă adoptată; \nlimitarea  ordonanțelor  de  urgență;  regândirea  organizării \n                                                                                             45                                                                                          \n     \nadministrativ-teritoriale;  organizarea  Senatului  ca  și  Cameră  a \nRegiunilor; echilibrarea puterilor în stat. \nDin  păcate,  propunerile  noastre  făcute  în  acel  an  au  fost \nrespinse de parlamentarii dumneavoastră de atunci. Menționez, au fost \nrespinse. \nDe  subliniat  este  faptul  că  în  prezent,  la  nivelul  Uniunii \nEuropene, din cele 27 de state, 17 dintre ele au regim parlamentar. \nAșadar,  marea  majoritate  a  statelor  membre  din  Uniunea \nEuropeană funcționează ca republici parlamentare. \nParlamentul  României  trebuie  să  aibă  mai  multă  putere \npentru că, stimați colegi, potrivit art. 61 din Constituție, Parlamentul \neste  organul  reprezentativ  suprem  al  națiunii  române  și  unica \nautoritate legiuitoare a țării. \nStimați colegi, \nConstituția României este consfințită prin voința suverană a \npoporului și reprezintă un set de principii și norme fundamentale care \nse adresează în egală măsură autorităților statului și cetățenilor săi. \nFuncționarea  instituțiilor  statului,  garantarea  drepturilor  și \nlibertăților individuale și derularea în ansamblu a întregii vieți a unei \nnațiuni își au originea în textele înscrise în Constituție. \nDe  aceea,  Constituția  României  poate  fi  cartea  sacră  a \nexistenței  noastre,  iar  aniversarea  ei  astăzi  constituie  o  adevărată \nsărbătoare. \nConstituția țării trebuie respectată, nu doar în litera, ci și în \nspiritul  ei,  destinatarii  săi  având  obligația,  nu  doar  morală,  ci  și \n                                                                                             46                                                                                          \n     \nconstituțională,  de  loialitate  constituțională  și  de  interpretare  a \nnormelor sale cu bună-credință. \nAplicarea principiului controlului constituționalității legilor a \ncondus  la  înființarea  Curții  Constituționale,  care,  așa  cum  s-a  mai \nprecizat de la această tribună, în cursul ședinței solemne, reprezintă \ngarantul supremației Constituției. \nSensul  existenței  Constituției  României  constă  în  apărarea \nvalorilor fundamentale înscrise în Legea fundamentală. \nDacă  nu  este  în  mod  activ  și  efectiv  apărată,  Constituția \nRomâniei riscă să fie redusă la un set de principii și norme de drept \nfrumoase,  nobile,  dar  invalide,  lipsite  de  orice  valoare  și  forță,  iar \natunci  când  Constituția  nu  este  respectată  sunt  puse  sub  semnul \nincertitudinii construcția democratică a statului și întreaga sa ordine de \ndrept. \nOrice popor, pentru a fi puternic, trebuie să-și iubească și să-\nși apere Constituția pentru că aceasta îi aparține și îl reprezintă. \nConstituția României conferă un sens comunității politice. \nNu  în  ultimul  rând,  Constituția  consfințește  garanția \ndezvoltării  normale  a  societății  noastre  împotriva  oricărei  forme  de \ntotalitarism, intoleranță, discriminare și populism. \nGrupul parlamentar al minorităților naționale se va implica în \nprocesul de revizuire a Constituției și, ca de fiecare dată, va propune și \nva susține măsuri care să consolideze democrația și care să contribuie \nla  apărarea  drepturilor  și  libertăților  fundamentale  ale  tuturor \ncetățenilor săi. \n                                                                                             47                                                                                          \n     \nSă nu uităm, stimați colegi, că minoritățile naționale au avut \nun rol extrem de important în construcția statului român. \nÎn încheiere, aș vrea să vă reamintesc că potrivit art. 4, care \nprevede, și nu „vorbește”, așa cum am mai auzit de la această tribună, \nRomânia este patria comună și indivizibilă a tuturor cetățenilor săi, \nfără deosebire de rasă, de naționalitate sau de apartenență etnică. \nLa mulți ani Constituției României! \nLa mulți ani, România! \nLa mulți ani tuturor cetățenilor acestei țări! \nMulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  deputaților  și  senatorilor  neafiliați,  doamna \nsenator Diana Iovanovici-Șoșoacă. \n                                                                                             48                                                                                          \n     \nDoamna Diana Iovanovici-Șoșoacă: \nMulțumesc. \nAm asistat aici, am  înțeles, la o ședință solemnă prin care \naniversăm Constituția României. \nN-am  auzit  pe  niciunul  dintre  noi spunând  la  mulți  ani  de \nSfântul Nicolae tuturor sărbătoriților de astăzi! La  mulți ani, popor \nromân, pentru Sfântul Nicolae! (Aplauze.) \nCei care nu aplaudați – probabil că vă trebuie o nuia pentru \nSfântul  Nicolae!  Pentru  că  suntem  aici  creștini  din  toate  timpurile! \nPentru că respectăm drepturile tuturor! \nAsistăm  astăzi  la  o  așa-zisă  aniversare  a  Constituției \nRomâniei,  că  nu  am  auzit  aici  decât  denigrări  ale  Constituției \nRomâniei și solicitări de schimbare. \nCum poți să aniversezi? E ca și când aniversezi 30 de ani de \ncăsătorie și anunți divorțul. \nAsta  ați  făcut  astăzi,  ați  pângărit  Constituția  României,  pe \ncare ar trebui să o cunoașteți cu toții! \nA existat un jurnalist în foaier, care, în urmă cu câteva luni – \nRafaelo Varga –, v-a întrebat pe cei mai mulți dintre dumneavoastră, \ndacă ați citit Constituția României? Cei mai mulți ați spus nu, nu am \navut timp. \nÎn schimb, vă aflați aici, în fabrica de legi a României, unde \nConstituția este Biblia românului. Mai presus de Constituție nu este \ndecât Dumnezeu și Biblia. Atât! \nDe 30 de ani încălcați pas cu pas Constituția României! \n                                                                                             49                                                                                          \n     \nÎn ultimii 2 ani, ați omorât-o! Ați adoptat Legea nr. 136/2020 \nși  Legea  nr.  55/2020,  care  încalcă  prevederile  art.  53  alin.  (2)  din \nConstituția României întrucât anulează efectiv existența drepturilor și \nlibertăților fundamentale. \nAstăzi, de Sfântul Nicolae și ziua acestei ședințe solemne, în \ncare văd că cea mai mare parte a Guvernului a plecat, mulți invitați au \nplecat,  domnul  președinte  nu  participă  pentru  că  nu  îi  place  să \nparticipe  la  astfel  de  evenimente,  cinste  domnului  Constantinescu, \nfostul  președinte,  că  a  venit!  Vine  tot  timpul.  Felicitări,  domnule \npreședinte! (Aplauze.) \nAșa se respectă poporul și Parlamentul! \nCinste tuturor care ați venit! \nCelorlalți, o nuia de la Sfântul Nicolae! \nTot  pe…  vă  spun  că  de  25  de  ani  lucrez  cu  Constituția \nRomâniei. \nPână și cel mai tânăr avocat, procuror, judecător, jurist știe \nConstituția României! \nAvând în vedere că nu o cunoașteți și o pângăriți chiar de \nziua ei, nu mă mai miră faptul că v-ați bătut joc de ea, mai ales în \nultimii 2 ani. \nAtâta  timp  cât  mai  există  câțiva  avocați,  și  juriști,  și \njudecători și procurori care își fac treaba în această țară, peste voința \ndumneavoastră, Constituția României mai are o șansă! \nDe 30 de ani - spuneți că o respectați? - n-ați respectat nimic! \n                                                                                             50                                                                                          \n     \nArt. 47 - traiul decent. Sunt peste 30% din români care trăiesc \nsub pragul sărăciei! 70% din români trăiesc în sărăcie! \nUnde,  cine  a  plătit  vreodată  pentru  încălcarea  Constituției \nRomâniei? \nConstituția  României,  stimați  domni  care  râdeți  și  vorbiți, \naici, în primele bănci! \nV-am urmărit pe toți! N-ați avut bunul-simț să vă ascultați \nniciodată în tăcere unii pe alții! Este chestiune de educație! Eu am stat \nși  v-am  ascultat,  indiferent  că  am  fost  sau  nu  de  acord  cu \ndumneavoastră, sunt cei 7 ani de acasă! \nNu  puteți,  în  ditai  Parlamentul  României,  Legislativul \nRomâniei, să vă comportați în felul acesta și să nu vă ascultați, să vă \nacordați măcar șansa de drept la liberă exprimare și la opinie! \nDar  nici  nu  putem  să  acceptăm  să  venim  la  aniversarea \nConstituției în care toți cereți schimbarea Constituției! Pentru că pe \naceastă Constituție ați jurat în acest mandat, nu să o schimbați, ci să o \nrespectați! \nNu este posibil ca această Constituție care v-a adus aici cu \ntoate drepturile pe care le aveți și obligațiile adiacente să fie încălcată \nde voi, să cereți să fie schimbată! De ce? În condițiile în care nici \nmăcar pe aceasta nu o respectați! \nDomnul Florin-Vasile Cîțu: \nMulțumim, doamnă senator. \nDoamna Diana Iovanovici-Șoșoacă: \n                                                                                             51                                                                                          \n     \nImediat, mai am… conchid acum. \nI-am  cerut  Sfântului  Nicolae  să-mi  dea  un  cadou  pentru \naniversarea Constituției României. Asta mi-a lăsat! Este o botniță prin \ncare… (Aplauze.) …Constituția, drepturile și libertățile fundamentale \nau fost anulate de către Parlament, de către Președinte și Guvern! \nȘi rog aici reprezentantul Curții Constituționale să aibă mai \nmult curaj, așa cum a avut în Decizia nr. 457/2020, pct. 68, în care au \nmenționat  că  starea  de  alertă  încalcă  statul  de  drept,  este  creată \nartificial  și  nu  există  fundament  constituțional  pentru  existența \nacesteia! \nTrăiască România liberă! \nTrăiască dreptul la liberă exprimare! \nJos botnița! (Aplauze.) \nDomnul Florin-Vasile Cîțu: \nMulțumim. \nDin  partea  Grupului  parlamentar  al  USR,  domnul  deputat \nMihai-Alexandru Badea. \nDomnul Mihai-Alexandru Badea: \nStimați membri ai Parlamentului, \nDistinși invitați, \nOnorată asistență, \nConstituția din 1991 este cea de-a șaptea lege fundamentală \npropriu-zisă a României, într-o istorie de 155 de ani, care a început în \n1866, sub domnitorul Carol I. \n                                                                                             52                                                                                          \n     \nÎn pofida criticilor care i-au fost aduse, unele bine întemeiate, \nactuala  Constituție  a  reprezentat  o  realizare  importantă,  având  în \nvedere contextul intern și internațional în care a fost adoptată. Într-o \nperioadă  în  care  alte  state  din  regiune  alegeau  să-și  revizuiască \nconstituțiile comuniste, statul român își elabora o lege fundamentală \ncu  totul  nouă,  dând  astfel  mesajul  a  ceea  ce  ar  fi  trebuit  să  fie \ndespărțirea completă de vechiul regim. \nÎn cei 30 de ani de existență s-au consumat nu mai puțin de 7 \ninițiative de revizuire, dintre care doar cea din 2003 a avut succes și \nne-a permis aderarea la NATO și Uniunea Europeană. \nCea de-a opta, cunoscută sub denumirea de „Fără penali în \nfuncții publice”, se află încă în desfășurare, după ce a primit votul \nunanim al Camerei Deputaților, anul trecut. \nChiar  dacă  n-a  existat  suficientă  voință  politică  pentru \norganizarea referendumului, odată cu alegerile parlamentare, continuu \nsă sper că Senatul va adopta acest proiect și că va alege un moment \nfavorabil care să permită întrunirea cvorumului necesar. Ar fi pentru \nprima dată când o constituție a României este revizuită la inițiativa \ncetățenilor români. \nSă nu ratăm șansa de a scrie această pagină de istorie! \nVă mulțumesc. (Aplauze.) \nDomnul Florin-Vasile Cîțu: \nMulțumim. \nTot din partea Grupului parlamentar al USR, domnul deputat \nAndrei-Răzvan Lupu. \n                                                                                             53                                                                                          \n     \nDomnul Andrei-Răzvan Lupu: \nDomnule președinte al Senatului, \nDomnule președinte al Camerei Deputaților, \nDomnule președinte al Curții Constituționale a României, \nStimați membri ai Corpului diplomatic, \nStimați reprezentanți ai cultelor religioase, \nDoamnelor și domnilor parlamentari, \nSuntem  aici  pentru  a  marca  un  moment  special  din  istoria \nnoastră, adoptarea Constituției în 1991, și îmi pare rău că unii dintre \ncolegii noștri au uitat acest lucru. \nPentru  mine,  a  vorbi  despre  Constituția  României  are  o \nsemnificație specială pentru că, pe de o parte, acest act vital pentru \ndemocrația noastră are o vârstă care o depășește pe a mea. \nPe de altă parte, ca absolvent de drept și cadru didactic în \ndomeniul  dreptului  constituțional,  este  o  onoare  să  pot  discuta, \ndezbate  și  construi  o  carieră  aici,  alături  de  dumneavoastră,  în \nParlamentul  României,  care  Parlament  își  trage  seva  și  relevanța \ninstituțională din chiar Constituția României. \nSunt deputat al USR și spun asta pentru că probabil această \netichetă înseamnă astăzi că ne găsim în dezacord politic cu majoritatea \nparlamentară. E un dezacord generațional și un dezacord de viziune \npolitică asupra viitorului nostru comun. \nDar  în  ciuda  acestor  disonanțe  și  în  ciuda  acestor  viziuni \ncontradictorii, precum și ca persoană care a susținut nevoia de a aduce \n                                                                                             54                                                                                          \n     \nschimbări  majore  actualei  Constituții,  aș  vrea  să  punctez  partea \nmeritorie a actualei Legi fundamentale. \nSe vede foarte clar din textul Constituției actuale teama de \ndictatură a celor care au redactat-o. Și este de înțeles că la începutul \nanilor '90 cei care au redactat-o erau încă plini de amintirile perioadei \ncomuniste. Cred că această teamă a reușit să creeze mai mult echilibru \nîntre puterile statului, care ne-a salvat de dorința unor oameni politici \nde a câștiga mai multă putere decât ar fi trebuit. \nPrecauțiile  părinților  actualei  Constituții  au  favorizat  poate \nunele blocaje instituționale, dar, slavă Domnului, ne-au salvat astăzi \nde a fi alături de unele state iliberale, cum sunt cazuri în estul Europei. \nDar  cum  timpul  lucrează  neîndurător,  trebuie  să  vedem  și \nnevoia de schimbare. \nExistă puncte importante în care trebuie să clarificăm starea \nactuală. Și aș enumera doar câteva: \n- Reforma Curții Constituționale; \n- Reducerea numărului de parlamentari și a modului în care \nlucrează Parlamentul; \n-  Clarificarea  raportului  dintre  legislația  europeană  și  cea \nnațională, inclusiv Constituția; \n-  Și,  bineînțeles,  introducerea  Proiectului  „Fără  penali  în \nfuncții publice” în corpul Constituției. \nMai  sunt  și  altele,  desigur,  dar  cred  în  înțelepciunea  celor \ncare  vor  face  parte  din  structura  parlamentară  ce  se  va  ocupa  de \nrevizuirea Constituției. \n                                                                                             55                                                                                          \n     \nNoi, Grupul USR, suntem pregătiți pentru această provocare \npe care orice om politic ar trebui să o trateze cu maximă preocupare. \nEste  un  moment  important  din  istoria  statului  român,  a \ninstituțiilor sale și, mai presus de orice, a cetățenilor țării. \nSper că dincolo de ceea ce ne separă generațional sau politic, \nsă putem lucra împreună pentru un scop care transcende partidele și \ngenerațiile din care facem parte. \nAvem nevoie, după 30 de ani de la adoptare și după 18 ani de \nla singura sa revizuire, de o constituție reformată. \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nȘi, din partea Grupului parlamentar al PNL, domnul deputat \nIoan Cupșa. \nDomnul Ioan Cupșa: \nDomnilor președinți ai Camerelor Parlamentului, \nOnorați invitați, \nDomnule președinte Emil Constantinescu, \nDoamnelor și domnilor, \nSe  împlinesc  în  aceste  zile  30  de  ani  de  la  adoptarea \nConstituției din anul 1991, un act politic de o importanță covârșitoare \npentru  noi.  Un  act  care  a  însemnat  ruperea  definitivă  de  regimul \npolitic stabilit în anul 1945 în România. Ruperea de organizarea de \n                                                                                             56                                                                                          \n     \nstat care, prin relațiile sociale impuse, ne-a chinuit, ne-a nefericit pe \nnoi, românii. \nÎnainte de a continua însă, dați-mi voie să citez din spusele \nmarelui filosof idealist, Hegel – „Fiecare țară are Constituția care i se \npotrivește”. \nConstituția din anul 1991 este opera Comisiei constituționale, \nprecum  și  a  unui  Parlament  transformat  în  Adunare  Constituantă. \nParlamentari sprijiniți de experți în drept constituțional au reușit să \nadopte  Legea  fundamentală.  Merită  respectul  nostru  pentru  acest \nlucru. \nDemersul lor este unul criticabil, este imperfect, dar să nu \nuităm că această constituție, Constituția din anul 1991, ne-a fost nouă \nutilă. \nA  devenit  o  obișnuință  să  identificăm  Constituția  folosind \nexpresia  „lege  fundamentală  a  unui  stat”.  Statul  și  Constituția  se \ncondiționează reciproc. \nDin punct de vedere istoric, în statul român, să nu uităm, în \nmai puțin de 70 de ani am avut parte de 6 constituții – 1923, 1938, \n1948, 1952, 1965, 1991 -, precum și o revizuire, ulterior, în anul 2003. \nO fi bine? \nPermiteți-mi, în ceea ce privește aprecierea constituțiilor pe \ncare noi în epoca modernă a statului le-am avut, să citez din cel care \neste de neuitat, Petre Țuțea, care, cu stilul său inconfundabil, afirma: \n„Constituția liberală din 1923 nu e o operă, e o capodoperă. Un rege \n                                                                                             57                                                                                          \n     \nputernic, înfășurat într-un stat al normelor liberale: separația puterilor \nși libertăți câte dorește nea Niță (...)”. \nSuntem datori să respectăm Constituția în spiritul ei. De ce în \nspiritul ei? Pentru că deseori – și aici aveți cu toții această experiență – \nnormele pe care le punem noi în pagină sunt departe de perfecțiunea \nlimbajului juridic de care ar trebui să dea dovadă. \nSpiritul Constituției - principii, idei, elemente de bază care \nsunt necesare, pe care întreaga noastră viață socială se construiește, \nașadar, aceste principii trebuie înțelese și trebuie însușite. \nSunt dator să spun astăzi – interpretarea și aplicarea normelor \nconstituționale  de  către  reprezentanții  puterilor  în  stat,  de  către \nreprezentanții instituțiilor de rang constituțional au avut suficient de \nmulte sincope în ultimii ani. \nPe  de  o  parte,  au  existat  prea  multe  conflicte  juridice  de \nnatură constituțională. Poate nu din cauza imperfecțiunii legii, cât mai \nmult din cauza abuzului prin care cei care vremelnic au fost sau sunt \nputere în stat au înțeles să aplice normele constituționale. \nSă nu uităm, am adoptat prea multe acte normative care nu \nrespectă rigoarea constituțională. \nPe  de  altă  parte,  deciziile  pe  care  le-a  pronunțat  Curtea \nConstituțională a României sunt contradictorii deseori. Contradictorii \nîntr-o  perioadă  relativ  scurtă  de  timp.  Ceea  ce  înseamnă  că \nfuncționează  imperfect  Curtea  Constituțională  a  României,  garantul \nsupremației Constituției. \n                                                                                             58                                                                                          \n     \nExpresia  „este  constituțional  dacă...”,  care  se  regăsește  în \nprea  multe  decizii  ale  Curții  Constituționale,  a  transformat  uneori \nCurtea Constituțională a României într-un legiuitor ad-hoc. \nConstituția este imperfectă, imperfecte sunt legile pe care noi \nle adoptăm, este un fapt. \nMorbul perimării există cuprins în fiecare lege pe care noi am \nadoptat-o. De fiecare dată trebuie să adaptăm legile, modificându-le, \nașa cum și Constituția se impune probabil să o modificăm. Pentru că \nsituația economică, socială, politică, atât internă, cât și internațională, \nse modifică în timp ce noi vorbim. \nConstituția este fundament al întregului sistem de drept. Este \ncheie de boltă a organizării și funcționării statului nostru. \nConstituția este legea scrisă cu majuscule. Lege care are drept \nscop  ultim  apărarea  demnității  omului,  apărarea  drepturilor, \nlibertăților  fundamentale  și,  atenție,  stabilirea  obligațiilor  esențiale. \nToate acestea împreună ne definesc pe noi ca oameni. \nConstituția este mijloc, și nu scop în sine. \nCeea ce trebuie cu adevărat să ne  preocupe este ca  pentru \nviitor Constituția să fie fundamentul dezvoltării națiunii noastre. Să fie \nfundamentul mai binelui viitor al fiecăruia dintre noi. \nSă  ne  dea  Dumnezeu  înțelepciunea  să  identificăm  valorile \nfundamentale! Acele valori care ne permit nu doar să supraviețuim ca \noameni,  ca  cetățeni  ai  României,  ci  care  ne  ajută  să  trăim  demn.  \nCele care ne ajută să ne găsim fericirea. Să le protejăm și să construim \nfolosindu-ne de ele Legea fundamentală. \n                                                                                             59                                                                                          \n     \nConstituția este o lucrare pentru prezent, dar în mod special \nConstituția  este  o  lucrare  pentru  viitor.  Constituția  trebuie  să  fie  o \nprivire aruncată în viitor. În viitorul națiunii noastre. \nDar pentru ca toate acestea să devină realitate trebuie să luăm \naminte că nu avem nevoie de nimic altceva decât de un proiect de țară. \nNu  avem  nevoie  de  o  abstracțiune,  nu  avem  nevoie  de  o  operă \nformală, avem nevoie de Constituția noastră. \nȘi dați-mi voie, la sfârșit, să citez dintr-un înțelept care acum \nmai bine de 200 de ani înțelegea acest lucru și încerca să ne învețe și \npe noi. \nJoseph de Maistre ne spunea - „O constituție care este făcută \npentru  toate  națiunile  nu  este  făcută  pentru  niciuna,  e  o  pură \nabstracțiune, e o operă școlărească făcută pentru a exersa spiritul (...)”. \nLa mulți ani, România! \nO zi bună, români! \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nVă mulțumesc, stimați colegi, pentru participare. \nPermiteți  să  declar  închisă  ședința  solemnă  comună  a \nSenatului și Camerei Deputaților. \nVă mulțumesc. \n \nȘedința s-a încheiat la ora 14.46. \n \n "
    },
    "29": {
        "start_text": "Domnul Dan Tanasă:",
        "start_index": -1,
        "end_text": "Domnul Florin-Vasile Cîțu:",
        "end_index": -1,
        "text": "                                                                         1                                                                                          \n     \n06 decembrie 2021 – ședință comună \n \n \nS U M A R \n \n1.  Alocuțiuni dedicate aniversării a 30 de ani de  2. \nla adoptarea Constituției în vigoare de către Adunarea \nConstituantă. \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n                        S T E N O G R A M A \nședinței solemne comune a Camerei Deputaților și Senatului  \ndin data de 6 decembrie 2021 \n \n \nȘedința a început la ora 13.03. \nLucrările ședinței au fost conduse de domnul senator Florin-\nVasile Cîțu, președintele Senatului, asistat de domnul senator Sorin \nLavric,  secretar  al  Senatului,  și  de  doamna  deputat  Alexandra \nPresură, secretar al Camerei Deputaților.  \nDin  prezidiu  a  făcut  parte  și  domnul  deputat  Ion-Marcel \nCiolacu, președintele Camerei Deputaților. \nDomnul Florin-Vasile Cîțu: \nBună ziua! \nStimați colegi,  \nHaideți să începem ședința! \nAstăzi avem ședința solemnă a... \nSe așază oamenii...? \nStimați colegi,  \nVă rog să vă așezați, să începem ședința! \nAstăzi avem ședința solemnă comună a Senatului și Camerei \nDeputaților  dedicată  aniversării  a  30  de  ani  de  la  adoptarea \nConstituției în vigoare de către Adunarea Constituantă. \n                                                                                             3                                                                                          \n     \nDomnule președinte al Camerei Deputaților,  \nDomnule prim-ministru, \nDomnilor foști președinți ai României,  \nDoamnelor și domnilor miniștri, \nDomnule președinte al Curții Constituționale,  \nStimați membri ai Corpului diplomatic, \nPreafericirea Voastră,  \nÎnaltpreasfinția Voastră, \nDoamnelor și domnilor deputați, \nStimați invitați,  \nOnorată asistență, \nVă  rog  să-mi  permiteți  să  declar  deschisă  ședința  solemnă \ncomună dedicată aniversării a 30 de ani de la adoptarea Constituției în \nvigoare de către Adunarea Constituantă.  \nVă invit să ascultăm Imnul național al României. \n(Se intonează Imnul național „Deșteaptă-te, române!”.) \nDomnul Ion-Marcel Ciolacu:  \nInvit la tribună pe domnul Florin Cîțu, președintele Senatului \nRomâniei. \nDomnul Florin-Vasile Cîțu: \nBună ziua! \nDoamnelor și domnilor parlamentari, \nStimați invitați,  \nDistinsă asistență, \n                                                                                             4                                                                                          \n     \nSe împlinesc trei decenii de la intrarea în vigoare, în urma \naprobării  prin  referendumul  național  din  decembrie  1991,  a \nConstituției României. Atunci, din punct de vedere constituțional, ne-\nam despărțit de o epocă sumbră a istoriei țării noastre, în care regimul \ncomunist totalitar a încălcat sistematic cele mai elementare drepturi \nale  românilor.  Reacția  poporului  nostru  a  fost  reprezentată  de \nevenimentele care s-au desfășurat în perioada 16-22 decembrie 1989, \ncare au început la Timișoara, și pe care eu vreau să le amintesc în mod \nspecial,  pentru  că  am  această  datorie.  A  fost  deschisă  calea  către \ndemocratizarea României și către statul de drept. Am înaintat greu, dar \npe o traiectorie ireversibilă, pe care românii au dovedit că sunt gata să \no apere prin vot, dar și prin proteste democratice. \nStimați colegi, \nPentru mine este o mare onoare să reprezint astăzi Partidul \nNațional  Liberal  la  o  dezbatere  care  nu  poate  ocoli  tradiția \ndemocratică a acestei țări. Ideea unei guvernări democratice face parte \ndin gena PNL. Constituția din 1866 a purtat amprenta gândirii politice \nliberale,  apoi,  după  fondarea  PNL,  reforme  democratice  esențiale, \nprecum lărgirea dreptului de vot, au fost inițiate de partidul nostru. \nÎn  perioada  interbelică  Constituția  din  1923,  promovată  de \nPNL, a dus mai departe tradiția constituțională românească. Revenit \npe scena politică, după ce a fost înregistrat ca partid politic, în ianuarie \n1990,  PNL  a  avut  permanent  pe  agenda  sa  instaurarea  unui  regim \ndemocratic  autentic  în  România,  și  nu  a  unui  model  ipotetic  de \ndemocrație originală. \n                                                                                             5                                                                                          \n     \nProbabil că în acești 30 de ani nici PNL nu s-a comportat fără \ngreșeală,  dar  am  fost  mereu  partidul  dedicat  sută  la  sută  integrării \neuropene și euroatlantice a României, protejării valorilor statului de \ndrept și dezvoltării unei societăți democratice. \nDoamnelor și domnilor,  \nAcesta nu este un moment de sărbătoare, ci unul de bilanț \npentru Constituție și pentru tot ce înseamnă organizarea instituțională \na  statului  român.  Reformele  sunt  inevitabile,  pentru  că  asta  doresc \ncetățenii.  În  timp,  cu  profesionalism,  fără  patimă  politică  și  interes \nascuns, va trebui să modernizăm structurile sale,  modul în care ele \nfuncționează și cum  îl servesc pe  cetățean. Normele  constituționale \nvor trebui ajustate la realitatea pe care o trăim. \nSalut  faptul  că  în  Programul  de  guvernare  al  actualului \nGuvern  este  avută  în  vedere  eventualitatea  ca,  în  cazul  în  care  va \napărea  un  moment  constituțional  autentic,  Executivul  să  susțină  o \nreformă,  în  sensul  apropierii  între  stat  și  cetățean  și  al  creșterii \ngradului  de  protecție  al  drepturilor  și  libertăților,  în  acord  cu \njurisprudența CEDO. \nDe  asemenea,  Coaliția  de  guvernare  susține  ca  inițiativa \ncetățenească de revizuire a Constituției, înregistrată la Parlament în \nmai 2019 și aflată în prezent la vot final la Senat, să-și găsească cea \nmai bună formă de transparență la nivel normativ, atunci când situația \npandemică va permite acest lucru.  \nÎn același timp, trebuie să fim foarte atenți la marile opțiuni \npe care cetățenii români le-au exprimat și continuă să le exprime în \n                                                                                             6                                                                                          \n     \nultimele trei decenii. PNL are o agendă liberală de măsuri necesar a fi \navute în vedere la o eventuală revizuire a Constituției. De 30 de ani \nexistă  un  aspect  care  a  rămas  netranșat  așa  cum  ar  fi  trebuit  - \nproprietatea  privată.  O  măsura  pe  care  trebuie  să  o  abordăm  este \nreducerea la 16 ani a vârstei la care se va putea vota, așa cum este \ntendința în multe țări europene. Multe alte subiecte trebuie abordate cu \nmaturitate. \nReforma administrativă este un subiect care trebuie să stea în \natenția  Parlamentului.  Ultimii  ani  au  adus  pe  tapet  și  numeroase \nconflicte juridice de natură constituțională, iar normele constituționale \npot  fi  clarificate.  Problema  traseismului  politic  al  parlamentarilor  a \nrămas  deschisă  de  atât  de  mulți  ani,  deși  în  fiecare  legislatură  ea \ninfluențează aritmetica parlamentară. Și nu trebuie să uităm că există o \nrestanță în ceea ce privește implementarea în Constituție a rezultatelor \nreferendumului din 2019 pe tema justiției.  \nNu cred că numai Parlamentul sau numai partidele pot aborda \nun proces de reflecție cu privire la o eventuală revizuire a Constituției. \nRolul societății civile va fi fundamental.  \nReferitor acum la modul cum va arăta revizuirea viitoare vă \npot spune de pe acum un lucru: îmi doresc să fie cel puțin la fel de \nliberală cum au fost constituțiile din 1866 și 1923, ba chiar să aibă o \ndoză și mai mare de liberalism. \nLa mulți ani, români! \nLa mulți ani, România! \nMulțumesc. (Aplauze.) \n                                                                                             7                                                                                          \n     \n(Revine la prezidiu.) \nInvit  la  tribună  pe  Excelența  Sa,  domnul  Marcel  Ciolacu, \npreședintele Camerei Deputaților. (Aplauze.) \nDomnul Ion-Marcel Ciolacu: \nCred că nu este nici prima oară și nu va fi nici ultima oară \ncând am să spun că eu nu susțin vaccinarea obligatorie (Aplauze.), dar \nam dreptul în primul rând la viață. Fiecare decide dacă e bine să se \nvaccineze sau nu. \nVă rog frumos, doamnă colegă, să purtați mască sau să mă \nprotejați, să nu mă îmbolnăviți. (Aplauze.)  \nDreptul  meu  la  viața  și  dreptul  oricărui  român  nu  se \nnegociază, doamnă! \nDoamna Rodica Boancă (din sală): \nUnde scrie că masca te apără, te protejează?! \nDomnul Ion-Marcel Ciolacu:  \nDomnule președinte al Senatului,  \nDomnule prim-ministru,  \nDomnule președinte Constantinescu,  \nDomnule președinte al Curții Constituționale a României, \nDoamnelor și domnilor deputați și senatori, \nDoamnelor și domnilor miniștri, \nStimați  membri  ai  Comisiei  pentru  redactarea  proiectului \nConstituției României, \nStimați membri ai Corpului diplomatic, \n                                                                                             8                                                                                          \n     \nConstituția  e  cartea  de  vizită  a  unei  democrații.  Așa  cum \nfacem  o  ecografie  pentru  a  vedea  corpul  uman,  la  fel,  Legea \nfundamentală trebuie să fie expresia unei societăți. \nÎn  pofida  transformărilor  profunde  din  ultimii  32  de  ani, \nRomânia încă are o tradiție democratică fragilă. Mai avem mult de \nmuncă până să ajungem la practici democratice stabile și să ne găsim \nacea vocație democratică autentică, în sensul culturilor occidentale. \nDin  această  perspectivă,  efortul  făcut  acum  30  de  ani  de \npărinții fondatori ai Constituției din 1991 a fost imens. Textul noii \nConstituții trebuia să producă, în primul rând, o schimbare radicală de \nmentalitate la nivelul societății, prin despărțirea definitivă de trecutul \ncomunist. \nTextul lor trebuia să găsească soluțiile potrivite și echilibrate \npentru o societate care avea nevoie de un nou set de valori comune, \ndar în care să se regăsească și care să creeze solidaritate. \nAș dori ca astăzi, în mod special, să le mulțumesc celor care \nacum 30 de ani au pus umărul la reclădirea României pe baze noi, \nsănătoase și democratice. (Aplauze.) Câțiva dintre cei de atunci sunt \nastăzi alături de noi. Lor vreau să le transmitem atât recunoștința mea, \ncât și a colegilor mei din Parlament, pentru tot ce au făcut cu bună-\ncredință, competență și dragoste pentru România! \nDoamnelor și domnilor, \nAstăzi este un  moment aniversar. Dar e cel mai bun prilej \npentru a spune că avem nevoie de o Constituție care să reflecte un \nmodel de stat conform cu nevoile societății actuale. \n                                                                                             9                                                                                          \n     \nTrebuie să avem curajul să vorbim deschis despre necesitatea \nunei reforme constituționale, care să facă din Legea fundamentală un \ninstrument de modernizare a țării. \nTrebuie  să  vorbim  despre  acest  lucru,  fără  teamă  și  fără \ncomplexe. Toate sistemele democratice, cu excepția Statelor Unite, au \nfăcut-o  atunci  când  a  fost  nevoie.  Unele  state  au  apelat  chiar  la \nrevizuirea totală, așa cum a făcut Finlanda în anul 2000 sau Elveția în \nanul 1999. Altele, au apelat la o modificare parțială. Belgia chiar de 20 \nde ori în ultimii 20 de ani. \nEste adevărat, și în România s-a încercat de mai multe ori \nacest lucru. Cu excepția anului 2003, toate încercările de modificare a \nConstituției au eșuat. Acest lucru s-a întâmplat pentru că cei care le-au \ninițiat nu au înțeles că o revizuire a Constituției trebuie să satisfacă \nnevoile  cetățenilor,  și  nu  poftele  politicienilor,  fie  că  sunt \nparlamentari, premieri sau șefi de stat. \nReforma  constituțională  nu  mai  trebuie  să  fie  un  proiect \npersonal  al  politicienilor.  Această  dezbatere  trebuie  mutată  în \nsocietate, pentru că cetățenii trebuie să fie implicați efectiv în acest \nproces. Toate modificările trebuie înțelese și acceptate de români. \nDe aceea, consider absolut necesar un acord larg la nivelul \nîntregii clase politice, dar și la nivelul mediului academic, al corpului \nde  experți  și  al  societății  civile.  Contribuția  tuturor  este  esențială \npentru reușita unui demers atât de complex! \nStimați colegi, \n                                                                                             10                                                                                          \n     \nAu  trecut  18  ani  de  la  ultima  revizuire  a  Constituției \nRomâniei. În această perioadă am văzut cum Legea fundamentală a \nfost folosită fie ca bâtă, fie ca scut de către unii politicieni, în funcție \nde interesele politice de moment. \nDe  multe  ori,  diferiți  actori  politici  și-au  forțat  atribuțiile \nconstituționale. S-a ajuns în momente de criză politică, în care actuala \nConstituție nu a putut oferi soluții destul de clare pentru depășirea lor. \nDe  aceea,  trebuie  să  ne  punem  întrebarea:  cum  dorim  să \nreformăm Constituția? Care sunt acele direcții și principii care să aibă \nun caracter eficient în plan normativ? \nLa  nivel  general,  cred  că  Legea  fundamentală  trebuie  să \nîntărească instituțiile, astfel încât să avem un stat capabil să garanteze \ndrepturile  și  libertățile  cetățenilor.  Oamenii  trebuie  să  se  simtă \nprotejați cu adevărat de către stat. \nÎn al doilea rând, consider că un sistem de guvernare eficient \neste acela care generează un control reciproc între puterile statului și \nnu  permite  niciunui  actor  instituțional  să  concentreze  puterea  în \nmâinile sale. \nDin  păcate,  acest  principiu  fundamental  nu  și-a  găsit \nîntotdeauna și aplicarea în practică. În România, am asistat de multe \nori la un proces de personalizare a puterii. Cei care au ajuns să ocupe \ndiverse funcții în stat au modelat instituția, conform propriilor dorințe \nși interese. În final, această forțare a dus la o perturbare a echilibrului \nîntre puterile statului și la conflict. \n                                                                                             11                                                                                          \n     \nDin  această  perspectivă,  o  clarificare  a  atribuțiilor \npreședintelui  cred  că  se  impune.  Trebuie  să  ne  gândim  dacă  e \nmomentul să depășim angoasa dictaturii comuniste în ceea ce privește \nstatutul și rolul președintelui. \nAcum trei decenii a fost stabilit un sistem echilibrat prin care \ncetățenii  să  își  aleagă  direct  președintele,  însă  puterile  sale  au  fost \nlimitate ca să nu devină un dictator. \nTrebuie  ca  cei  care  vor  lucra  la  reforma  Constituției  să  se \npronunțe dacă acest sistem, în care președintele este o struțo-cămilă, \nîntre un președinte francez, de exemplu, și un monarh spaniol, mai \npoate funcționa în România. \nRolul președintelui a fost gândit ca un producător de consens. \nDin păcate, a sfârșit de multe ori în a fi un producător de tensiune în \nsocietate.  Nu  de  puține  ori  am  văzut  cum  președintele  și-a  depășit \nrolul  de  mediator  și  a  intervenit  brutal  peste  celelalte  puteri \nconstituționale. \nDe altfel, relațiile dintre președinte și premier au balansat în \nultimii 30 de ani între conflict și obediență. Am văzut că atunci când \nmajoritatea parlamentară a fost favorabilă președintelui, acesta a ajuns \nșeful  de  facto  al  Guvernului.  Premierul  a  devenit  o  marionetă.  În \ncealaltă extremă, a coabitării, președintele a fost mai degrabă izolat de \ncătre prim-ministru, care a preluat toată puterea executivă. Aceasta nu \neste normalitatea! \nApoi, în plan parlamentar, mi-aș dori, de exemplu, să existe \nun  anumit  interes  pentru  reglementarea  moțiunii  constructive  de \n                                                                                             12                                                                                          \n     \ncenzură,  pe  model  german.  În  România,  partidele  politice  au \ntransformat  moțiunile  de  cenzură  într-un  instrument  de  imagine  și \nprilej de atacuri politice la adresa adversarilor. \nDe aceea, eu cred că moțiunea de cenzură trebuie să fie clară \nși nu numai pentru retragerea încrederii, ci și pentru acordarea ei unei \nalte persoane, care să-și asume de la bun început acest rol. \nDemiterea  premierului  trebuie  să  conducă  automat  la \ndesemnarea unui alt prim-ministru. Nu am fi stat acum două luni fără \nGuvern, dacă am fi avut acest instrument în Constituție. \nÎn plan guvernamental, cred că viitoarea Constituție trebuie \nsă găsească mecanisme mult mai clare de limitare a practicii excesive \na ordonanțelor de urgență. Parlamentul nu este o anexă a Guvernului \nRomâniei, ci un partener instituțional. S-a folosit prea mult pretextul \nurgenței,  astfel  încât  practica  ordonanțelor  a  devenit  o  modalitate \ncurentă de legiferare. Lucrurile nu mai pot continua așa! \nÎn general, este nevoie de o clarificare a atribuțiilor fiecărei \nputeri  în  parte.  Și  sunt  convins  că  experții  vor  găsi  cele  mai  bune \nsoluții  astfel  încât  să  nu  devenim  victimele  unui  experiment \nconstituțional! \nDoamnelor și domnilor, \nTrebuie să ne gândim serios dacă ne aflăm în acel „moment \nconstituțional”.  Am  ratat  acest  moment  după  integrarea  în  Uniunea \nEuropeană și în NATO. Am ratat în 2011, am ratat și în 2013, când \nam avut o largă majoritate parlamentară. \n                                                                                             13                                                                                          \n     \nNu avem scuze dacă vom rata din nou! După 30 de ani, nu \nmai putem să punem doar niște proptele. Ele nu rezolvă nimic! Nu \naduc dezvoltare, continuitate și stabilitate! \nSocietatea  așteaptă  o  Constituție  modernă,  care  să  reflecte \nrealitatea,  dar  care  să  conducă  la  dezvoltare  și  să  ofere  soluții \ninovative la provocările viitorului. \nTrebuie să facem o reformă constituțională serioasă. Și avem \nnevoie de fiecare român pentru a reuși acest lucru!  \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule președinte. \nInvit acum la tribună pe Excelența Sa, domnul Nicolae-Ionel \nCiucă, prim-ministrul României. \nDomnul Nicolae-Ionel Ciucă (prim-ministrul României): \nDomnule președinte al Senatului, \nDomnule președinte al Camerei Deputaților, \nStimate domnule președinte al Curții Constituționale, \nDomnule președinte Constantinescu, \nStimate doamne și stimați domni parlamentari, \nStimați colegi miniștri,  \nDoamnelor și domnilor ambasadori,  \nBună ziua! \nSunt deosebit de onorat să particip astăzi la această ședință \nsolemnă,  prin  care  marcăm  30  de  ani  de  la  adoptarea  Constituției \n                                                                                             14                                                                                          \n     \nRomâniei,  act  juridic  și  politic  fundamental  al  statului,  garant  al \nlibertăților democratice ale cetățeanului. \nLa  referendumul  național  desfășurat  pe  8  decembrie  1991, \nromânii s-au pronunțat pentru democrație, libertate și stat de drept, \npentru o societate în care demnitatea omului, drepturile și libertățile \ncetățenilor, dreptatea și pluralismul politic, supremația legii și statul \nde drept să fie valori supreme, garantate de stat. \nPrima  și  singura  Constituție  adoptată  după  căderea \ncomunismului,  actuala  Constituție  a  României,  reprezintă  piatra  de \ntemelie a societății noastre democratice, fiind inspirată și legitimată de \nidealurile Revoluției din Decembrie 1989, de sacrificiul și jertfa celor \ncare  și-au  pierdut  viața  sau  au  fost  răniți  în  acele  zile.  Această \nConstituție  este  cea  de-a  doua  cea  mai  longevivă  Constituție  a \nRomâniei, după cea din 1866. \nAcum,  la  trei  decenii  de  la  adoptare  și  după  revizuirea \nnecesară aderării la Uniunea Europeană, în anul 2003, consider că este \nnecesară în continuare reformarea statului și a administrației publice \npentru  a  pune  în  centrul  preocupărilor  cetățeanul,  pentru  a  crește \neficiența  și  calitatea  serviciilor  publice  oferite  contribuabililor  și \npentru a crește responsabilitatea deținătorilor funcțiilor publice. \nPandemia COVID-19 a arătat încă o dată cât de importantă \neste asigurarea echilibrului dintre libertățile democratice și dreptul la \nviață, pe care statul trebuie să-l asigure tuturor, inclusiv prin servicii \nmedicale de care toți cetățenii români trebuie să beneficieze în mod \negal. Starea de alertă este, alături de limitările legale și legitime ale \n                                                                                             15                                                                                          \n     \nlibertăților cetățenilor pe o perioadă restrânsă, la fel de importantă ca \nși  nevoia  de  prezervare  a  drepturilor  și  libertăților  care  dau  esența \nstatului  democratic.  Nevoia  acestui  echilibru  este  evidentă,  astăzi, \ncând traversăm o perioadă de criză sanitară în care sunt necesare unele \nreglementări pentru combaterea COVID-19. Trebuie să traversăm cu \nbine,  împreună,  această  perioadă  și  voi  lua  toate  măsurile  necesare \npentru  a  trece  țara  prin  această  criză,  cu  sprijinul  experților  și  al \npersonalului de specialitate, al instituțiilor statului, în colaborare cu \npartenerii europeni și internaționali, dar mai ales cu sprijinul tuturor \ncetățenilor României. \nExcelențele Voastre, \nDistinși invitați, \nAșa  cum  am  subliniat  de  la  această  tribună  și  cu  prilejul \nacordării votului de învestitură, în centrul preocupărilor Guvernului se \naflă cetățeanul  român și binele comun. Alături de toți  miniștrii din \nacest Guvern ne angajăm să facem tot ce depinde de noi pentru ca \nsituația  economică,  socială  și  sanitară  a  românilor  să  se \nîmbunătățească. \nOamenii au așteptări legitime de la noi: să cultivăm respectul \nfață  de  lege,  să  apărăm  adevărul,  dreptatea,  unitatea  socială  și \nsolidaritatea. Lucrăm pentru cetățeni, luând la timp, cu bună-credință \nși  nepărtinitor,  decizii  care  să  ducă  la  o  viață  în  siguranță,  la \ndezvoltare, la respectarea demnității fiecăruia și la o viață mai bună. \nObiectivul nostru este ca prin măsurile pe care le vom implementa să \nasigurăm dezvoltarea și prosperitatea țării noastre. \n                                                                                             16                                                                                          \n     \nValorile și libertățile constituționale există în fiecare dintre \nnoi, ne unesc, ne fac mai puternici ca națiune, iar idealurile comune \nreprezintă liantul între cetățeni și instituțiile statului. \nDe aceea, vă cer sprijinul, atât dumneavoastră, dar și tuturor \ncetățenilor,  pentru  a  construi  o  țară  mai  puternică  și  prosperă, \naducându-i  pe  oameni  împreună  în  jurul  unui  obiectiv  comun: \ndezvoltarea și bunăstarea României și a românilor. \nÎn calitate de cetățean român și de prim-ministru al României, \nvoi  milita  întotdeauna  pentru  respectarea  literei  și  spiritului \nConstituției și pentru domnia legii. \nVă mulțumesc. (Aplauze.) \n                                                                                             17                                                                                          \n     \nDomnul Florin-Vasile Cîțu: \nMulțumim, domnule prim-ministru. \nInvit  la  tribună  pe  Excelența  Sa,  domnul  Valer  Dorneanu, \npreședintele Curții Constituționale. \nDomnule președinte! \nDomnul  Valer  Dorneanu  (președintele  Curții \nConstituționale): \nStimate domnule președinte al Senatului Florin Cîțu,  \nStimate  domnule  președinte  al  Adunării  Naționale,  al \nCamerei  Deputaților  -  zicem  Adunare  Națională,  pentru  că  așa  îi \nspunea pe vremuri, \nDistinse domnule prim-ministru Nicolae Ciucă, \nLa mulți ani și pentru ziua dumneavoastră de astăzi! \nDistinși miniștri,  \nDomnule președinte Emil Constantinescu, \nStimați parlamentari, \nDați-mi voie să mă răsfăț și să vă spun dragi colegi, \nÎnaltpreasfinția Voastră, \nOnorată asistență, \nMulțumesc  în  primul  rând  Parlamentului  pentru  onoranta \ninvitație  de  a  mă  adresa,  în  calitate  de  președinte  al  Curții \nConstituționale,  acestei  distinse  adunări  care  cinstește  Constituția \nRomâniei. \nÎn calitate de garant al supremației Constituției, pentru noi, \nCurtea Constituțională, este o mare onoare acest lucru și în această \n                                                                                             18                                                                                          \n     \ncalitate îmi permit să vă amintesc faptul că actul fundamental al țării \neste o adevărată Biblie și nu întâmplător fiecare dintre noi începem \nactivitatea depunând jurământul de credință cu mâna pe Constituția \nRomâniei și pe Biblie.  \nSărbătorim, astăzi, 30 de ani de la „momentul zero”, de la \nborna de stat a democrației românești, 30 de ani de la debutul unei \nperioade istorice pentru neamul românesc, unei epoci dorită a fi de \nlibertate și speranță, de încredere și entuziasm, care să succeadă anilor \nlungi,  apăsători  și  tenebroși  ai  comunismului,  30  de  ani  de  la \nadoptarea Constituției României.  \nLa acest moment aniversar, să ne amintim faptul că nu a fost \ndeloc  ușor  să  se  elaboreze  o  nouă  Lege  fundamentală,  care  să \nreușească mai întâi de toate să smulgă societatea din automatismele \ncomportamentale  și  atitudinile  formate,  fără  voia  sa,  sub  povara \nvremurilor,  pe  parcursul  jumătății  de  secol  petrecute  în  regimul \ncomunist, mai apoi să imprime un suflu nou, democratic, în acord cu \nspiritul  european,  care  să  rezoneze  cu  aspirațiile  și  idealurile \nRevoluției din Decembrie 1989 și să ofere, în același timp, mecanisme \njuridice concrete și eficiente, care să răspundă așteptărilor poporului. \nAdunarea  Constituantă,  instituită  în  acest  scop,  a  avut  la \ndispoziție pentru acest copleșitor demers creator un termen de 18 luni \nde la înființare. Lucrările Adunării Constituante s-au desfășurat astfel \nîncât  să  asigure  Adunării  Constituante  timpul  necesar  pentru  o \nelaborare ca atare. \n                                                                                             19                                                                                          \n     \nS-au conceput două lecturi, în acest scop, prima lectură având \nca  obiect  inițierea  membrilor  Adunării  Constituante  cu  modul  de \nredactare a unei constituții, precum și informarea acestora cu privire la \nconținutul constituțiilor din statele democratice. \nProcesul  de  elaborare  a  Constituției  a  beneficiat  de  o \nsubstanțială  asistență  internațională,  fiind  valorificată  experiența \nstatelor cu tradiție democratică. \nComisia  a  avut  întâlniri  inclusiv  cu  reprezentanți  ai  unor \nautorități  internaționale,  mai  ales  organisme  ale  ONU  și  ale \nConsiliului Europei, iar lucrările comisiei au fost analizate în cadrul \nComisiei de la Veneția. Un rol important l-au avut avizele comunicate \nde  diferite  organizații,  precum  Comitetul  Helsinki  pentru  drepturile \nomului,  dar  și  discuțiile  purtate  cu  diferiți  specialiști  în  drept \nconstituțional din numeroase țări, și chiar participarea nemijlocită a \nunor  specialiști  francezi,  în  frunte  cu  reputatul  profesor  Robert \nBadinter; la dezbaterile acestea care au însoțit elaborarea Constituției \ns-au valorificat și tradițiile constituționalismului românesc, preluat din \nprincipiile revoluției franceze. \nPrecizez aceste detalii pentru a evidenția dorința membrilor \nAdunării  Constituante  de  a  elabora  o  lege  fundamentală  a  statului \nromân  care  să  fie  în  concordanță  cu  standardele  internaționale  în \nmaterie  constituțională,  care  să  înglobeze  patrimoniul  democratic \neuropean  și  care  să  înalțe  viața  juridică,  politică  și  economică  a \nsocietății  românești  la  un  nivel  similar  celor  al  statelor  cu  sisteme \ndemocratice consolidate printr-o îndelungată tradiție. Să apreciem și \n                                                                                             20                                                                                          \n     \nsă respectăm acest efort uriaș, realizat cu toată convingerea și cu bună-\ncredință! \nDesigur  că,  fiind  o  creație  umană,  Constituția  noastră  nu \nputea  fi  perfectă,  ireproșabilă,  dar  conținutul  ei  reușește  să  ofere \nsuficiente repere pentru construirea pe baza sa a unui sistem care să \npermită  buna  funcționare  a  instituțiilor  publice  și  a  vieții  politice, \neconomice, în ansamblul său. În timp, pe măsura evoluției sociale, a \ndezvoltării complexului de relații interumane și interinstituționale, a \nremodelării peisajului socio-politic, unele aspecte nu au mai corespuns \nnoilor realități, diferite de cele avute în vedere în puterea constituantă \noriginală.  Tocmai  pentru  acest  motiv,  a  fost  înscrisă  în  Constituție \nposibilitatea revizuirii sale, iar anul 2003 a fost momentul în care s-a \nrealizat  o  astfel  de  primenire  a  legii  noastre  supreme,  corijându-se \nimperfecțiunile, adaptându-i-se prevederile la schimbările survenite și \nîmbunătățindu-i-se soluțiile propuse inițial. \nDe asemenea, revizuirea din 2003 a avut un scop mai mult \ndecât atât, reconfigurându-se cadrul constituțional național, astfel încât \nsă permită aderarea României la Organizația Atlanticului de Nord și \nintegrarea în Uniunea Europeană. \nAșadar, deși este Legea fundamentală a statului, Constituția \nnu  putea  rămâne  încremenită  în  timp,  ci  poate  fi  modificată  atunci \ncând această necesitate apare ca stringentă. Dar revizuirea Constituției \ntrebuie făcută cu responsabilitate, cu înțelepciune, cu simțul datoriei \nfață de popor, cu intenția sinceră de a aduce un beneficiu acestuia, și \nnu dintr-o dorință, chiar inspirată, unilaterală. Din păcate, însă, ideea \n                                                                                             21                                                                                          \n     \nrevizuirii  Constituției  a  fost  utilizată  nu  de  puține  ori  ca  miză \nelectorală, lipsită de o serioasă acoperire sub aspectul motivației și al \njustificării  raționale,  fiind  transformată  într-un  instrument  de \nmanipulare  în  vederea  obținerii  de  capital  electoral  din  promisiuni \nirealizabile. O astfel de atitudine distructivă nu face altceva decât să \nsemene  îndoială,  să  inducă  o  stare  de  incertitudine  cu  privire  la \nordinea  constituțională,  fragilizând  însăși  construcția  democratică  a \nstatului.  Din  fericire,  probabil  anticipând  asemenea  inițiative \noportuniste, legiuitorul constituant a instituit o procedură complexă de \nrevizuire, compusă dintr-o succesiune de etape și prevederi obligatorii, \nstabilind în final și limitele revizuirii, care fac obiectul așa-zisei părți \nrigide a Constituției. \nAr trebui ca în lupta politică să se renunțe la ideea de a se da \ntot  timpul  vina  pe  pretinsele  imperfecțiuni  ale  Constituției  pentru \nnerealizările, pentru insuccesele clasei politice. Mecanismul statal va \nputea funcționa perfect în baza actualei reglementări constituționale \ndacă prevederile Legii fundamentale vor fi respectate atât în litera, cât \nși  în  spiritul  lor.  Domnia  legii,  care  este  o  exigență  esențială  a \nprincipiului statului de drept, ar trebui să fie un adevărat far călăuzitor \npentru toți participanții la viața publică. Nu puțini sunt cei care invocă \nacest concept al statului de drept, dar uită care este semnificația sa, \nuită că acesta implică subordonarea statului în toate componentele sale \nfață de drept și în primul rând față de Constituție și că are ca scop \ntocmai  ponderarea  eventualelor  tendințe  abuzive  discreționare  ale \nstructurilor  etatice.  Or,  se  știe  că  puterea  exemplului  este  o  armă \n                                                                                             22                                                                                          \n     \nredutabilă. Cum putem pretinde cetățenilor să respecte și să cinstească \nLegea fundamentală a țării dacă unii dintre cei care dețin și exercită \nputerea politică în numele lor o pun la îndoială sau o bagatelizează? \nCum putem aștepta din partea poporului să fie mândru de Constituția \nsa, când unii dintre reprezentanții acestuia o contestă? \nÎn  calitate  de  garant  al  supremației  Constituției,  Curtea \nConstituțională vă invită să prețuim împreună importanța cărții noastre \nfundamentale,  să-i  recunoaștem  obligativitatea  și  să  o  respectăm  în \nlitera și spiritul ei. \nLa mulți ani Constituției României! \nȘi v-aș ruga să-mi permiteți o scurtă informare.  \nÎn foaierul din fața sălii de ședințe sunt mai multe panouri \norganizate cu sprijinul generos al Arhivelor Naționale, al Monitorului \nOficial și al AGERPRES-ului, care redau constituțiile în original, cu \nsemnăturile respective, Constituția din 1866, invocată și aici ca model, \nConstituția din 1923 și Constituția din 1991. \nVă mulțumesc foarte mult pentru atenție. (Aplauze.) \nDomnul Florin-Vasile Cîțu: \nMulțumim, domnule președinte. \nDoamnelor și domnilor senatori și deputați, \nPotrivit celor convenite, în această ședință solemnă vor avea \nintervenții reprezentanți ai grupurilor parlamentare reunite, în limita a \n7 minute pentru fiecare grup parlamentar, iar deputaților și senatorilor \nneafiliați  li  se  alocă  3  minute,  cu  o  singură  intervenție,  printr-un \nreprezentant comun. \n                                                                                             23                                                                                          \n     \nAvem lista. Doar Grupul parlamentar AUR nu a ... \nDomnul George-Nicolae Simion (din sală): \nStați că vă dau acum! \nDomnul Florin-Vasile Cîțu: \nVă rog! \nDin partea Grupurilor parlamentare ale PSD, domnul senator \nRobert Cazanciuc. \nDomnul Robert-Marius Cazanciuc: \nDomnule președinte al Senatului, \nDomnule președinte al Camerei Deputaților,  \nDomnule prim-ministru, \nStimați membri ai Guvernului, \nDoamnă ministru, \nDomnule președinte Emil Constantinescu,  \nDomnule președinte Dorneanu, \nÎnaltpreasfinția Voastră, \nDragi colegi, \nÎn misiunea noastră, ca membri ai Parlamentului, de a face \ncunoscută legea, facem deseori referire la litera și spiritul ei. \nDacă  vorbim  de  Legea  fundamentală,  avem  aici  spiritul \nConstituției,  care  s-a  transformat  într-o  esență  tare  -  Constituția \nRomâniei. \nAm  luat  de  la  bibliotecă  această  geneză  și  dați-mi  voie  să \ncitez câteva rânduri din această carte: „Emoția mea este firească în \n                                                                                             24                                                                                          \n     \nacest moment solemn, când pentru a treia oară, în decurs de 150 de \nani, România are prilejul ca, prin reprezentanții săi aleși, să dezbată și \nsă voteze o constituție adevărată”. \nAstăzi, la 30 de ani de la acest discurs, rostit de Dan Amedeo \nLăzărescu în 1991, avem aceleași preocupări de a cârmui țara spre un \nviitor european, numai că de această dată viitorul european este legat \nși  de  utilizarea  adecvată  a  uriașelor  resurse  puse  la  dispoziția  țării \nnoastre pentru a reduce decalajele față de alte state europene care timp \nde 50 de ani au avut un destin mai bun decât am avut noi la frontiera \nEuropei. \nSpunea, la vremea respectivă, profesorul Iorgovan, că speră \nca această Constituție să aibă rolul unui adevărat pact social. \nDincolo  de  reașezarea  statului  român  pe  principii  real \ndemocratice, Constituția din 1991, pe care o sărbătorim astăzi, a fost și \nun rezultat al transpunerii în lege a entuziasmului celor care își doreau \nlibertatea, despre  care auziseră de la părinți, bunici sau din filmele \namericane, dar și a entuziasmului celor care plătiseră cu ani grei de \ntemniță comunistă pentru vina de a lupta pentru libertate.  \nAstăzi, noi, parlamentarii, avem o dublă datorie față de acești \noameni și față de urmașii noștri. Avem datoria de a înțelege dacă în \ncei 30 de ani care au trecut de la adoptarea Constituției aceasta a reușit \nsă  se  facă  cunoscută  și  înțeleasă  de  poporul  ei,  dacă  spiritul  Legii \nfundamentale a fost deslușit de cei chemați să o aplice și să o apere. \nLa  începutul  anilor  '90,  Constituția  a  fost  percepută  mai \ndegrabă ca un reper academic, departe de viața obișnuită. \n                                                                                             25                                                                                          \n     \nO cercetare sociologică realizată recent ne-a arătat că pentru \nromâni Constituția reprezintă astăzi nu doar un set de principii, ci un \ntext viu, aflat în vârful ierarhiei legilor, care poate influența în mod \ndirect viața fiecăruia dintre noi. \n63% dintre români consideră că o modificare a Constituției \nle-ar face o viață mai bună. \nNe-am întrebat la începutul anului dacă ar fi o idee bună ca \nstatul  să  distribuie  fiecărui  cetățean  câte  o  Constituție.  90%  dintre \nromâni au spus că da, ar fi o idee foarte bună. Românii vor să aibă un \nreper, vor să știe că pot apela la cineva fundamental atunci când ceva \nnu merge bine. \nGardianul  Constituției  este,  de  29  de  ani,  Curtea \nConstituțională, care prin 22.000 de decizii pronunțate până în prezent \nne-a arătat cum trebuie interpretate textele Constituției, dar și limitele \nunora dintre ele, care au rămas tributare contextului social economic \nîn care au fost adoptate. \nGardian al Constituției sau făuritor de legi? \nSunt  convins  că  membrii  Curții  Constituționale  își  pun \naceastă întrebare la fiecare decizie  pe care o pronunță, iar numărul \nmare al acestora arată, de asemenea, nevoia cetățeanului de a respecta \nConstituția,  de  către  fiecare  dintre  noi,  dar  și  de  către  instituțiile \nstatului. \nTitulatura  marginală  a  primului  articol  din  Constituție  este \n„Statul român”. Poate era mai potrivit dacă primul articol se numea \npur și simplu România, pentru a arăta preeminența poporului român. \n                                                                                             26                                                                                          \n     \nLegea  fundamentală  trebuie  să  aibă  în  centrul  ei  omul,  cu \ndrepturile și libertățile lui fundamentale, cu un stat capabil în mod real \nsă  asigure  protejarea  lor,  printr-o  arhitectură  constituțională  care  să \nstatueze principiul supremației și respectării Constituției și a legilor, \nprecum și cooperarea loială dintre puteri, toate acestea în beneficiul \ncetățeanului. \nDacă această constituție îndeplinește astăzi acest rost vă invit \nsă reflectăm și să lucrăm împreună. \nPentru  un  dialog  eficient  despre  Constituție  și  pentru  a \ncunoaște modele ce pot contribui la conturarea propriilor convingeri \naveți la dispoziție o carte în format electronic. \nÎn 2015, cu ajutorul a patru profesori universitari, am tradus \nîn  limba  română  toate  constituțiile  Uniunii  Europene.  O  să  primiți \nfiecare dintre dumneavoastră, printr-un mesaj, din partea liderilor de \ngrup, această carte în format electronic. \nDupă 30 de ani îi evocăm astăzi aici pe membrii Adunării \nConstituante care ne-au lăsat moștenire o constituție care a reașezat \nțara după comunism. \nCare va fi moștenirea noastră, a celor de aici? Ce vom lăsa \nnoi?  O  împărțire  a  românilor  în  mai  multe  categorii:  bugetari  și \ncorporatiști, locuitori în țară sau în diaspora, pro sau contra Uniunii \nEuropene, pro sau contra justiției. \nDupă  câteva  luni  de  dezbateri  în  cadrul  Partidului  Social \nDemocrat ne-am pus întrebarea dacă această Constituție poate fi un \nliant al națiunii. \n                                                                                             27                                                                                          \n     \nPentru  a  căuta  răspuns  la  această  întrebare,  Asociația  „Pro \nDemocrația”  și  Institutul  Social-Democrat  „Ovidiu  Șincai”  au \norganizat  pe  1  iulie  o  dezbatere  consacrată  analizei  de  ansamblu  a \nevoluției societății românești guvernată de actuala Constituție. \nAți  primit  fiecare  dintre  dumneavoastră  această  carte.  Cei \ncare n-ați primit-o încă, o veți primi cu siguranță. Este un volum care \nreunește lucrările a 12 profesori universitari și 2 membri ai Adunării \nConstituante.  Au  fost  invitați  să-și  exprime  opiniile  cu  privire  la  o \nConstituție a viitorului și asupra măsurii în care Legea fundamentală \npoate fi îmbunătățită, astfel încât să răspundă marilor provocări ale \nRomâniei de astăzi, obiectivelor comune europene și ale omenirii, în \ngeneral.  \nVorbind de viața acestei Constituții și de obiectivele comune \neuropene,  fostul  ministru  al  integrării,  profesorul  Vasile  Pușcaș, \nspunea că revizuirea din 2003 a tratat aderarea la Uniunea Europeană \nca  un  simplu  act  de  politică  externă,  și  nu  ca  un  proces  intern  de \ntransformare a statului și a societății. \nRevizuirea din 2003 a reprezentat actul juridic care a făcut \nposibilă aderarea la Uniunea Europeană și NATO. \nÎncercările de revizuire din 2011-2013 au fost arme în bătălia \npolitică internă, din păcate, dar, în același timp, au arătat nevoia de \nclarificare a unor  texte scrise poate cu prea  mult entuziasm în anii \n1990-1991 și nevoia de a consfinți statutul nostru real de membri ai \nUniunii Europene și ai NATO. \n                                                                                             28                                                                                          \n     \nModificările actualei Constituții ar putea fi abordate din cel \npuțin trei perspective, dacă doriți. Aș spune una tehnică – și vă dau un \nexemplu – art. 29 vorbește de telegrame. Am întrebat Poșta Română \ncând a fost trimisă ultima telegramă. Acum mai bine de 10 ani. \nDomnul Florin-Vasile Cîțu: \nDomnule senator, vă rog să încercați să finalizați! \nDomnul Robert-Marius Cazanciuc: \nImediat, domnule președinte! E un moment solemn. \nDe  opțiune  politică,  regionalizarea  și  formarea  Guvernului. \nPoate președintele să încredințeze formarea Guvernului partidului care \na  câștigat  alegerile?  Și  inovativă.  Reglementarea  constituțională  a \nrolului opoziției parlamentare, protejarea drepturilor fundamentale în \nfața  provocărilor  generate  de  evoluția  inteligenței  artificiale  sau \nprotejarea  statului  în  fața  regimurilor  comerciale  și  economice \ntransfrontaliere. \nCred că astăzi, în Parlament, avem obligația față de poporul \nnostru să lansăm dezbateri publice față de principalele teme ale vieții \nsociale,  economice  și  politice,  asupra  modului  în  care  drepturile \nfundamentale  sunt  respectate  în  mod  real,  asupra  modului  în  care \nputerile statului au funcționat în slujba poporului și care în final să \nconducă,  de  ce  nu,  la  un  acord  politic  național  pentru  o  eventuală \nrevizuire a Constituției. Un asemenea proiect ar putea reprezenta un \nliant al națiunii care să contribuie la uniunea spirituală a poporului \nromân. \n                                                                                             29                                                                                          \n     \nVa fi posibil doar în măsura în care acest proces va fi unul \nautentic  și  oamenii  vor  vedea  că  este  unul  autentic,  nu  ca  un  alt \ninstrument într-o bătălie politică. \nDezbaterea  națională  în  jurul  temei  revizuirii  Constituției \npoate fi un instrument de atingere a obiectivului de refacere a legăturii \nțării cu fiecare român. \nAstăzi suntem datori să le lăsăm celor care vin după noi o \nRomânie în bună stare. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule senator. \nDin partea Grupurilor parlamentare ale PNL....  \n(Domnul  senator  Robert-Marius  Cazanciuc  revine  la \ntribună.) \nMai aveți? \nDomnul Robert-Marius Cazanciuc: \nAți primit, de asemenea, stimați colegi, o coliță nouă, timbre \nrealizate în 2019 de către Romfilatelia, în care pentru prima dată pe \ntimbre  au  fost  puse  drepturile  fundamentale.  Sunt  nouă  drepturi \nfundamentale, tipărite în milioane de exemplare, care au încercat să \nfacă cunoscută românilor Legea fundamentală. \nMulțumesc. (Aplauze.) \nDomnul Florin-Vasile Cîțu: \nMulțumim, domnule senator. \n                                                                                             30                                                                                          \n     \nO inițiativă foarte bună. \nDin partea Grupurilor parlamentare ale PNL, doamna senator \nLaura-Iuliana Scântei. \nDoamna Laura-Iuliana Scântei: \nVă mulțumesc, domnule președinte. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule președinte Emil Constantinescu, \nÎnaltpreasfinția Voastră, \nDomnule președinte al Curții Constituționale, \nDistinși membri ai Corpului diplomatic, \nDragi invitați, \nDoamnelor și domnilor senatori și deputați, \nSărbătorim într-adevăr 30 de ani de la intrarea în vigoare a \nConstituției din 1991. \nTimp  de  30  de  ani,  Constituția  a  garantat  stabilitatea \nregimului  politic,  a  oferit  termenul  de  referință  pentru  drepturile  și \nlibertățile fundamentale ale cetățenilor și a fost temelia pe care s-au \nconstruit instituțiile vitale ale statului. \nTotuși trebuie să fim sinceri, 30 de ani nu înseamnă mulți ani \nconstituționali.  Prin  comparație,  Constituția  de  la  1866  a  fost  în \nvigoare vreme de 57 de ani. Avem deci o Constituție tânără și, pe cale \nde consecință, o democrație la fel de tânără. \nDeși e tânără, Constituția prevede un obiectiv de țară istoric, \n                                                                                             31                                                                                          \n     \nîmpărtășit în egală  măsură de toate forțele politice responsabile, de \nautoritățile statului și de majoritatea românilor, și anume, România - \nstat democratic. Acel stat cu o democrație consolidată, axată pe cele 3 \nmari valori fondatoare ale liberalismului politic, și anume: protejarea \nvieții, promovarea libertății și garantarea proprietății. Adică un stat de \ndrept, un stat de tip occidental, care își respectă îndatoririle rezultate \ndin  angajamentele  internaționale,  inclusiv  cele  care  decurg  din \ncalitatea de stat membru UE și NATO. \nDoamnelor și domnilor, \nAți auzit și până acum, de la antevorbitorii mei, veți auzi în \ncontinuare, azi, la ceas aniversar, multe cuvinte frumoase, dar și critici \nla adresa Constituției în vigoare. Toate oferă răspunsuri cu privire la \nîntrebarea: Ce reprezintă Constituția României, după 30 de ani, pentru \ncetățeni,  pentru  politicieni  și  pentru  țară?  Că  înglobează  cele  mai \nînalte valori și idealuri ale unei societăți democratice, că este o pavăză \npentru  asigurarea  statului  de  drept  și  a  independenței  justiției,  o \ngaranție că nicio autoritate nu va abuza de puterea sa și va acționa în \nlimitele constituționale, că, într-adevăr, cuprinde catalogul de drepturi \nși libertăți fundamentale și că e un scut împotriva abuzului de putere al \nautorităților statului împotriva cetățenilor. \nÎn ce mă privește, am dorit astăzi să vă spun despre ce nu este \no Constituție. \nÎn primul rând, o Constituție nu este doar un document politic \nsau doar o lege care se poate modifica oricum și oricând, după bunul \nplac al unei majorități politice sau al unui partid care, de exemplu, s-ar \n                                                                                             32                                                                                          \n     \nteme că nu ar da nici după 20 de ani, în anul 2024, un candidat ales la \nfuncția de președinte al României. \nÎn  al  doilea  rând,  o  Constituție  nu  reprezintă  nimic  fără \nconstituționalism. Legea fundamentală a unui stat capătă valoare dacă \neste respectată în timp și dacă, prin respectarea continuă, la nivelul \nsocietății  se  creează  un  sentiment  puternic  de  apartenență  la \nConstituție și la valorile sale. \nÎn al treilea rând, o Constituție nu este în realitate opera unei \nmajorități  politice  conjuncturale,  deși  unii  așa  cred.  O  Constituție \ndurabilă este rezultatul unui autentic moment constituțional. Un astfel \nde moment constituțional a fost în anii 1990, 1991, atunci când s-a \nrealizat  trecerea  de  la  vechiul  regim  politic  totalitar  la  noul  regim \npolitic democratic. Constituția României a eliminat atunci posibilitatea \nconcentrării  puterii  în  mâinile  unei  persoane,  ale  unui  grup  de \npersoane  sau  ale  unei  instituții  și  așa  sperăm  să  rămână  pentru \ntotdeauna. \nMai târziu, în 2003, la momentul revizuirii, s-a avut în vedere \nnevoia fundamentală a României de a adera la structurile euroatlantice \nși de a se defini un destin european pentru societatea românească. \nFără  îndoială,  doamnelor  și  domnilor,  Constituția  nu  este \nperfectă,  iar  numeroasele  decizii  ale  Curții  Constituționale  i-au \nevidențiat vreme de 30 de ani și limitele și lipsurile. Cu toate acestea, \nmomentele  constituționale  autentice  pentru  revizuirea  Legii \nfundamentale trebuie să fie rezultatul unei nevoi sociale reale și să \nexprime  o  viziune  asupra  arhitecturii  statului,  construită  în  timp  și \n                                                                                             33                                                                                          \n     \nîmpărtășită de majoritatea cetățenilor. \nÎnchei spunându-vă că Partidul Național Liberal nu se teme \nde o revizuire a Constituției. PNL reafirmă angajamentul politic de a \ncontinua  construcția  statală  asumată  încă  de  la  înființarea  sa,  dar \natunci când va revizui Constituția nu va renunța la viziunea sa liberală \nasupra statului și asupra economiei. Liberalismul constituțional va fi \npromovat în continuare ca principiu de modernizare a statului român \nîn  era  digitalizării,  pentru  a  oferi  cetățenilor  cu  adevărat  un  stat \nfuncțional, bazat pe o economie liberă, pe domnia legii și pe respectul \ndrepturilor fundamentale. \nAșadar,  azi,  la  ceas  aniversar,  urăm  Constituției  noastre \nlongevitate  și  respect  din  partea  tuturor  –  cetățeni  și  întreaga  clasă \npolitică! \nVă mulțumesc. (Aplauze.) \nDomnul Florin-Vasile Cîțu: \nMulțumesc, doamnă senator. \nDin partea Grupurilor parlamentare ale USR, domnul senator \nRadu-Mihai Mihail. \nDomnul Radu-Mihai Mihail: \nMulțumesc, domnule președinte. \nDoamnelor și domnilor, \nSuntem  un  stat  care  derapează  spre  eșec  și  Constituția  din \n1991  nu  este  străină  de  ceea  ce  se  întâmplă.  Constituția  României \nmoderne, libere și prospere ar fi trebuit să înceapă cu punctul 8 de la \n                                                                                             34                                                                                          \n     \nTimișoara. Cu despărțirea conștientă și asumată de trecutul totalitar și \nde aceia care i-au făcut posibilă existența timp de o jumătate de veac. \nConstituția de la 1991 a venit după „Duminica orbului” din \n1990  și  a  consfințit  restaurația  foștilor  comuniști  și  securiști  din \nRomânia.  A  fost  scrisă  după  chipul  și  asemănarea  destinatarului  și \nautorului  –  Ion  Iliescu,  zis  și  comunist  cu  față  umană,  și  Antonie \nIorgovan, zis și comunist cu studii juridice. \nConstituția României validată la referendumul din decembrie \n'91 a fost scrisă de un președinte al Asociației Studenților Comuniști \ndin  Universitatea  București,  pentru  președintele  Uniunii  Tineretului \nComunist. \nAcum  30  de  ani  eram  reporter  la  Radio  Delta  și  eram  pe \nstradă și îi întrebam pe oamenii care mergeau foarte mândri să voteze \nConstituția, dacă au citit textul și de ce îl votează? Și răspunsul era \ncam același de la toți: „Păi, ne-a spus Ion Iliescu că e de bine”. \nUSR a apărut pentru că românii s-au săturat să le spună un \ntătuc și gașca lui ce să facă. (Aplauze. Vociferări.) \nAcum  oamenii  sistemului  tot  vorbesc  despre  schimbarea \nConstituției, astfel încât președintele să nu mai fie ales de români, ci \nde ei. (Vociferări.) \nOamenii fără chip vor ca funcția de președinte al românilor să \npoată fi scoasă la mezat și tranzacționată între grupurile parlamentare, \nmonedă de schimb în trocurile politice, departe de ochii lumii și de \nochii cetățeanului. \nUSR  a  apărat,  apără  și  va  apăra  statul  de  drept  și  valorile \n                                                                                             35                                                                                          \n     \ndemocrației liberale de toate încercările de a pune instituțiile statului, \noricare  ar  fi  ele...  (Vociferări.)  ...la  dispoziția  infractorilor,  a \nevazioniștilor, a hoților din bugetul de stat și a combinatorilor politici \ncare îi cauționează. (Vociferări.) \nȘi închei cu o ultimă remarcă. Antonie Iorgovan, părintele \nConstituției din '91, a fost, ca tot românul imparțial, expert în cadrul \nComisiei juridice constituționale și pentru drepturile omului din cadrul \nCFSN  și  independent,  dar  afiliat,  în  legislatura  '90-'92,  la  Grupul \nparlamentar al PNL, pentru ca apoi să treacă la PSD, demonstrând \nastfel multilateralismul FSN-ismului, așa cum îl vedem și astăzi. \nNu-i așa că de acolo de sus, de unde se află, Caragiale râde cu \ngura până la urechi? (Vociferări. Aplauze.) \nDomnul Florin-Vasile Cîțu: \nMulțumesc, domnule senator. \nDin  partea  Grupurilor  parlamentare  AUR,  domnul  George \nSimion. \nDomnul George-Nicolae Simion: \nMulțumesc frumos. \nA fost un referendum pentru modificarea Constituției, să fie \nspecificat  faptul  că  în  România  căsătoria  este  între  un  bărbat  și  o \nfemeie. Sper că nu vreți să modificați Constituția în sensul în care să îl \nluați pe domnul Cîțu legal de soție, da? (Vociferări.) \nNoi nu suntem de acord cu faptul că trebuie să se producă o \nfederalizare  sau  o  regionalizare  sau  cum  dorește  unul  sau  altul  din \n                                                                                             36                                                                                          \n     \npartidele și organizațiile non-guvernamentale care sunt în Parlament \nastăzi. Nici pentru punerea în acord cu anumite prevederi europene. \nNoi  credem  că  a  noastră  Constituție  este  foarte  bună.  Și  unele \nîncercări de încălcare a Constituției, cum a fost înlăturarea Avocatului \nPoporului, neconstituțională, au fost stopate. \nȘi dacă tot ne-ați dat niște timbre aici, în care sunt prevăzute \narticolele  fundamentale,  vedeți  că  pierdem  o  generație,  pentru  că \ndreptul la învățătură este asigurat. Din păcate, nu a fost asigurat de \nstatul  român,  prin  hotărâri  de  Guvern  care  sunt  aduse  aici,  în \nParlament  și  noi  doar  trebuie  să  le  ascultăm,  nici  măcar  nu  putem \ninterveni asupra stării de alertă. \nÎncetați  să  călcați  în  picioare  drepturile  fundamentale  ale \nromânilor și începeți să respectați Constituția! \nNu prin ședințe solemne faceți asta, ci respectând Constituția \nși eliminând orice formă de obligativitate asupra românilor! \nConstituția este bună. Trebuie susținută și trebuie apărată de \nuzurpatori, atât de aici, de la București, cât și de la Bruxelles! \nVă mulțumesc. (Aplauze.) \nDomnul Florin-Vasile Cîțu: \nMulțumesc. \nDomnul Tanasă. \nDomnul Dan Tanasă: \nDa. \nÎnaltpreasfinția Voastră, \n                                                                                             37                                                                                          \n     \nDomnule președinte al Camerei Deputaților, \nOnorați membri ai Guvernului, \nDoamnelor și domnilor senatori și deputați, \nArt.  3  al  Constituției  României  vorbește  despre  teritoriul \nRomâniei, care este inalienabil. \nDin  păcate,  în  ultimii  30  de  ani,  atât  PSD,  cât  și  PNL  și \nUDMR au permis vânzarea pământului României către străini, la un \nnivel demențial. \nDin  păcate,  suntem  poate  unici  în  lume,  ne-am  înstrăinat \npământul și am vândut, ne-am trezit într-o situație în care am permis, \nculmea, încălcarea art. 3 al Constituției României. \nArt. 12 vorbește de simbolurile naționale ale României. \nArt. 13 vorbește de limba națională, de limba română. \nEu  am  câștigat  câteva  zeci  de  procese  în  instanțele  din \nRomânia, prin care am încercat să impun respectarea limbii oficiale de \nstat. Și, din păcate, atât PSD, cât și PNL, ați tolerat timp de 30 de ani \natitudinile absolut inacceptabile ale UDMR atunci când vine vorba de \nsimboluri naționale și de limba oficială de stat în România. \nAți permis... ați permis – că plecați, domnule Kelemen Hunor \n–  ați  permis,  domnilor,  ca  în  Transilvania,  practic,  în  multe  zone, \nlimba maghiară să devină, practic, de facto limbă oficială de stat. Și \npermiteți în continuare, dragi colegi de la PSD și de la PNL! \nLimba oficială de stat nu este negociabilă cu nimeni! Și nici \nsimbolurile naționale! Acestea le puteți spune colegilor de la UDMR. \nȘi închei. \n                                                                                             38                                                                                          \n     \nArt. 47 vorbește despre faptul că: „Statul este obligat să ia \nmăsuri de dezvoltare economică și de protecție socială, de natură să \nasigure cetățenilor un nivel de trai decent”. \nÎn ultimii 30 de ani, modul în care PSD și PNL au înțeles să \nfacă  politică  în  România  ne  situează  pe  ultimele  locuri  la  ceea  ce \nînseamnă nivel de trai. Ultimele locuri în Europa. \nȘi, mai mult decât atât, modul în care PSD și PNL au făcut \npolitică în ultimii 30 de ani a dus la situația absolut inacceptabilă în \ncare peste 3,5 milioane de români au fugit de aici, de pe acest pământ. \nI-ați fugărit voi. Și, din păcate, în ultimii 4 ani, nici USR nu s-a lăsat \nmai prejos. \nMulțumesc. (Aplauze.) \nDomnul Florin-Vasile Cîțu: \nMulțumim. \nDomnul deputat Ciubuc. \nDomnul Ciprian Ciubuc: \nDomnule președinte al Senatului, \nDomnule președinte al Camerei Deputaților, \nDomnule președinte Constantinescu, \nStimați colegi, \nStimați invitați, \nEu am să vorbesc scurt. \nȘi am să vorbesc de art. 16 - cetățenii români sunt egali în \nfața legii. \n                                                                                             39                                                                                          \n     \nStimați colegi, \nNu  suntem  astăzi  în  măsură  să  respectăm  art.  16.  De  ce? \nPentru  că  pe  baza  ordonanțelor  de  urgență  și  a  stării  de  alertă, \ndrepturile  românilor  nu  sunt  respectate.  Avem  6  articole  din \nConstituție – domnule președinte al Curții Constituționale, puteți să \nconfirmați sau infirmați – care sunt călcate în picioare pentru că avem \no stare de alertă neconstituțională și măsuri restrictive aberante. \nVin de la întâlnirea care a avut loc săptămâna trecută, de la \nDelegația Adunării Parlamentare a Francofoniei, unde – vreau să vă \nspun un lucru foarte important și vă rog să fiți atenți cu toții – am fost \nadunați mai mulți parlamentari din Parlamentul României, care facem \nparte din Delegație, inclusivi parlamentari din toate țările francofone, \nni s-au ținut lecții de modificare a Constituției, sub motiv de COVID \nși sub motiv de pandemie. Din Parlamentul belgian ni s-a transmis, \ntrebuie  să  modificăm  Constituția  după  modelul  Luxemburg,  să \nomogenizăm  Constituția.  Inclusiv  toate  țările  care  fac  parte  din \nUniunea Europeană. \nDe asemenea, ni s-a vorbit despre suspendarea Parlamentelor \nnaționale. (Vociferări.) \nNi s-a vorbit de suspendarea Parlamentelor naționale. \nMă  bucur  că  colegii  de  la...  antevorbitorii  mei  au  vorbit \ndespre modificarea Constituției. \nStimați colegi, \n Nu putem să modificăm Constituția, să o omogenizăm dacă \nnu ne întoarcem la popor. \n                                                                                             40                                                                                          \n     \nAm  susținut  și  în  Parlamentul  din  Albania,  la  Adunarea \nParlamentară a Francofoniei, susțin și de aici – cum vă veți uita în \nochii  copiilor  dumneavoastră  sau  în  ochii  românilor  dacă  vom \nmodifica Constituția și vom omogeniza Constituția după Constituția \ndin Luxemburg... (Vociferări.) ...sub motiv de COVID și sub motiv de \npandemie? \nAm  numărat,  de  19  ori  s-a  vorbit  de  cuvântul  „control”. \nControlul  pandemiei,  nemijlocit,  controlul  oamenilor.  Nu  putem \ncontrola  pandemia  dacă  nu  putem  controla  mișcarea  oamenilor  în \nEuropa și în statul național. \nOameni buni, \nStimați colegi, \nMă adresez și românilor și dumneavoastră. \nSă vă ferească Dumnezeu de o revoltă populară! \nCum  le-am  spus  și  francezilor  din  Parlamentul  din  Albania, \nromânii nu sunt ca francezii, să iasă o lună, două, trei, o lună, 10 luni la \nproteste. Românii au ieșit 9 zile și Ceaușescu a dispărut. \nNoi avem o istorie de comunism. Știm că aceste restricții care ni \nse  impun  în  Parlamentul  național  vin  doar  să  îngrădească  drepturi  și \nlibertăți și nu măsuri ca să controlăm pandemia! \nNu putem să suspendăm drepturile noastre fundamentale conform \nConstituției și să modificăm Constituția fără să ne întoarcem la popor! \nDe  aceea,  vă  rog  pe  toți  să  conștientizați  că  pentru  orice \nmodificare a Constituției trebuie să fie direct întrebat și poporul român, și \noamenii care ne-au ales. \nVă mulțumesc. \n                                                                                             41                                                                                          \n     \nȘi sunt încrezător că dumneavoastră veți reflecta la ce am vorbit \nastăzi aici. \nPuteți să-i întrebați și pe colegii dumneavoastră care au fost în \nParlamentul din Albania, să vă confirme acest lucru. \nMulțumesc. (Aplauze.) \nDomnul Florin-Vasile Cîțu: \nMulțumim. \nVă  garantăm  că  orice  modificare  se  va  face  doar  prin \nreferendum, deci mergem la popor. \nGrupul parlamentar al UDMR, domnul Csoma Botond. \nDomnul Csoma Botond: \nOnorați invitați, \nDoamnelor și domnilor deputați, \nRomânia  a avut o experiență totalitară cruntă sub regimul \ncomunist, mai ales în „Epoca de Aur”, sub Ceaușescu. Iar dacă luăm \nîn considerare acest lucru cred că adoptarea Constituției în anul 1991 a \nfost  un  pas  foarte  important  pe  drumul  făuririi  unei  societăți \ndemocratice, după decenii lungi de totalitarism. \nSigur, acea Constituție, Constituția de la 1991, a reflectat atât \nmomentul  politic,  cât  și  majoritatea  parlamentară  existentă  sau \nmajoritatea din Adunarea Constituantă, dar a reflectat și acea euforie, \npentru că oamenii în sfârșit erau liberi și puteau să-și spună opinia \nliber în această țară și nu sosea  mașina neagră dimineața să-i ducă \nundeva. \nȘi cred că a fost un moment foarte important, din acest punct \n                                                                                             42                                                                                          \n     \nde vedere. \nS-a  mers  pe  ideea  unei  –  cred  eu  –  unei  republici \nsemiprezidențiale, care nu e similară nici cu Franța, nici cu Statele \nUnite. Sunt niște deosebiri importante.  \nÎn Statele Unite nu există premier.  \nÎn Franța, premierul este subordonat președintelui.  \nLa  noi,  premierul  nu  este  subordonat,  dar  președintele \ndesemnează candidatul la funcția de premier. \nȘi dacă ne uităm, în ultimii 15 ani a existat un conflict major \nîn sânul puterii executive, mai ales când vorbim politic de coabitare \nîntre președinte și premier. \nȘi cred că acest conflict permanent care a existat în puterea \nexecutivă nu a făcut cinste României. \nȘi,  din  acest  punct  de  vedere,  cred  că  avem  nevoie  de  o \nmodificare a Constituției. Să lămurim anumite chestiuni, nu numai în \nsânul puterii executive, putem vorbi și de Parlament. \nNoi  propunem  să  menținem  sistemul  bicameral,  dar  cu \natribuții  separate,  pentru  Senat  și  Camera  Deputaților,  și  ne  putem \ngândi  și  la  un  sistem  distinct  de  alegere  a  Senatului  și  a  Camerei \nDeputaților. \nSigur că prin Constituția de la 1991 s-a instituit și un sistem \nde checks and balances, acest mecanism de protecție și echilibru care \nîn  multe  cazuri  a  funcționat,  în  multe  cazuri  nu  a  funcționat.  De \nexemplu, când președintele României, în foarte multe cazuri, cred eu \nși  credem  noi,  de  la  UDMR,  indiferent  cine  a  fost  președintele \n                                                                                             43                                                                                          \n     \nRomâniei, și-a depășit atribuțiile constituționale, neavând o activitate \nde  mediere,  ci  având  o  activitate  eminamente  politică,  în  anumite \nmomente, în această țară. \nSigur, trebuie să aducem în discuție și statutul minorităților, \nstatutul minorităților din România. \nPoate ați citit și dumneavoastră că în anumite documente pe \ncare  România  le-a  adoptat,  atât  în  CSAT  sau  în  alte  instituții, \nminoritățile  naționale  de  multe  ori  reprezintă  un  factor  de  risc  la \nadresa securității naționale. \nCred că după 30 de ani a venit timpul ca să existe o relație de \nîncredere între statul român și  minoritățile naționale care trăiesc pe \nteritoriul statului român. Și, în această privință, s-ar impune, stimați \ncolegi,  ca  minoritățile  naționale  să  devină  factori  constitutivi  ai \nstatului român. Cred că după 30 de ani și în România se poate realiza \nacest lucru. \nDacă vorbim de modificarea Constituției, cred că o reașezare \nîn  sânul  puterii  executive  am  putea  realiza  și  prin  trecerea  la  o \nrepublică parlamentară. \nNu aș dori să intru în detaliu acum, ce înseamnă o republică \nparlamentară,  dar  vreau  să  vă  supun  atenției  următorul  aspect  -  în  \nUniunea  Europeană,  în  majoritatea  țărilor  membre,  există  republică \nparlamentară. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule deputat. \n                                                                                             44                                                                                          \n     \nDin  partea  Grupului  parlamentar  al  minorităților  naționale, \ndomnul deputat Cătălin-Zamfir Manea. \nDomnul Cătălin-Zamfir Manea: \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nStimate domnule președinte Constantinescu, \nDomnule președinte al Curții Constituționale, \nStimați reprezentanți ai Corpului diplomatic, \nDoamnelor și domnilor senatori și deputați, \nAstăzi România aniversează Ziua Constituției și împlinirea a \n30 de ani de la referendumul din 8 decembrie 1991, prin care a fost \naprobată Legea fundamentală, moment care a marcat opțiunea fermă a \nnațiunii române pentru un regim de guvernare democratic. \nPrin adoptarea Constituției României s-au pus bazele statului \nde drept și ale democrației constituționale. \nÎn anul 2003, Constituția a fost revizuită, construcția sa fiind \nconsolidată și adaptată la evoluțiile statului de drept, ale societății și la \nnoul context euroatlantic. Atunci, în anul 2003, noi, cei din Grupul \nparlamentar  al  minorităților  naționale,  am  fost  primii,  de  aici,  din \nParlament,  care  am  propus  o  serie  de  modificări  majore  ale \nConstituției,  precum:  regim  parlamentar;  Legea-cadru  pentru \nminorități, care, de altfel, este prevăzută în Constituția României la \ncategoria de legi organice și care, din păcate, nu a fost încă adoptată; \nlimitarea  ordonanțelor  de  urgență;  regândirea  organizării \n                                                                                             45                                                                                          \n     \nadministrativ-teritoriale;  organizarea  Senatului  ca  și  Cameră  a \nRegiunilor; echilibrarea puterilor în stat. \nDin  păcate,  propunerile  noastre  făcute  în  acel  an  au  fost \nrespinse de parlamentarii dumneavoastră de atunci. Menționez, au fost \nrespinse. \nDe  subliniat  este  faptul  că  în  prezent,  la  nivelul  Uniunii \nEuropene, din cele 27 de state, 17 dintre ele au regim parlamentar. \nAșadar,  marea  majoritate  a  statelor  membre  din  Uniunea \nEuropeană funcționează ca republici parlamentare. \nParlamentul  României  trebuie  să  aibă  mai  multă  putere \npentru că, stimați colegi, potrivit art. 61 din Constituție, Parlamentul \neste  organul  reprezentativ  suprem  al  națiunii  române  și  unica \nautoritate legiuitoare a țării. \nStimați colegi, \nConstituția României este consfințită prin voința suverană a \npoporului și reprezintă un set de principii și norme fundamentale care \nse adresează în egală măsură autorităților statului și cetățenilor săi. \nFuncționarea  instituțiilor  statului,  garantarea  drepturilor  și \nlibertăților individuale și derularea în ansamblu a întregii vieți a unei \nnațiuni își au originea în textele înscrise în Constituție. \nDe  aceea,  Constituția  României  poate  fi  cartea  sacră  a \nexistenței  noastre,  iar  aniversarea  ei  astăzi  constituie  o  adevărată \nsărbătoare. \nConstituția țării trebuie respectată, nu doar în litera, ci și în \nspiritul  ei,  destinatarii  săi  având  obligația,  nu  doar  morală,  ci  și \n                                                                                             46                                                                                          \n     \nconstituțională,  de  loialitate  constituțională  și  de  interpretare  a \nnormelor sale cu bună-credință. \nAplicarea principiului controlului constituționalității legilor a \ncondus  la  înființarea  Curții  Constituționale,  care,  așa  cum  s-a  mai \nprecizat de la această tribună, în cursul ședinței solemne, reprezintă \ngarantul supremației Constituției. \nSensul  existenței  Constituției  României  constă  în  apărarea \nvalorilor fundamentale înscrise în Legea fundamentală. \nDacă  nu  este  în  mod  activ  și  efectiv  apărată,  Constituția \nRomâniei riscă să fie redusă la un set de principii și norme de drept \nfrumoase,  nobile,  dar  invalide,  lipsite  de  orice  valoare  și  forță,  iar \natunci  când  Constituția  nu  este  respectată  sunt  puse  sub  semnul \nincertitudinii construcția democratică a statului și întreaga sa ordine de \ndrept. \nOrice popor, pentru a fi puternic, trebuie să-și iubească și să-\nși apere Constituția pentru că aceasta îi aparține și îl reprezintă. \nConstituția României conferă un sens comunității politice. \nNu  în  ultimul  rând,  Constituția  consfințește  garanția \ndezvoltării  normale  a  societății  noastre  împotriva  oricărei  forme  de \ntotalitarism, intoleranță, discriminare și populism. \nGrupul parlamentar al minorităților naționale se va implica în \nprocesul de revizuire a Constituției și, ca de fiecare dată, va propune și \nva susține măsuri care să consolideze democrația și care să contribuie \nla  apărarea  drepturilor  și  libertăților  fundamentale  ale  tuturor \ncetățenilor săi. \n                                                                                             47                                                                                          \n     \nSă nu uităm, stimați colegi, că minoritățile naționale au avut \nun rol extrem de important în construcția statului român. \nÎn încheiere, aș vrea să vă reamintesc că potrivit art. 4, care \nprevede, și nu „vorbește”, așa cum am mai auzit de la această tribună, \nRomânia este patria comună și indivizibilă a tuturor cetățenilor săi, \nfără deosebire de rasă, de naționalitate sau de apartenență etnică. \nLa mulți ani Constituției României! \nLa mulți ani, România! \nLa mulți ani tuturor cetățenilor acestei țări! \nMulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  deputaților  și  senatorilor  neafiliați,  doamna \nsenator Diana Iovanovici-Șoșoacă. \n                                                                                             48                                                                                          \n     \nDoamna Diana Iovanovici-Șoșoacă: \nMulțumesc. \nAm asistat aici, am  înțeles, la o ședință solemnă prin care \naniversăm Constituția României. \nN-am  auzit  pe  niciunul  dintre  noi spunând  la  mulți  ani  de \nSfântul Nicolae tuturor sărbătoriților de astăzi! La  mulți ani, popor \nromân, pentru Sfântul Nicolae! (Aplauze.) \nCei care nu aplaudați – probabil că vă trebuie o nuia pentru \nSfântul  Nicolae!  Pentru  că  suntem  aici  creștini  din  toate  timpurile! \nPentru că respectăm drepturile tuturor! \nAsistăm  astăzi  la  o  așa-zisă  aniversare  a  Constituției \nRomâniei,  că  nu  am  auzit  aici  decât  denigrări  ale  Constituției \nRomâniei și solicitări de schimbare. \nCum poți să aniversezi? E ca și când aniversezi 30 de ani de \ncăsătorie și anunți divorțul. \nAsta  ați  făcut  astăzi,  ați  pângărit  Constituția  României,  pe \ncare ar trebui să o cunoașteți cu toții! \nA existat un jurnalist în foaier, care, în urmă cu câteva luni – \nRafaelo Varga –, v-a întrebat pe cei mai mulți dintre dumneavoastră, \ndacă ați citit Constituția României? Cei mai mulți ați spus nu, nu am \navut timp. \nÎn schimb, vă aflați aici, în fabrica de legi a României, unde \nConstituția este Biblia românului. Mai presus de Constituție nu este \ndecât Dumnezeu și Biblia. Atât! \nDe 30 de ani încălcați pas cu pas Constituția României! \n                                                                                             49                                                                                          \n     \nÎn ultimii 2 ani, ați omorât-o! Ați adoptat Legea nr. 136/2020 \nși  Legea  nr.  55/2020,  care  încalcă  prevederile  art.  53  alin.  (2)  din \nConstituția României întrucât anulează efectiv existența drepturilor și \nlibertăților fundamentale. \nAstăzi, de Sfântul Nicolae și ziua acestei ședințe solemne, în \ncare văd că cea mai mare parte a Guvernului a plecat, mulți invitați au \nplecat,  domnul  președinte  nu  participă  pentru  că  nu  îi  place  să \nparticipe  la  astfel  de  evenimente,  cinste  domnului  Constantinescu, \nfostul  președinte,  că  a  venit!  Vine  tot  timpul.  Felicitări,  domnule \npreședinte! (Aplauze.) \nAșa se respectă poporul și Parlamentul! \nCinste tuturor care ați venit! \nCelorlalți, o nuia de la Sfântul Nicolae! \nTot  pe…  vă  spun  că  de  25  de  ani  lucrez  cu  Constituția \nRomâniei. \nPână și cel mai tânăr avocat, procuror, judecător, jurist știe \nConstituția României! \nAvând în vedere că nu o cunoașteți și o pângăriți chiar de \nziua ei, nu mă mai miră faptul că v-ați bătut joc de ea, mai ales în \nultimii 2 ani. \nAtâta  timp  cât  mai  există  câțiva  avocați,  și  juriști,  și \njudecători și procurori care își fac treaba în această țară, peste voința \ndumneavoastră, Constituția României mai are o șansă! \nDe 30 de ani - spuneți că o respectați? - n-ați respectat nimic! \n                                                                                             50                                                                                          \n     \nArt. 47 - traiul decent. Sunt peste 30% din români care trăiesc \nsub pragul sărăciei! 70% din români trăiesc în sărăcie! \nUnde,  cine  a  plătit  vreodată  pentru  încălcarea  Constituției \nRomâniei? \nConstituția  României,  stimați  domni  care  râdeți  și  vorbiți, \naici, în primele bănci! \nV-am urmărit pe toți! N-ați avut bunul-simț să vă ascultați \nniciodată în tăcere unii pe alții! Este chestiune de educație! Eu am stat \nși  v-am  ascultat,  indiferent  că  am  fost  sau  nu  de  acord  cu \ndumneavoastră, sunt cei 7 ani de acasă! \nNu  puteți,  în  ditai  Parlamentul  României,  Legislativul \nRomâniei, să vă comportați în felul acesta și să nu vă ascultați, să vă \nacordați măcar șansa de drept la liberă exprimare și la opinie! \nDar  nici  nu  putem  să  acceptăm  să  venim  la  aniversarea \nConstituției în care toți cereți schimbarea Constituției! Pentru că pe \naceastă Constituție ați jurat în acest mandat, nu să o schimbați, ci să o \nrespectați! \nNu este posibil ca această Constituție care v-a adus aici cu \ntoate drepturile pe care le aveți și obligațiile adiacente să fie încălcată \nde voi, să cereți să fie schimbată! De ce? În condițiile în care nici \nmăcar pe aceasta nu o respectați! \nDomnul Florin-Vasile Cîțu: \nMulțumim, doamnă senator. \nDoamna Diana Iovanovici-Șoșoacă: \n                                                                                             51                                                                                          \n     \nImediat, mai am… conchid acum. \nI-am  cerut  Sfântului  Nicolae  să-mi  dea  un  cadou  pentru \naniversarea Constituției României. Asta mi-a lăsat! Este o botniță prin \ncare… (Aplauze.) …Constituția, drepturile și libertățile fundamentale \nau fost anulate de către Parlament, de către Președinte și Guvern! \nȘi rog aici reprezentantul Curții Constituționale să aibă mai \nmult curaj, așa cum a avut în Decizia nr. 457/2020, pct. 68, în care au \nmenționat  că  starea  de  alertă  încalcă  statul  de  drept,  este  creată \nartificial  și  nu  există  fundament  constituțional  pentru  existența \nacesteia! \nTrăiască România liberă! \nTrăiască dreptul la liberă exprimare! \nJos botnița! (Aplauze.) \nDomnul Florin-Vasile Cîțu: \nMulțumim. \nDin  partea  Grupului  parlamentar  al  USR,  domnul  deputat \nMihai-Alexandru Badea. \nDomnul Mihai-Alexandru Badea: \nStimați membri ai Parlamentului, \nDistinși invitați, \nOnorată asistență, \nConstituția din 1991 este cea de-a șaptea lege fundamentală \npropriu-zisă a României, într-o istorie de 155 de ani, care a început în \n1866, sub domnitorul Carol I. \n                                                                                             52                                                                                          \n     \nÎn pofida criticilor care i-au fost aduse, unele bine întemeiate, \nactuala  Constituție  a  reprezentat  o  realizare  importantă,  având  în \nvedere contextul intern și internațional în care a fost adoptată. Într-o \nperioadă  în  care  alte  state  din  regiune  alegeau  să-și  revizuiască \nconstituțiile comuniste, statul român își elabora o lege fundamentală \ncu  totul  nouă,  dând  astfel  mesajul  a  ceea  ce  ar  fi  trebuit  să  fie \ndespărțirea completă de vechiul regim. \nÎn cei 30 de ani de existență s-au consumat nu mai puțin de 7 \ninițiative de revizuire, dintre care doar cea din 2003 a avut succes și \nne-a permis aderarea la NATO și Uniunea Europeană. \nCea de-a opta, cunoscută sub denumirea de „Fără penali în \nfuncții publice”, se află încă în desfășurare, după ce a primit votul \nunanim al Camerei Deputaților, anul trecut. \nChiar  dacă  n-a  existat  suficientă  voință  politică  pentru \norganizarea referendumului, odată cu alegerile parlamentare, continuu \nsă sper că Senatul va adopta acest proiect și că va alege un moment \nfavorabil care să permită întrunirea cvorumului necesar. Ar fi pentru \nprima dată când o constituție a României este revizuită la inițiativa \ncetățenilor români. \nSă nu ratăm șansa de a scrie această pagină de istorie! \nVă mulțumesc. (Aplauze.) \nDomnul Florin-Vasile Cîțu: \nMulțumim. \nTot din partea Grupului parlamentar al USR, domnul deputat \nAndrei-Răzvan Lupu. \n                                                                                             53                                                                                          \n     \nDomnul Andrei-Răzvan Lupu: \nDomnule președinte al Senatului, \nDomnule președinte al Camerei Deputaților, \nDomnule președinte al Curții Constituționale a României, \nStimați membri ai Corpului diplomatic, \nStimați reprezentanți ai cultelor religioase, \nDoamnelor și domnilor parlamentari, \nSuntem  aici  pentru  a  marca  un  moment  special  din  istoria \nnoastră, adoptarea Constituției în 1991, și îmi pare rău că unii dintre \ncolegii noștri au uitat acest lucru. \nPentru  mine,  a  vorbi  despre  Constituția  României  are  o \nsemnificație specială pentru că, pe de o parte, acest act vital pentru \ndemocrația noastră are o vârstă care o depășește pe a mea. \nPe de altă parte, ca absolvent de drept și cadru didactic în \ndomeniul  dreptului  constituțional,  este  o  onoare  să  pot  discuta, \ndezbate  și  construi  o  carieră  aici,  alături  de  dumneavoastră,  în \nParlamentul  României,  care  Parlament  își  trage  seva  și  relevanța \ninstituțională din chiar Constituția României. \nSunt deputat al USR și spun asta pentru că probabil această \netichetă înseamnă astăzi că ne găsim în dezacord politic cu majoritatea \nparlamentară. E un dezacord generațional și un dezacord de viziune \npolitică asupra viitorului nostru comun. \nDar  în  ciuda  acestor  disonanțe  și  în  ciuda  acestor  viziuni \ncontradictorii, precum și ca persoană care a susținut nevoia de a aduce \n                                                                                             54                                                                                          \n     \nschimbări  majore  actualei  Constituții,  aș  vrea  să  punctez  partea \nmeritorie a actualei Legi fundamentale. \nSe vede foarte clar din textul Constituției actuale teama de \ndictatură a celor care au redactat-o. Și este de înțeles că la începutul \nanilor '90 cei care au redactat-o erau încă plini de amintirile perioadei \ncomuniste. Cred că această teamă a reușit să creeze mai mult echilibru \nîntre puterile statului, care ne-a salvat de dorința unor oameni politici \nde a câștiga mai multă putere decât ar fi trebuit. \nPrecauțiile  părinților  actualei  Constituții  au  favorizat  poate \nunele blocaje instituționale, dar, slavă Domnului, ne-au salvat astăzi \nde a fi alături de unele state iliberale, cum sunt cazuri în estul Europei. \nDar  cum  timpul  lucrează  neîndurător,  trebuie  să  vedem  și \nnevoia de schimbare. \nExistă puncte importante în care trebuie să clarificăm starea \nactuală. Și aș enumera doar câteva: \n- Reforma Curții Constituționale; \n- Reducerea numărului de parlamentari și a modului în care \nlucrează Parlamentul; \n-  Clarificarea  raportului  dintre  legislația  europeană  și  cea \nnațională, inclusiv Constituția; \n-  Și,  bineînțeles,  introducerea  Proiectului  „Fără  penali  în \nfuncții publice” în corpul Constituției. \nMai  sunt  și  altele,  desigur,  dar  cred  în  înțelepciunea  celor \ncare  vor  face  parte  din  structura  parlamentară  ce  se  va  ocupa  de \nrevizuirea Constituției. \n                                                                                             55                                                                                          \n     \nNoi, Grupul USR, suntem pregătiți pentru această provocare \npe care orice om politic ar trebui să o trateze cu maximă preocupare. \nEste  un  moment  important  din  istoria  statului  român,  a \ninstituțiilor sale și, mai presus de orice, a cetățenilor țării. \nSper că dincolo de ceea ce ne separă generațional sau politic, \nsă putem lucra împreună pentru un scop care transcende partidele și \ngenerațiile din care facem parte. \nAvem nevoie, după 30 de ani de la adoptare și după 18 ani de \nla singura sa revizuire, de o constituție reformată. \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nȘi, din partea Grupului parlamentar al PNL, domnul deputat \nIoan Cupșa. \nDomnul Ioan Cupșa: \nDomnilor președinți ai Camerelor Parlamentului, \nOnorați invitați, \nDomnule președinte Emil Constantinescu, \nDoamnelor și domnilor, \nSe  împlinesc  în  aceste  zile  30  de  ani  de  la  adoptarea \nConstituției din anul 1991, un act politic de o importanță covârșitoare \npentru  noi.  Un  act  care  a  însemnat  ruperea  definitivă  de  regimul \npolitic stabilit în anul 1945 în România. Ruperea de organizarea de \n                                                                                             56                                                                                          \n     \nstat care, prin relațiile sociale impuse, ne-a chinuit, ne-a nefericit pe \nnoi, românii. \nÎnainte de a continua însă, dați-mi voie să citez din spusele \nmarelui filosof idealist, Hegel – „Fiecare țară are Constituția care i se \npotrivește”. \nConstituția din anul 1991 este opera Comisiei constituționale, \nprecum  și  a  unui  Parlament  transformat  în  Adunare  Constituantă. \nParlamentari sprijiniți de experți în drept constituțional au reușit să \nadopte  Legea  fundamentală.  Merită  respectul  nostru  pentru  acest \nlucru. \nDemersul lor este unul criticabil, este imperfect, dar să nu \nuităm că această constituție, Constituția din anul 1991, ne-a fost nouă \nutilă. \nA  devenit  o  obișnuință  să  identificăm  Constituția  folosind \nexpresia  „lege  fundamentală  a  unui  stat”.  Statul  și  Constituția  se \ncondiționează reciproc. \nDin punct de vedere istoric, în statul român, să nu uităm, în \nmai puțin de 70 de ani am avut parte de 6 constituții – 1923, 1938, \n1948, 1952, 1965, 1991 -, precum și o revizuire, ulterior, în anul 2003. \nO fi bine? \nPermiteți-mi, în ceea ce privește aprecierea constituțiilor pe \ncare noi în epoca modernă a statului le-am avut, să citez din cel care \neste de neuitat, Petre Țuțea, care, cu stilul său inconfundabil, afirma: \n„Constituția liberală din 1923 nu e o operă, e o capodoperă. Un rege \n                                                                                             57                                                                                          \n     \nputernic, înfășurat într-un stat al normelor liberale: separația puterilor \nși libertăți câte dorește nea Niță (...)”. \nSuntem datori să respectăm Constituția în spiritul ei. De ce în \nspiritul ei? Pentru că deseori – și aici aveți cu toții această experiență – \nnormele pe care le punem noi în pagină sunt departe de perfecțiunea \nlimbajului juridic de care ar trebui să dea dovadă. \nSpiritul Constituției - principii, idei, elemente de bază care \nsunt necesare, pe care întreaga noastră viață socială se construiește, \nașadar, aceste principii trebuie înțelese și trebuie însușite. \nSunt dator să spun astăzi – interpretarea și aplicarea normelor \nconstituționale  de  către  reprezentanții  puterilor  în  stat,  de  către \nreprezentanții instituțiilor de rang constituțional au avut suficient de \nmulte sincope în ultimii ani. \nPe  de  o  parte,  au  existat  prea  multe  conflicte  juridice  de \nnatură constituțională. Poate nu din cauza imperfecțiunii legii, cât mai \nmult din cauza abuzului prin care cei care vremelnic au fost sau sunt \nputere în stat au înțeles să aplice normele constituționale. \nSă nu uităm, am adoptat prea multe acte normative care nu \nrespectă rigoarea constituțională. \nPe  de  altă  parte,  deciziile  pe  care  le-a  pronunțat  Curtea \nConstituțională a României sunt contradictorii deseori. Contradictorii \nîntr-o  perioadă  relativ  scurtă  de  timp.  Ceea  ce  înseamnă  că \nfuncționează  imperfect  Curtea  Constituțională  a  României,  garantul \nsupremației Constituției. \n                                                                                             58                                                                                          \n     \nExpresia  „este  constituțional  dacă...”,  care  se  regăsește  în \nprea  multe  decizii  ale  Curții  Constituționale,  a  transformat  uneori \nCurtea Constituțională a României într-un legiuitor ad-hoc. \nConstituția este imperfectă, imperfecte sunt legile pe care noi \nle adoptăm, este un fapt. \nMorbul perimării există cuprins în fiecare lege pe care noi am \nadoptat-o. De fiecare dată trebuie să adaptăm legile, modificându-le, \nașa cum și Constituția se impune probabil să o modificăm. Pentru că \nsituația economică, socială, politică, atât internă, cât și internațională, \nse modifică în timp ce noi vorbim. \nConstituția este fundament al întregului sistem de drept. Este \ncheie de boltă a organizării și funcționării statului nostru. \nConstituția este legea scrisă cu majuscule. Lege care are drept \nscop  ultim  apărarea  demnității  omului,  apărarea  drepturilor, \nlibertăților  fundamentale  și,  atenție,  stabilirea  obligațiilor  esențiale. \nToate acestea împreună ne definesc pe noi ca oameni. \nConstituția este mijloc, și nu scop în sine. \nCeea ce trebuie cu adevărat să ne  preocupe este ca  pentru \nviitor Constituția să fie fundamentul dezvoltării națiunii noastre. Să fie \nfundamentul mai binelui viitor al fiecăruia dintre noi. \nSă  ne  dea  Dumnezeu  înțelepciunea  să  identificăm  valorile \nfundamentale! Acele valori care ne permit nu doar să supraviețuim ca \noameni,  ca  cetățeni  ai  României,  ci  care  ne  ajută  să  trăim  demn.  \nCele care ne ajută să ne găsim fericirea. Să le protejăm și să construim \nfolosindu-ne de ele Legea fundamentală. \n                                                                                             59                                                                                          \n     \nConstituția este o lucrare pentru prezent, dar în mod special \nConstituția  este  o  lucrare  pentru  viitor.  Constituția  trebuie  să  fie  o \nprivire aruncată în viitor. În viitorul națiunii noastre. \nDar pentru ca toate acestea să devină realitate trebuie să luăm \naminte că nu avem nevoie de nimic altceva decât de un proiect de țară. \nNu  avem  nevoie  de  o  abstracțiune,  nu  avem  nevoie  de  o  operă \nformală, avem nevoie de Constituția noastră. \nȘi dați-mi voie, la sfârșit, să citez dintr-un înțelept care acum \nmai bine de 200 de ani înțelegea acest lucru și încerca să ne învețe și \npe noi. \nJoseph de Maistre ne spunea - „O constituție care este făcută \npentru  toate  națiunile  nu  este  făcută  pentru  niciuna,  e  o  pură \nabstracțiune, e o operă școlărească făcută pentru a exersa spiritul (...)”. \nLa mulți ani, România! \nO zi bună, români! \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nVă mulțumesc, stimați colegi, pentru participare. \nPermiteți  să  declar  închisă  ședința  solemnă  comună  a \nSenatului și Camerei Deputaților. \nVă mulțumesc. \n \nȘedința s-a încheiat la ora 14.46. \n \n "
    },
    "30": {
        "start_text": "Domnul Florin-Vasile Cîțu:",
        "start_index": -1,
        "end_text": "Domnul Ciprian Ciubuc:",
        "end_index": -1,
        "text": "                                                                 1                                                                                          \n     \n06 decembrie 2021 – ședință comună \n \n \nS U M A R \n \n1.  Alocuțiuni dedicate aniversării a 30 de ani de  2. \nla adoptarea Constituției în vigoare de către Adunarea \nConstituantă. \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n                        S T E N O G R A M A \nședinței solemne comune a Camerei Deputaților și Senatului  \ndin data de 6 decembrie 2021 \n \n \nȘedința a început la ora 13.03. \nLucrările ședinței au fost conduse de domnul senator Florin-\nVasile Cîțu, președintele Senatului, asistat de domnul senator Sorin \nLavric,  secretar  al  Senatului,  și  de  doamna  deputat  Alexandra \nPresură, secretar al Camerei Deputaților.  \nDin  prezidiu  a  făcut  parte  și  domnul  deputat  Ion-Marcel \nCiolacu, președintele Camerei Deputaților. \nDomnul Florin-Vasile Cîțu: \nBună ziua! \nStimați colegi,  \nHaideți să începem ședința! \nAstăzi avem ședința solemnă a... \nSe așază oamenii...? \nStimați colegi,  \nVă rog să vă așezați, să începem ședința! \nAstăzi avem ședința solemnă comună a Senatului și Camerei \nDeputaților  dedicată  aniversării  a  30  de  ani  de  la  adoptarea \nConstituției în vigoare de către Adunarea Constituantă. \n                                                                                             3                                                                                          \n     \nDomnule președinte al Camerei Deputaților,  \nDomnule prim-ministru, \nDomnilor foști președinți ai României,  \nDoamnelor și domnilor miniștri, \nDomnule președinte al Curții Constituționale,  \nStimați membri ai Corpului diplomatic, \nPreafericirea Voastră,  \nÎnaltpreasfinția Voastră, \nDoamnelor și domnilor deputați, \nStimați invitați,  \nOnorată asistență, \nVă  rog  să-mi  permiteți  să  declar  deschisă  ședința  solemnă \ncomună dedicată aniversării a 30 de ani de la adoptarea Constituției în \nvigoare de către Adunarea Constituantă.  \nVă invit să ascultăm Imnul național al României. \n(Se intonează Imnul național „Deșteaptă-te, române!”.) \nDomnul Ion-Marcel Ciolacu:  \nInvit la tribună pe domnul Florin Cîțu, președintele Senatului \nRomâniei. \nDomnul Florin-Vasile Cîțu: \nBună ziua! \nDoamnelor și domnilor parlamentari, \nStimați invitați,  \nDistinsă asistență, \n                                                                                             4                                                                                          \n     \nSe împlinesc trei decenii de la intrarea în vigoare, în urma \naprobării  prin  referendumul  național  din  decembrie  1991,  a \nConstituției României. Atunci, din punct de vedere constituțional, ne-\nam despărțit de o epocă sumbră a istoriei țării noastre, în care regimul \ncomunist totalitar a încălcat sistematic cele mai elementare drepturi \nale  românilor.  Reacția  poporului  nostru  a  fost  reprezentată  de \nevenimentele care s-au desfășurat în perioada 16-22 decembrie 1989, \ncare au început la Timișoara, și pe care eu vreau să le amintesc în mod \nspecial,  pentru  că  am  această  datorie.  A  fost  deschisă  calea  către \ndemocratizarea României și către statul de drept. Am înaintat greu, dar \npe o traiectorie ireversibilă, pe care românii au dovedit că sunt gata să \no apere prin vot, dar și prin proteste democratice. \nStimați colegi, \nPentru mine este o mare onoare să reprezint astăzi Partidul \nNațional  Liberal  la  o  dezbatere  care  nu  poate  ocoli  tradiția \ndemocratică a acestei țări. Ideea unei guvernări democratice face parte \ndin gena PNL. Constituția din 1866 a purtat amprenta gândirii politice \nliberale,  apoi,  după  fondarea  PNL,  reforme  democratice  esențiale, \nprecum lărgirea dreptului de vot, au fost inițiate de partidul nostru. \nÎn  perioada  interbelică  Constituția  din  1923,  promovată  de \nPNL, a dus mai departe tradiția constituțională românească. Revenit \npe scena politică, după ce a fost înregistrat ca partid politic, în ianuarie \n1990,  PNL  a  avut  permanent  pe  agenda  sa  instaurarea  unui  regim \ndemocratic  autentic  în  România,  și  nu  a  unui  model  ipotetic  de \ndemocrație originală. \n                                                                                             5                                                                                          \n     \nProbabil că în acești 30 de ani nici PNL nu s-a comportat fără \ngreșeală,  dar  am  fost  mereu  partidul  dedicat  sută  la  sută  integrării \neuropene și euroatlantice a României, protejării valorilor statului de \ndrept și dezvoltării unei societăți democratice. \nDoamnelor și domnilor,  \nAcesta nu este un moment de sărbătoare, ci unul de bilanț \npentru Constituție și pentru tot ce înseamnă organizarea instituțională \na  statului  român.  Reformele  sunt  inevitabile,  pentru  că  asta  doresc \ncetățenii.  În  timp,  cu  profesionalism,  fără  patimă  politică  și  interes \nascuns, va trebui să modernizăm structurile sale,  modul în care ele \nfuncționează și cum  îl servesc pe  cetățean. Normele  constituționale \nvor trebui ajustate la realitatea pe care o trăim. \nSalut  faptul  că  în  Programul  de  guvernare  al  actualului \nGuvern  este  avută  în  vedere  eventualitatea  ca,  în  cazul  în  care  va \napărea  un  moment  constituțional  autentic,  Executivul  să  susțină  o \nreformă,  în  sensul  apropierii  între  stat  și  cetățean  și  al  creșterii \ngradului  de  protecție  al  drepturilor  și  libertăților,  în  acord  cu \njurisprudența CEDO. \nDe  asemenea,  Coaliția  de  guvernare  susține  ca  inițiativa \ncetățenească de revizuire a Constituției, înregistrată la Parlament în \nmai 2019 și aflată în prezent la vot final la Senat, să-și găsească cea \nmai bună formă de transparență la nivel normativ, atunci când situația \npandemică va permite acest lucru.  \nÎn același timp, trebuie să fim foarte atenți la marile opțiuni \npe care cetățenii români le-au exprimat și continuă să le exprime în \n                                                                                             6                                                                                          \n     \nultimele trei decenii. PNL are o agendă liberală de măsuri necesar a fi \navute în vedere la o eventuală revizuire a Constituției. De 30 de ani \nexistă  un  aspect  care  a  rămas  netranșat  așa  cum  ar  fi  trebuit  - \nproprietatea  privată.  O  măsura  pe  care  trebuie  să  o  abordăm  este \nreducerea la 16 ani a vârstei la care se va putea vota, așa cum este \ntendința în multe țări europene. Multe alte subiecte trebuie abordate cu \nmaturitate. \nReforma administrativă este un subiect care trebuie să stea în \natenția  Parlamentului.  Ultimii  ani  au  adus  pe  tapet  și  numeroase \nconflicte juridice de natură constituțională, iar normele constituționale \npot  fi  clarificate.  Problema  traseismului  politic  al  parlamentarilor  a \nrămas  deschisă  de  atât  de  mulți  ani,  deși  în  fiecare  legislatură  ea \ninfluențează aritmetica parlamentară. Și nu trebuie să uităm că există o \nrestanță în ceea ce privește implementarea în Constituție a rezultatelor \nreferendumului din 2019 pe tema justiției.  \nNu cred că numai Parlamentul sau numai partidele pot aborda \nun proces de reflecție cu privire la o eventuală revizuire a Constituției. \nRolul societății civile va fi fundamental.  \nReferitor acum la modul cum va arăta revizuirea viitoare vă \npot spune de pe acum un lucru: îmi doresc să fie cel puțin la fel de \nliberală cum au fost constituțiile din 1866 și 1923, ba chiar să aibă o \ndoză și mai mare de liberalism. \nLa mulți ani, români! \nLa mulți ani, România! \nMulțumesc. (Aplauze.) \n                                                                                             7                                                                                          \n     \n(Revine la prezidiu.) \nInvit  la  tribună  pe  Excelența  Sa,  domnul  Marcel  Ciolacu, \npreședintele Camerei Deputaților. (Aplauze.) \nDomnul Ion-Marcel Ciolacu: \nCred că nu este nici prima oară și nu va fi nici ultima oară \ncând am să spun că eu nu susțin vaccinarea obligatorie (Aplauze.), dar \nam dreptul în primul rând la viață. Fiecare decide dacă e bine să se \nvaccineze sau nu. \nVă rog frumos, doamnă colegă, să purtați mască sau să mă \nprotejați, să nu mă îmbolnăviți. (Aplauze.)  \nDreptul  meu  la  viața  și  dreptul  oricărui  român  nu  se \nnegociază, doamnă! \nDoamna Rodica Boancă (din sală): \nUnde scrie că masca te apără, te protejează?! \nDomnul Ion-Marcel Ciolacu:  \nDomnule președinte al Senatului,  \nDomnule prim-ministru,  \nDomnule președinte Constantinescu,  \nDomnule președinte al Curții Constituționale a României, \nDoamnelor și domnilor deputați și senatori, \nDoamnelor și domnilor miniștri, \nStimați  membri  ai  Comisiei  pentru  redactarea  proiectului \nConstituției României, \nStimați membri ai Corpului diplomatic, \n                                                                                             8                                                                                          \n     \nConstituția  e  cartea  de  vizită  a  unei  democrații.  Așa  cum \nfacem  o  ecografie  pentru  a  vedea  corpul  uman,  la  fel,  Legea \nfundamentală trebuie să fie expresia unei societăți. \nÎn  pofida  transformărilor  profunde  din  ultimii  32  de  ani, \nRomânia încă are o tradiție democratică fragilă. Mai avem mult de \nmuncă până să ajungem la practici democratice stabile și să ne găsim \nacea vocație democratică autentică, în sensul culturilor occidentale. \nDin  această  perspectivă,  efortul  făcut  acum  30  de  ani  de \npărinții fondatori ai Constituției din 1991 a fost imens. Textul noii \nConstituții trebuia să producă, în primul rând, o schimbare radicală de \nmentalitate la nivelul societății, prin despărțirea definitivă de trecutul \ncomunist. \nTextul lor trebuia să găsească soluțiile potrivite și echilibrate \npentru o societate care avea nevoie de un nou set de valori comune, \ndar în care să se regăsească și care să creeze solidaritate. \nAș dori ca astăzi, în mod special, să le mulțumesc celor care \nacum 30 de ani au pus umărul la reclădirea României pe baze noi, \nsănătoase și democratice. (Aplauze.) Câțiva dintre cei de atunci sunt \nastăzi alături de noi. Lor vreau să le transmitem atât recunoștința mea, \ncât și a colegilor mei din Parlament, pentru tot ce au făcut cu bună-\ncredință, competență și dragoste pentru România! \nDoamnelor și domnilor, \nAstăzi este un  moment aniversar. Dar e cel mai bun prilej \npentru a spune că avem nevoie de o Constituție care să reflecte un \nmodel de stat conform cu nevoile societății actuale. \n                                                                                             9                                                                                          \n     \nTrebuie să avem curajul să vorbim deschis despre necesitatea \nunei reforme constituționale, care să facă din Legea fundamentală un \ninstrument de modernizare a țării. \nTrebuie  să  vorbim  despre  acest  lucru,  fără  teamă  și  fără \ncomplexe. Toate sistemele democratice, cu excepția Statelor Unite, au \nfăcut-o  atunci  când  a  fost  nevoie.  Unele  state  au  apelat  chiar  la \nrevizuirea totală, așa cum a făcut Finlanda în anul 2000 sau Elveția în \nanul 1999. Altele, au apelat la o modificare parțială. Belgia chiar de 20 \nde ori în ultimii 20 de ani. \nEste adevărat, și în România s-a încercat de mai multe ori \nacest lucru. Cu excepția anului 2003, toate încercările de modificare a \nConstituției au eșuat. Acest lucru s-a întâmplat pentru că cei care le-au \ninițiat nu au înțeles că o revizuire a Constituției trebuie să satisfacă \nnevoile  cetățenilor,  și  nu  poftele  politicienilor,  fie  că  sunt \nparlamentari, premieri sau șefi de stat. \nReforma  constituțională  nu  mai  trebuie  să  fie  un  proiect \npersonal  al  politicienilor.  Această  dezbatere  trebuie  mutată  în \nsocietate, pentru că cetățenii trebuie să fie implicați efectiv în acest \nproces. Toate modificările trebuie înțelese și acceptate de români. \nDe aceea, consider absolut necesar un acord larg la nivelul \nîntregii clase politice, dar și la nivelul mediului academic, al corpului \nde  experți  și  al  societății  civile.  Contribuția  tuturor  este  esențială \npentru reușita unui demers atât de complex! \nStimați colegi, \n                                                                                             10                                                                                          \n     \nAu  trecut  18  ani  de  la  ultima  revizuire  a  Constituției \nRomâniei. În această perioadă am văzut cum Legea fundamentală a \nfost folosită fie ca bâtă, fie ca scut de către unii politicieni, în funcție \nde interesele politice de moment. \nDe  multe  ori,  diferiți  actori  politici  și-au  forțat  atribuțiile \nconstituționale. S-a ajuns în momente de criză politică, în care actuala \nConstituție nu a putut oferi soluții destul de clare pentru depășirea lor. \nDe  aceea,  trebuie  să  ne  punem  întrebarea:  cum  dorim  să \nreformăm Constituția? Care sunt acele direcții și principii care să aibă \nun caracter eficient în plan normativ? \nLa  nivel  general,  cred  că  Legea  fundamentală  trebuie  să \nîntărească instituțiile, astfel încât să avem un stat capabil să garanteze \ndrepturile  și  libertățile  cetățenilor.  Oamenii  trebuie  să  se  simtă \nprotejați cu adevărat de către stat. \nÎn al doilea rând, consider că un sistem de guvernare eficient \neste acela care generează un control reciproc între puterile statului și \nnu  permite  niciunui  actor  instituțional  să  concentreze  puterea  în \nmâinile sale. \nDin  păcate,  acest  principiu  fundamental  nu  și-a  găsit \nîntotdeauna și aplicarea în practică. În România, am asistat de multe \nori la un proces de personalizare a puterii. Cei care au ajuns să ocupe \ndiverse funcții în stat au modelat instituția, conform propriilor dorințe \nși interese. În final, această forțare a dus la o perturbare a echilibrului \nîntre puterile statului și la conflict. \n                                                                                             11                                                                                          \n     \nDin  această  perspectivă,  o  clarificare  a  atribuțiilor \npreședintelui  cred  că  se  impune.  Trebuie  să  ne  gândim  dacă  e \nmomentul să depășim angoasa dictaturii comuniste în ceea ce privește \nstatutul și rolul președintelui. \nAcum trei decenii a fost stabilit un sistem echilibrat prin care \ncetățenii  să  își  aleagă  direct  președintele,  însă  puterile  sale  au  fost \nlimitate ca să nu devină un dictator. \nTrebuie  ca  cei  care  vor  lucra  la  reforma  Constituției  să  se \npronunțe dacă acest sistem, în care președintele este o struțo-cămilă, \nîntre un președinte francez, de exemplu, și un monarh spaniol, mai \npoate funcționa în România. \nRolul președintelui a fost gândit ca un producător de consens. \nDin păcate, a sfârșit de multe ori în a fi un producător de tensiune în \nsocietate.  Nu  de  puține  ori  am  văzut  cum  președintele  și-a  depășit \nrolul  de  mediator  și  a  intervenit  brutal  peste  celelalte  puteri \nconstituționale. \nDe altfel, relațiile dintre președinte și premier au balansat în \nultimii 30 de ani între conflict și obediență. Am văzut că atunci când \nmajoritatea parlamentară a fost favorabilă președintelui, acesta a ajuns \nșeful  de  facto  al  Guvernului.  Premierul  a  devenit  o  marionetă.  În \ncealaltă extremă, a coabitării, președintele a fost mai degrabă izolat de \ncătre prim-ministru, care a preluat toată puterea executivă. Aceasta nu \neste normalitatea! \nApoi, în plan parlamentar, mi-aș dori, de exemplu, să existe \nun  anumit  interes  pentru  reglementarea  moțiunii  constructive  de \n                                                                                             12                                                                                          \n     \ncenzură,  pe  model  german.  În  România,  partidele  politice  au \ntransformat  moțiunile  de  cenzură  într-un  instrument  de  imagine  și \nprilej de atacuri politice la adresa adversarilor. \nDe aceea, eu cred că moțiunea de cenzură trebuie să fie clară \nși nu numai pentru retragerea încrederii, ci și pentru acordarea ei unei \nalte persoane, care să-și asume de la bun început acest rol. \nDemiterea  premierului  trebuie  să  conducă  automat  la \ndesemnarea unui alt prim-ministru. Nu am fi stat acum două luni fără \nGuvern, dacă am fi avut acest instrument în Constituție. \nÎn plan guvernamental, cred că viitoarea Constituție trebuie \nsă găsească mecanisme mult mai clare de limitare a practicii excesive \na ordonanțelor de urgență. Parlamentul nu este o anexă a Guvernului \nRomâniei, ci un partener instituțional. S-a folosit prea mult pretextul \nurgenței,  astfel  încât  practica  ordonanțelor  a  devenit  o  modalitate \ncurentă de legiferare. Lucrurile nu mai pot continua așa! \nÎn general, este nevoie de o clarificare a atribuțiilor fiecărei \nputeri  în  parte.  Și  sunt  convins  că  experții  vor  găsi  cele  mai  bune \nsoluții  astfel  încât  să  nu  devenim  victimele  unui  experiment \nconstituțional! \nDoamnelor și domnilor, \nTrebuie să ne gândim serios dacă ne aflăm în acel „moment \nconstituțional”.  Am  ratat  acest  moment  după  integrarea  în  Uniunea \nEuropeană și în NATO. Am ratat în 2011, am ratat și în 2013, când \nam avut o largă majoritate parlamentară. \n                                                                                             13                                                                                          \n     \nNu avem scuze dacă vom rata din nou! După 30 de ani, nu \nmai putem să punem doar niște proptele. Ele nu rezolvă nimic! Nu \naduc dezvoltare, continuitate și stabilitate! \nSocietatea  așteaptă  o  Constituție  modernă,  care  să  reflecte \nrealitatea,  dar  care  să  conducă  la  dezvoltare  și  să  ofere  soluții \ninovative la provocările viitorului. \nTrebuie să facem o reformă constituțională serioasă. Și avem \nnevoie de fiecare român pentru a reuși acest lucru!  \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule președinte. \nInvit acum la tribună pe Excelența Sa, domnul Nicolae-Ionel \nCiucă, prim-ministrul României. \nDomnul Nicolae-Ionel Ciucă (prim-ministrul României): \nDomnule președinte al Senatului, \nDomnule președinte al Camerei Deputaților, \nStimate domnule președinte al Curții Constituționale, \nDomnule președinte Constantinescu, \nStimate doamne și stimați domni parlamentari, \nStimați colegi miniștri,  \nDoamnelor și domnilor ambasadori,  \nBună ziua! \nSunt deosebit de onorat să particip astăzi la această ședință \nsolemnă,  prin  care  marcăm  30  de  ani  de  la  adoptarea  Constituției \n                                                                                             14                                                                                          \n     \nRomâniei,  act  juridic  și  politic  fundamental  al  statului,  garant  al \nlibertăților democratice ale cetățeanului. \nLa  referendumul  național  desfășurat  pe  8  decembrie  1991, \nromânii s-au pronunțat pentru democrație, libertate și stat de drept, \npentru o societate în care demnitatea omului, drepturile și libertățile \ncetățenilor, dreptatea și pluralismul politic, supremația legii și statul \nde drept să fie valori supreme, garantate de stat. \nPrima  și  singura  Constituție  adoptată  după  căderea \ncomunismului,  actuala  Constituție  a  României,  reprezintă  piatra  de \ntemelie a societății noastre democratice, fiind inspirată și legitimată de \nidealurile Revoluției din Decembrie 1989, de sacrificiul și jertfa celor \ncare  și-au  pierdut  viața  sau  au  fost  răniți  în  acele  zile.  Această \nConstituție  este  cea  de-a  doua  cea  mai  longevivă  Constituție  a \nRomâniei, după cea din 1866. \nAcum,  la  trei  decenii  de  la  adoptare  și  după  revizuirea \nnecesară aderării la Uniunea Europeană, în anul 2003, consider că este \nnecesară în continuare reformarea statului și a administrației publice \npentru  a  pune  în  centrul  preocupărilor  cetățeanul,  pentru  a  crește \neficiența  și  calitatea  serviciilor  publice  oferite  contribuabililor  și \npentru a crește responsabilitatea deținătorilor funcțiilor publice. \nPandemia COVID-19 a arătat încă o dată cât de importantă \neste asigurarea echilibrului dintre libertățile democratice și dreptul la \nviață, pe care statul trebuie să-l asigure tuturor, inclusiv prin servicii \nmedicale de care toți cetățenii români trebuie să beneficieze în mod \negal. Starea de alertă este, alături de limitările legale și legitime ale \n                                                                                             15                                                                                          \n     \nlibertăților cetățenilor pe o perioadă restrânsă, la fel de importantă ca \nși  nevoia  de  prezervare  a  drepturilor  și  libertăților  care  dau  esența \nstatului  democratic.  Nevoia  acestui  echilibru  este  evidentă,  astăzi, \ncând traversăm o perioadă de criză sanitară în care sunt necesare unele \nreglementări pentru combaterea COVID-19. Trebuie să traversăm cu \nbine,  împreună,  această  perioadă  și  voi  lua  toate  măsurile  necesare \npentru  a  trece  țara  prin  această  criză,  cu  sprijinul  experților  și  al \npersonalului de specialitate, al instituțiilor statului, în colaborare cu \npartenerii europeni și internaționali, dar mai ales cu sprijinul tuturor \ncetățenilor României. \nExcelențele Voastre, \nDistinși invitați, \nAșa  cum  am  subliniat  de  la  această  tribună  și  cu  prilejul \nacordării votului de învestitură, în centrul preocupărilor Guvernului se \naflă cetățeanul  român și binele comun. Alături de toți  miniștrii din \nacest Guvern ne angajăm să facem tot ce depinde de noi pentru ca \nsituația  economică,  socială  și  sanitară  a  românilor  să  se \nîmbunătățească. \nOamenii au așteptări legitime de la noi: să cultivăm respectul \nfață  de  lege,  să  apărăm  adevărul,  dreptatea,  unitatea  socială  și \nsolidaritatea. Lucrăm pentru cetățeni, luând la timp, cu bună-credință \nși  nepărtinitor,  decizii  care  să  ducă  la  o  viață  în  siguranță,  la \ndezvoltare, la respectarea demnității fiecăruia și la o viață mai bună. \nObiectivul nostru este ca prin măsurile pe care le vom implementa să \nasigurăm dezvoltarea și prosperitatea țării noastre. \n                                                                                             16                                                                                          \n     \nValorile și libertățile constituționale există în fiecare dintre \nnoi, ne unesc, ne fac mai puternici ca națiune, iar idealurile comune \nreprezintă liantul între cetățeni și instituțiile statului. \nDe aceea, vă cer sprijinul, atât dumneavoastră, dar și tuturor \ncetățenilor,  pentru  a  construi  o  țară  mai  puternică  și  prosperă, \naducându-i  pe  oameni  împreună  în  jurul  unui  obiectiv  comun: \ndezvoltarea și bunăstarea României și a românilor. \nÎn calitate de cetățean român și de prim-ministru al României, \nvoi  milita  întotdeauna  pentru  respectarea  literei  și  spiritului \nConstituției și pentru domnia legii. \nVă mulțumesc. (Aplauze.) \n                                                                                             17                                                                                          \n     \nDomnul Florin-Vasile Cîțu: \nMulțumim, domnule prim-ministru. \nInvit  la  tribună  pe  Excelența  Sa,  domnul  Valer  Dorneanu, \npreședintele Curții Constituționale. \nDomnule președinte! \nDomnul  Valer  Dorneanu  (președintele  Curții \nConstituționale): \nStimate domnule președinte al Senatului Florin Cîțu,  \nStimate  domnule  președinte  al  Adunării  Naționale,  al \nCamerei  Deputaților  -  zicem  Adunare  Națională,  pentru  că  așa  îi \nspunea pe vremuri, \nDistinse domnule prim-ministru Nicolae Ciucă, \nLa mulți ani și pentru ziua dumneavoastră de astăzi! \nDistinși miniștri,  \nDomnule președinte Emil Constantinescu, \nStimați parlamentari, \nDați-mi voie să mă răsfăț și să vă spun dragi colegi, \nÎnaltpreasfinția Voastră, \nOnorată asistență, \nMulțumesc  în  primul  rând  Parlamentului  pentru  onoranta \ninvitație  de  a  mă  adresa,  în  calitate  de  președinte  al  Curții \nConstituționale,  acestei  distinse  adunări  care  cinstește  Constituția \nRomâniei. \nÎn calitate de garant al supremației Constituției, pentru noi, \nCurtea Constituțională, este o mare onoare acest lucru și în această \n                                                                                             18                                                                                          \n     \ncalitate îmi permit să vă amintesc faptul că actul fundamental al țării \neste o adevărată Biblie și nu întâmplător fiecare dintre noi începem \nactivitatea depunând jurământul de credință cu mâna pe Constituția \nRomâniei și pe Biblie.  \nSărbătorim, astăzi, 30 de ani de la „momentul zero”, de la \nborna de stat a democrației românești, 30 de ani de la debutul unei \nperioade istorice pentru neamul românesc, unei epoci dorită a fi de \nlibertate și speranță, de încredere și entuziasm, care să succeadă anilor \nlungi,  apăsători  și  tenebroși  ai  comunismului,  30  de  ani  de  la \nadoptarea Constituției României.  \nLa acest moment aniversar, să ne amintim faptul că nu a fost \ndeloc  ușor  să  se  elaboreze  o  nouă  Lege  fundamentală,  care  să \nreușească mai întâi de toate să smulgă societatea din automatismele \ncomportamentale  și  atitudinile  formate,  fără  voia  sa,  sub  povara \nvremurilor,  pe  parcursul  jumătății  de  secol  petrecute  în  regimul \ncomunist, mai apoi să imprime un suflu nou, democratic, în acord cu \nspiritul  european,  care  să  rezoneze  cu  aspirațiile  și  idealurile \nRevoluției din Decembrie 1989 și să ofere, în același timp, mecanisme \njuridice concrete și eficiente, care să răspundă așteptărilor poporului. \nAdunarea  Constituantă,  instituită  în  acest  scop,  a  avut  la \ndispoziție pentru acest copleșitor demers creator un termen de 18 luni \nde la înființare. Lucrările Adunării Constituante s-au desfășurat astfel \nîncât  să  asigure  Adunării  Constituante  timpul  necesar  pentru  o \nelaborare ca atare. \n                                                                                             19                                                                                          \n     \nS-au conceput două lecturi, în acest scop, prima lectură având \nca  obiect  inițierea  membrilor  Adunării  Constituante  cu  modul  de \nredactare a unei constituții, precum și informarea acestora cu privire la \nconținutul constituțiilor din statele democratice. \nProcesul  de  elaborare  a  Constituției  a  beneficiat  de  o \nsubstanțială  asistență  internațională,  fiind  valorificată  experiența \nstatelor cu tradiție democratică. \nComisia  a  avut  întâlniri  inclusiv  cu  reprezentanți  ai  unor \nautorități  internaționale,  mai  ales  organisme  ale  ONU  și  ale \nConsiliului Europei, iar lucrările comisiei au fost analizate în cadrul \nComisiei de la Veneția. Un rol important l-au avut avizele comunicate \nde  diferite  organizații,  precum  Comitetul  Helsinki  pentru  drepturile \nomului,  dar  și  discuțiile  purtate  cu  diferiți  specialiști  în  drept \nconstituțional din numeroase țări, și chiar participarea nemijlocită a \nunor  specialiști  francezi,  în  frunte  cu  reputatul  profesor  Robert \nBadinter; la dezbaterile acestea care au însoțit elaborarea Constituției \ns-au valorificat și tradițiile constituționalismului românesc, preluat din \nprincipiile revoluției franceze. \nPrecizez aceste detalii pentru a evidenția dorința membrilor \nAdunării  Constituante  de  a  elabora  o  lege  fundamentală  a  statului \nromân  care  să  fie  în  concordanță  cu  standardele  internaționale  în \nmaterie  constituțională,  care  să  înglobeze  patrimoniul  democratic \neuropean  și  care  să  înalțe  viața  juridică,  politică  și  economică  a \nsocietății  românești  la  un  nivel  similar  celor  al  statelor  cu  sisteme \ndemocratice consolidate printr-o îndelungată tradiție. Să apreciem și \n                                                                                             20                                                                                          \n     \nsă respectăm acest efort uriaș, realizat cu toată convingerea și cu bună-\ncredință! \nDesigur  că,  fiind  o  creație  umană,  Constituția  noastră  nu \nputea  fi  perfectă,  ireproșabilă,  dar  conținutul  ei  reușește  să  ofere \nsuficiente repere pentru construirea pe baza sa a unui sistem care să \npermită  buna  funcționare  a  instituțiilor  publice  și  a  vieții  politice, \neconomice, în ansamblul său. În timp, pe măsura evoluției sociale, a \ndezvoltării complexului de relații interumane și interinstituționale, a \nremodelării peisajului socio-politic, unele aspecte nu au mai corespuns \nnoilor realități, diferite de cele avute în vedere în puterea constituantă \noriginală.  Tocmai  pentru  acest  motiv,  a  fost  înscrisă  în  Constituție \nposibilitatea revizuirii sale, iar anul 2003 a fost momentul în care s-a \nrealizat  o  astfel  de  primenire  a  legii  noastre  supreme,  corijându-se \nimperfecțiunile, adaptându-i-se prevederile la schimbările survenite și \nîmbunătățindu-i-se soluțiile propuse inițial. \nDe asemenea, revizuirea din 2003 a avut un scop mai mult \ndecât atât, reconfigurându-se cadrul constituțional național, astfel încât \nsă permită aderarea României la Organizația Atlanticului de Nord și \nintegrarea în Uniunea Europeană. \nAșadar, deși este Legea fundamentală a statului, Constituția \nnu  putea  rămâne  încremenită  în  timp,  ci  poate  fi  modificată  atunci \ncând această necesitate apare ca stringentă. Dar revizuirea Constituției \ntrebuie făcută cu responsabilitate, cu înțelepciune, cu simțul datoriei \nfață de popor, cu intenția sinceră de a aduce un beneficiu acestuia, și \nnu dintr-o dorință, chiar inspirată, unilaterală. Din păcate, însă, ideea \n                                                                                             21                                                                                          \n     \nrevizuirii  Constituției  a  fost  utilizată  nu  de  puține  ori  ca  miză \nelectorală, lipsită de o serioasă acoperire sub aspectul motivației și al \njustificării  raționale,  fiind  transformată  într-un  instrument  de \nmanipulare  în  vederea  obținerii  de  capital  electoral  din  promisiuni \nirealizabile. O astfel de atitudine distructivă nu face altceva decât să \nsemene  îndoială,  să  inducă  o  stare  de  incertitudine  cu  privire  la \nordinea  constituțională,  fragilizând  însăși  construcția  democratică  a \nstatului.  Din  fericire,  probabil  anticipând  asemenea  inițiative \noportuniste, legiuitorul constituant a instituit o procedură complexă de \nrevizuire, compusă dintr-o succesiune de etape și prevederi obligatorii, \nstabilind în final și limitele revizuirii, care fac obiectul așa-zisei părți \nrigide a Constituției. \nAr trebui ca în lupta politică să se renunțe la ideea de a se da \ntot  timpul  vina  pe  pretinsele  imperfecțiuni  ale  Constituției  pentru \nnerealizările, pentru insuccesele clasei politice. Mecanismul statal va \nputea funcționa perfect în baza actualei reglementări constituționale \ndacă prevederile Legii fundamentale vor fi respectate atât în litera, cât \nși  în  spiritul  lor.  Domnia  legii,  care  este  o  exigență  esențială  a \nprincipiului statului de drept, ar trebui să fie un adevărat far călăuzitor \npentru toți participanții la viața publică. Nu puțini sunt cei care invocă \nacest concept al statului de drept, dar uită care este semnificația sa, \nuită că acesta implică subordonarea statului în toate componentele sale \nfață de drept și în primul rând față de Constituție și că are ca scop \ntocmai  ponderarea  eventualelor  tendințe  abuzive  discreționare  ale \nstructurilor  etatice.  Or,  se  știe  că  puterea  exemplului  este  o  armă \n                                                                                             22                                                                                          \n     \nredutabilă. Cum putem pretinde cetățenilor să respecte și să cinstească \nLegea fundamentală a țării dacă unii dintre cei care dețin și exercită \nputerea politică în numele lor o pun la îndoială sau o bagatelizează? \nCum putem aștepta din partea poporului să fie mândru de Constituția \nsa, când unii dintre reprezentanții acestuia o contestă? \nÎn  calitate  de  garant  al  supremației  Constituției,  Curtea \nConstituțională vă invită să prețuim împreună importanța cărții noastre \nfundamentale,  să-i  recunoaștem  obligativitatea  și  să  o  respectăm  în \nlitera și spiritul ei. \nLa mulți ani Constituției României! \nȘi v-aș ruga să-mi permiteți o scurtă informare.  \nÎn foaierul din fața sălii de ședințe sunt mai multe panouri \norganizate cu sprijinul generos al Arhivelor Naționale, al Monitorului \nOficial și al AGERPRES-ului, care redau constituțiile în original, cu \nsemnăturile respective, Constituția din 1866, invocată și aici ca model, \nConstituția din 1923 și Constituția din 1991. \nVă mulțumesc foarte mult pentru atenție. (Aplauze.) \nDomnul Florin-Vasile Cîțu: \nMulțumim, domnule președinte. \nDoamnelor și domnilor senatori și deputați, \nPotrivit celor convenite, în această ședință solemnă vor avea \nintervenții reprezentanți ai grupurilor parlamentare reunite, în limita a \n7 minute pentru fiecare grup parlamentar, iar deputaților și senatorilor \nneafiliați  li  se  alocă  3  minute,  cu  o  singură  intervenție,  printr-un \nreprezentant comun. \n                                                                                             23                                                                                          \n     \nAvem lista. Doar Grupul parlamentar AUR nu a ... \nDomnul George-Nicolae Simion (din sală): \nStați că vă dau acum! \nDomnul Florin-Vasile Cîțu: \nVă rog! \nDin partea Grupurilor parlamentare ale PSD, domnul senator \nRobert Cazanciuc. \nDomnul Robert-Marius Cazanciuc: \nDomnule președinte al Senatului, \nDomnule președinte al Camerei Deputaților,  \nDomnule prim-ministru, \nStimați membri ai Guvernului, \nDoamnă ministru, \nDomnule președinte Emil Constantinescu,  \nDomnule președinte Dorneanu, \nÎnaltpreasfinția Voastră, \nDragi colegi, \nÎn misiunea noastră, ca membri ai Parlamentului, de a face \ncunoscută legea, facem deseori referire la litera și spiritul ei. \nDacă  vorbim  de  Legea  fundamentală,  avem  aici  spiritul \nConstituției,  care  s-a  transformat  într-o  esență  tare  -  Constituția \nRomâniei. \nAm  luat  de  la  bibliotecă  această  geneză  și  dați-mi  voie  să \ncitez câteva rânduri din această carte: „Emoția mea este firească în \n                                                                                             24                                                                                          \n     \nacest moment solemn, când pentru a treia oară, în decurs de 150 de \nani, România are prilejul ca, prin reprezentanții săi aleși, să dezbată și \nsă voteze o constituție adevărată”. \nAstăzi, la 30 de ani de la acest discurs, rostit de Dan Amedeo \nLăzărescu în 1991, avem aceleași preocupări de a cârmui țara spre un \nviitor european, numai că de această dată viitorul european este legat \nși  de  utilizarea  adecvată  a  uriașelor  resurse  puse  la  dispoziția  țării \nnoastre pentru a reduce decalajele față de alte state europene care timp \nde 50 de ani au avut un destin mai bun decât am avut noi la frontiera \nEuropei. \nSpunea, la vremea respectivă, profesorul Iorgovan, că speră \nca această Constituție să aibă rolul unui adevărat pact social. \nDincolo  de  reașezarea  statului  român  pe  principii  real \ndemocratice, Constituția din 1991, pe care o sărbătorim astăzi, a fost și \nun rezultat al transpunerii în lege a entuziasmului celor care își doreau \nlibertatea, despre  care auziseră de la părinți, bunici sau din filmele \namericane, dar și a entuziasmului celor care plătiseră cu ani grei de \ntemniță comunistă pentru vina de a lupta pentru libertate.  \nAstăzi, noi, parlamentarii, avem o dublă datorie față de acești \noameni și față de urmașii noștri. Avem datoria de a înțelege dacă în \ncei 30 de ani care au trecut de la adoptarea Constituției aceasta a reușit \nsă  se  facă  cunoscută  și  înțeleasă  de  poporul  ei,  dacă  spiritul  Legii \nfundamentale a fost deslușit de cei chemați să o aplice și să o apere. \nLa  începutul  anilor  '90,  Constituția  a  fost  percepută  mai \ndegrabă ca un reper academic, departe de viața obișnuită. \n                                                                                             25                                                                                          \n     \nO cercetare sociologică realizată recent ne-a arătat că pentru \nromâni Constituția reprezintă astăzi nu doar un set de principii, ci un \ntext viu, aflat în vârful ierarhiei legilor, care poate influența în mod \ndirect viața fiecăruia dintre noi. \n63% dintre români consideră că o modificare a Constituției \nle-ar face o viață mai bună. \nNe-am întrebat la începutul anului dacă ar fi o idee bună ca \nstatul  să  distribuie  fiecărui  cetățean  câte  o  Constituție.  90%  dintre \nromâni au spus că da, ar fi o idee foarte bună. Românii vor să aibă un \nreper, vor să știe că pot apela la cineva fundamental atunci când ceva \nnu merge bine. \nGardianul  Constituției  este,  de  29  de  ani,  Curtea \nConstituțională, care prin 22.000 de decizii pronunțate până în prezent \nne-a arătat cum trebuie interpretate textele Constituției, dar și limitele \nunora dintre ele, care au rămas tributare contextului social economic \nîn care au fost adoptate. \nGardian al Constituției sau făuritor de legi? \nSunt  convins  că  membrii  Curții  Constituționale  își  pun \naceastă întrebare la fiecare decizie  pe care o pronunță, iar numărul \nmare al acestora arată, de asemenea, nevoia cetățeanului de a respecta \nConstituția,  de  către  fiecare  dintre  noi,  dar  și  de  către  instituțiile \nstatului. \nTitulatura  marginală  a  primului  articol  din  Constituție  este \n„Statul român”. Poate era mai potrivit dacă primul articol se numea \npur și simplu România, pentru a arăta preeminența poporului român. \n                                                                                             26                                                                                          \n     \nLegea  fundamentală  trebuie  să  aibă  în  centrul  ei  omul,  cu \ndrepturile și libertățile lui fundamentale, cu un stat capabil în mod real \nsă  asigure  protejarea  lor,  printr-o  arhitectură  constituțională  care  să \nstatueze principiul supremației și respectării Constituției și a legilor, \nprecum și cooperarea loială dintre puteri, toate acestea în beneficiul \ncetățeanului. \nDacă această constituție îndeplinește astăzi acest rost vă invit \nsă reflectăm și să lucrăm împreună. \nPentru  un  dialog  eficient  despre  Constituție  și  pentru  a \ncunoaște modele ce pot contribui la conturarea propriilor convingeri \naveți la dispoziție o carte în format electronic. \nÎn 2015, cu ajutorul a patru profesori universitari, am tradus \nîn  limba  română  toate  constituțiile  Uniunii  Europene.  O  să  primiți \nfiecare dintre dumneavoastră, printr-un mesaj, din partea liderilor de \ngrup, această carte în format electronic. \nDupă 30 de ani îi evocăm astăzi aici pe membrii Adunării \nConstituante care ne-au lăsat moștenire o constituție care a reașezat \nțara după comunism. \nCare va fi moștenirea noastră, a celor de aici? Ce vom lăsa \nnoi?  O  împărțire  a  românilor  în  mai  multe  categorii:  bugetari  și \ncorporatiști, locuitori în țară sau în diaspora, pro sau contra Uniunii \nEuropene, pro sau contra justiției. \nDupă  câteva  luni  de  dezbateri  în  cadrul  Partidului  Social \nDemocrat ne-am pus întrebarea dacă această Constituție poate fi un \nliant al națiunii. \n                                                                                             27                                                                                          \n     \nPentru  a  căuta  răspuns  la  această  întrebare,  Asociația  „Pro \nDemocrația”  și  Institutul  Social-Democrat  „Ovidiu  Șincai”  au \norganizat  pe  1  iulie  o  dezbatere  consacrată  analizei  de  ansamblu  a \nevoluției societății românești guvernată de actuala Constituție. \nAți  primit  fiecare  dintre  dumneavoastră  această  carte.  Cei \ncare n-ați primit-o încă, o veți primi cu siguranță. Este un volum care \nreunește lucrările a 12 profesori universitari și 2 membri ai Adunării \nConstituante.  Au  fost  invitați  să-și  exprime  opiniile  cu  privire  la  o \nConstituție a viitorului și asupra măsurii în care Legea fundamentală \npoate fi îmbunătățită, astfel încât să răspundă marilor provocări ale \nRomâniei de astăzi, obiectivelor comune europene și ale omenirii, în \ngeneral.  \nVorbind de viața acestei Constituții și de obiectivele comune \neuropene,  fostul  ministru  al  integrării,  profesorul  Vasile  Pușcaș, \nspunea că revizuirea din 2003 a tratat aderarea la Uniunea Europeană \nca  un  simplu  act  de  politică  externă,  și  nu  ca  un  proces  intern  de \ntransformare a statului și a societății. \nRevizuirea din 2003 a reprezentat actul juridic care a făcut \nposibilă aderarea la Uniunea Europeană și NATO. \nÎncercările de revizuire din 2011-2013 au fost arme în bătălia \npolitică internă, din păcate, dar, în același timp, au arătat nevoia de \nclarificare a unor  texte scrise poate cu prea  mult entuziasm în anii \n1990-1991 și nevoia de a consfinți statutul nostru real de membri ai \nUniunii Europene și ai NATO. \n                                                                                             28                                                                                          \n     \nModificările actualei Constituții ar putea fi abordate din cel \npuțin trei perspective, dacă doriți. Aș spune una tehnică – și vă dau un \nexemplu – art. 29 vorbește de telegrame. Am întrebat Poșta Română \ncând a fost trimisă ultima telegramă. Acum mai bine de 10 ani. \nDomnul Florin-Vasile Cîțu: \nDomnule senator, vă rog să încercați să finalizați! \nDomnul Robert-Marius Cazanciuc: \nImediat, domnule președinte! E un moment solemn. \nDe  opțiune  politică,  regionalizarea  și  formarea  Guvernului. \nPoate președintele să încredințeze formarea Guvernului partidului care \na  câștigat  alegerile?  Și  inovativă.  Reglementarea  constituțională  a \nrolului opoziției parlamentare, protejarea drepturilor fundamentale în \nfața  provocărilor  generate  de  evoluția  inteligenței  artificiale  sau \nprotejarea  statului  în  fața  regimurilor  comerciale  și  economice \ntransfrontaliere. \nCred că astăzi, în Parlament, avem obligația față de poporul \nnostru să lansăm dezbateri publice față de principalele teme ale vieții \nsociale,  economice  și  politice,  asupra  modului  în  care  drepturile \nfundamentale  sunt  respectate  în  mod  real,  asupra  modului  în  care \nputerile statului au funcționat în slujba poporului și care în final să \nconducă,  de  ce  nu,  la  un  acord  politic  național  pentru  o  eventuală \nrevizuire a Constituției. Un asemenea proiect ar putea reprezenta un \nliant al națiunii care să contribuie la uniunea spirituală a poporului \nromân. \n                                                                                             29                                                                                          \n     \nVa fi posibil doar în măsura în care acest proces va fi unul \nautentic  și  oamenii  vor  vedea  că  este  unul  autentic,  nu  ca  un  alt \ninstrument într-o bătălie politică. \nDezbaterea  națională  în  jurul  temei  revizuirii  Constituției \npoate fi un instrument de atingere a obiectivului de refacere a legăturii \nțării cu fiecare român. \nAstăzi suntem datori să le lăsăm celor care vin după noi o \nRomânie în bună stare. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule senator. \nDin partea Grupurilor parlamentare ale PNL....  \n(Domnul  senator  Robert-Marius  Cazanciuc  revine  la \ntribună.) \nMai aveți? \nDomnul Robert-Marius Cazanciuc: \nAți primit, de asemenea, stimați colegi, o coliță nouă, timbre \nrealizate în 2019 de către Romfilatelia, în care pentru prima dată pe \ntimbre  au  fost  puse  drepturile  fundamentale.  Sunt  nouă  drepturi \nfundamentale, tipărite în milioane de exemplare, care au încercat să \nfacă cunoscută românilor Legea fundamentală. \nMulțumesc. (Aplauze.) \nDomnul Florin-Vasile Cîțu: \nMulțumim, domnule senator. \n                                                                                             30                                                                                          \n     \nO inițiativă foarte bună. \nDin partea Grupurilor parlamentare ale PNL, doamna senator \nLaura-Iuliana Scântei. \nDoamna Laura-Iuliana Scântei: \nVă mulțumesc, domnule președinte. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule președinte Emil Constantinescu, \nÎnaltpreasfinția Voastră, \nDomnule președinte al Curții Constituționale, \nDistinși membri ai Corpului diplomatic, \nDragi invitați, \nDoamnelor și domnilor senatori și deputați, \nSărbătorim într-adevăr 30 de ani de la intrarea în vigoare a \nConstituției din 1991. \nTimp  de  30  de  ani,  Constituția  a  garantat  stabilitatea \nregimului  politic,  a  oferit  termenul  de  referință  pentru  drepturile  și \nlibertățile fundamentale ale cetățenilor și a fost temelia pe care s-au \nconstruit instituțiile vitale ale statului. \nTotuși trebuie să fim sinceri, 30 de ani nu înseamnă mulți ani \nconstituționali.  Prin  comparație,  Constituția  de  la  1866  a  fost  în \nvigoare vreme de 57 de ani. Avem deci o Constituție tânără și, pe cale \nde consecință, o democrație la fel de tânără. \nDeși e tânără, Constituția prevede un obiectiv de țară istoric, \n                                                                                             31                                                                                          \n     \nîmpărtășit în egală  măsură de toate forțele politice responsabile, de \nautoritățile statului și de majoritatea românilor, și anume, România - \nstat democratic. Acel stat cu o democrație consolidată, axată pe cele 3 \nmari valori fondatoare ale liberalismului politic, și anume: protejarea \nvieții, promovarea libertății și garantarea proprietății. Adică un stat de \ndrept, un stat de tip occidental, care își respectă îndatoririle rezultate \ndin  angajamentele  internaționale,  inclusiv  cele  care  decurg  din \ncalitatea de stat membru UE și NATO. \nDoamnelor și domnilor, \nAți auzit și până acum, de la antevorbitorii mei, veți auzi în \ncontinuare, azi, la ceas aniversar, multe cuvinte frumoase, dar și critici \nla adresa Constituției în vigoare. Toate oferă răspunsuri cu privire la \nîntrebarea: Ce reprezintă Constituția României, după 30 de ani, pentru \ncetățeni,  pentru  politicieni  și  pentru  țară?  Că  înglobează  cele  mai \nînalte valori și idealuri ale unei societăți democratice, că este o pavăză \npentru  asigurarea  statului  de  drept  și  a  independenței  justiției,  o \ngaranție că nicio autoritate nu va abuza de puterea sa și va acționa în \nlimitele constituționale, că, într-adevăr, cuprinde catalogul de drepturi \nși libertăți fundamentale și că e un scut împotriva abuzului de putere al \nautorităților statului împotriva cetățenilor. \nÎn ce mă privește, am dorit astăzi să vă spun despre ce nu este \no Constituție. \nÎn primul rând, o Constituție nu este doar un document politic \nsau doar o lege care se poate modifica oricum și oricând, după bunul \nplac al unei majorități politice sau al unui partid care, de exemplu, s-ar \n                                                                                             32                                                                                          \n     \nteme că nu ar da nici după 20 de ani, în anul 2024, un candidat ales la \nfuncția de președinte al României. \nÎn  al  doilea  rând,  o  Constituție  nu  reprezintă  nimic  fără \nconstituționalism. Legea fundamentală a unui stat capătă valoare dacă \neste respectată în timp și dacă, prin respectarea continuă, la nivelul \nsocietății  se  creează  un  sentiment  puternic  de  apartenență  la \nConstituție și la valorile sale. \nÎn al treilea rând, o Constituție nu este în realitate opera unei \nmajorități  politice  conjuncturale,  deși  unii  așa  cred.  O  Constituție \ndurabilă este rezultatul unui autentic moment constituțional. Un astfel \nde moment constituțional a fost în anii 1990, 1991, atunci când s-a \nrealizat  trecerea  de  la  vechiul  regim  politic  totalitar  la  noul  regim \npolitic democratic. Constituția României a eliminat atunci posibilitatea \nconcentrării  puterii  în  mâinile  unei  persoane,  ale  unui  grup  de \npersoane  sau  ale  unei  instituții  și  așa  sperăm  să  rămână  pentru \ntotdeauna. \nMai târziu, în 2003, la momentul revizuirii, s-a avut în vedere \nnevoia fundamentală a României de a adera la structurile euroatlantice \nși de a se defini un destin european pentru societatea românească. \nFără  îndoială,  doamnelor  și  domnilor,  Constituția  nu  este \nperfectă,  iar  numeroasele  decizii  ale  Curții  Constituționale  i-au \nevidențiat vreme de 30 de ani și limitele și lipsurile. Cu toate acestea, \nmomentele  constituționale  autentice  pentru  revizuirea  Legii \nfundamentale trebuie să fie rezultatul unei nevoi sociale reale și să \nexprime  o  viziune  asupra  arhitecturii  statului,  construită  în  timp  și \n                                                                                             33                                                                                          \n     \nîmpărtășită de majoritatea cetățenilor. \nÎnchei spunându-vă că Partidul Național Liberal nu se teme \nde o revizuire a Constituției. PNL reafirmă angajamentul politic de a \ncontinua  construcția  statală  asumată  încă  de  la  înființarea  sa,  dar \natunci când va revizui Constituția nu va renunța la viziunea sa liberală \nasupra statului și asupra economiei. Liberalismul constituțional va fi \npromovat în continuare ca principiu de modernizare a statului român \nîn  era  digitalizării,  pentru  a  oferi  cetățenilor  cu  adevărat  un  stat \nfuncțional, bazat pe o economie liberă, pe domnia legii și pe respectul \ndrepturilor fundamentale. \nAșadar,  azi,  la  ceas  aniversar,  urăm  Constituției  noastre \nlongevitate  și  respect  din  partea  tuturor  –  cetățeni  și  întreaga  clasă \npolitică! \nVă mulțumesc. (Aplauze.) \nDomnul Florin-Vasile Cîțu: \nMulțumesc, doamnă senator. \nDin partea Grupurilor parlamentare ale USR, domnul senator \nRadu-Mihai Mihail. \nDomnul Radu-Mihai Mihail: \nMulțumesc, domnule președinte. \nDoamnelor și domnilor, \nSuntem  un  stat  care  derapează  spre  eșec  și  Constituția  din \n1991  nu  este  străină  de  ceea  ce  se  întâmplă.  Constituția  României \nmoderne, libere și prospere ar fi trebuit să înceapă cu punctul 8 de la \n                                                                                             34                                                                                          \n     \nTimișoara. Cu despărțirea conștientă și asumată de trecutul totalitar și \nde aceia care i-au făcut posibilă existența timp de o jumătate de veac. \nConstituția de la 1991 a venit după „Duminica orbului” din \n1990  și  a  consfințit  restaurația  foștilor  comuniști  și  securiști  din \nRomânia.  A  fost  scrisă  după  chipul  și  asemănarea  destinatarului  și \nautorului  –  Ion  Iliescu,  zis  și  comunist  cu  față  umană,  și  Antonie \nIorgovan, zis și comunist cu studii juridice. \nConstituția României validată la referendumul din decembrie \n'91 a fost scrisă de un președinte al Asociației Studenților Comuniști \ndin  Universitatea  București,  pentru  președintele  Uniunii  Tineretului \nComunist. \nAcum  30  de  ani  eram  reporter  la  Radio  Delta  și  eram  pe \nstradă și îi întrebam pe oamenii care mergeau foarte mândri să voteze \nConstituția, dacă au citit textul și de ce îl votează? Și răspunsul era \ncam același de la toți: „Păi, ne-a spus Ion Iliescu că e de bine”. \nUSR a apărut pentru că românii s-au săturat să le spună un \ntătuc și gașca lui ce să facă. (Aplauze. Vociferări.) \nAcum  oamenii  sistemului  tot  vorbesc  despre  schimbarea \nConstituției, astfel încât președintele să nu mai fie ales de români, ci \nde ei. (Vociferări.) \nOamenii fără chip vor ca funcția de președinte al românilor să \npoată fi scoasă la mezat și tranzacționată între grupurile parlamentare, \nmonedă de schimb în trocurile politice, departe de ochii lumii și de \nochii cetățeanului. \nUSR  a  apărat,  apără  și  va  apăra  statul  de  drept  și  valorile \n                                                                                             35                                                                                          \n     \ndemocrației liberale de toate încercările de a pune instituțiile statului, \noricare  ar  fi  ele...  (Vociferări.)  ...la  dispoziția  infractorilor,  a \nevazioniștilor, a hoților din bugetul de stat și a combinatorilor politici \ncare îi cauționează. (Vociferări.) \nȘi închei cu o ultimă remarcă. Antonie Iorgovan, părintele \nConstituției din '91, a fost, ca tot românul imparțial, expert în cadrul \nComisiei juridice constituționale și pentru drepturile omului din cadrul \nCFSN  și  independent,  dar  afiliat,  în  legislatura  '90-'92,  la  Grupul \nparlamentar al PNL, pentru ca apoi să treacă la PSD, demonstrând \nastfel multilateralismul FSN-ismului, așa cum îl vedem și astăzi. \nNu-i așa că de acolo de sus, de unde se află, Caragiale râde cu \ngura până la urechi? (Vociferări. Aplauze.) \nDomnul Florin-Vasile Cîțu: \nMulțumesc, domnule senator. \nDin  partea  Grupurilor  parlamentare  AUR,  domnul  George \nSimion. \nDomnul George-Nicolae Simion: \nMulțumesc frumos. \nA fost un referendum pentru modificarea Constituției, să fie \nspecificat  faptul  că  în  România  căsătoria  este  între  un  bărbat  și  o \nfemeie. Sper că nu vreți să modificați Constituția în sensul în care să îl \nluați pe domnul Cîțu legal de soție, da? (Vociferări.) \nNoi nu suntem de acord cu faptul că trebuie să se producă o \nfederalizare  sau  o  regionalizare  sau  cum  dorește  unul  sau  altul  din \n                                                                                             36                                                                                          \n     \npartidele și organizațiile non-guvernamentale care sunt în Parlament \nastăzi. Nici pentru punerea în acord cu anumite prevederi europene. \nNoi  credem  că  a  noastră  Constituție  este  foarte  bună.  Și  unele \nîncercări de încălcare a Constituției, cum a fost înlăturarea Avocatului \nPoporului, neconstituțională, au fost stopate. \nȘi dacă tot ne-ați dat niște timbre aici, în care sunt prevăzute \narticolele  fundamentale,  vedeți  că  pierdem  o  generație,  pentru  că \ndreptul la învățătură este asigurat. Din păcate, nu a fost asigurat de \nstatul  român,  prin  hotărâri  de  Guvern  care  sunt  aduse  aici,  în \nParlament  și  noi  doar  trebuie  să  le  ascultăm,  nici  măcar  nu  putem \ninterveni asupra stării de alertă. \nÎncetați  să  călcați  în  picioare  drepturile  fundamentale  ale \nromânilor și începeți să respectați Constituția! \nNu prin ședințe solemne faceți asta, ci respectând Constituția \nși eliminând orice formă de obligativitate asupra românilor! \nConstituția este bună. Trebuie susținută și trebuie apărată de \nuzurpatori, atât de aici, de la București, cât și de la Bruxelles! \nVă mulțumesc. (Aplauze.) \nDomnul Florin-Vasile Cîțu: \nMulțumesc. \nDomnul Tanasă. \nDomnul Dan Tanasă: \nDa. \nÎnaltpreasfinția Voastră, \n                                                                                             37                                                                                          \n     \nDomnule președinte al Camerei Deputaților, \nOnorați membri ai Guvernului, \nDoamnelor și domnilor senatori și deputați, \nArt.  3  al  Constituției  României  vorbește  despre  teritoriul \nRomâniei, care este inalienabil. \nDin  păcate,  în  ultimii  30  de  ani,  atât  PSD,  cât  și  PNL  și \nUDMR au permis vânzarea pământului României către străini, la un \nnivel demențial. \nDin  păcate,  suntem  poate  unici  în  lume,  ne-am  înstrăinat \npământul și am vândut, ne-am trezit într-o situație în care am permis, \nculmea, încălcarea art. 3 al Constituției României. \nArt. 12 vorbește de simbolurile naționale ale României. \nArt. 13 vorbește de limba națională, de limba română. \nEu  am  câștigat  câteva  zeci  de  procese  în  instanțele  din \nRomânia, prin care am încercat să impun respectarea limbii oficiale de \nstat. Și, din păcate, atât PSD, cât și PNL, ați tolerat timp de 30 de ani \natitudinile absolut inacceptabile ale UDMR atunci când vine vorba de \nsimboluri naționale și de limba oficială de stat în România. \nAți permis... ați permis – că plecați, domnule Kelemen Hunor \n–  ați  permis,  domnilor,  ca  în  Transilvania,  practic,  în  multe  zone, \nlimba maghiară să devină, practic, de facto limbă oficială de stat. Și \npermiteți în continuare, dragi colegi de la PSD și de la PNL! \nLimba oficială de stat nu este negociabilă cu nimeni! Și nici \nsimbolurile naționale! Acestea le puteți spune colegilor de la UDMR. \nȘi închei. \n                                                                                             38                                                                                          \n     \nArt. 47 vorbește despre faptul că: „Statul este obligat să ia \nmăsuri de dezvoltare economică și de protecție socială, de natură să \nasigure cetățenilor un nivel de trai decent”. \nÎn ultimii 30 de ani, modul în care PSD și PNL au înțeles să \nfacă  politică  în  România  ne  situează  pe  ultimele  locuri  la  ceea  ce \nînseamnă nivel de trai. Ultimele locuri în Europa. \nȘi, mai mult decât atât, modul în care PSD și PNL au făcut \npolitică în ultimii 30 de ani a dus la situația absolut inacceptabilă în \ncare peste 3,5 milioane de români au fugit de aici, de pe acest pământ. \nI-ați fugărit voi. Și, din păcate, în ultimii 4 ani, nici USR nu s-a lăsat \nmai prejos. \nMulțumesc. (Aplauze.) \nDomnul Florin-Vasile Cîțu: \nMulțumim. \nDomnul deputat Ciubuc. \nDomnul Ciprian Ciubuc: \nDomnule președinte al Senatului, \nDomnule președinte al Camerei Deputaților, \nDomnule președinte Constantinescu, \nStimați colegi, \nStimați invitați, \nEu am să vorbesc scurt. \nȘi am să vorbesc de art. 16 - cetățenii români sunt egali în \nfața legii. \n                                                                                             39                                                                                          \n     \nStimați colegi, \nNu  suntem  astăzi  în  măsură  să  respectăm  art.  16.  De  ce? \nPentru  că  pe  baza  ordonanțelor  de  urgență  și  a  stării  de  alertă, \ndrepturile  românilor  nu  sunt  respectate.  Avem  6  articole  din \nConstituție – domnule președinte al Curții Constituționale, puteți să \nconfirmați sau infirmați – care sunt călcate în picioare pentru că avem \no stare de alertă neconstituțională și măsuri restrictive aberante. \nVin de la întâlnirea care a avut loc săptămâna trecută, de la \nDelegația Adunării Parlamentare a Francofoniei, unde – vreau să vă \nspun un lucru foarte important și vă rog să fiți atenți cu toții – am fost \nadunați mai mulți parlamentari din Parlamentul României, care facem \nparte din Delegație, inclusivi parlamentari din toate țările francofone, \nni s-au ținut lecții de modificare a Constituției, sub motiv de COVID \nși sub motiv de pandemie. Din Parlamentul belgian ni s-a transmis, \ntrebuie  să  modificăm  Constituția  după  modelul  Luxemburg,  să \nomogenizăm  Constituția.  Inclusiv  toate  țările  care  fac  parte  din \nUniunea Europeană. \nDe asemenea, ni s-a vorbit despre suspendarea Parlamentelor \nnaționale. (Vociferări.) \nNi s-a vorbit de suspendarea Parlamentelor naționale. \nMă  bucur  că  colegii  de  la...  antevorbitorii  mei  au  vorbit \ndespre modificarea Constituției. \nStimați colegi, \n Nu putem să modificăm Constituția, să o omogenizăm dacă \nnu ne întoarcem la popor. \n                                                                                             40                                                                                          \n     \nAm  susținut  și  în  Parlamentul  din  Albania,  la  Adunarea \nParlamentară a Francofoniei, susțin și de aici – cum vă veți uita în \nochii  copiilor  dumneavoastră  sau  în  ochii  românilor  dacă  vom \nmodifica Constituția și vom omogeniza Constituția după Constituția \ndin Luxemburg... (Vociferări.) ...sub motiv de COVID și sub motiv de \npandemie? \nAm  numărat,  de  19  ori  s-a  vorbit  de  cuvântul  „control”. \nControlul  pandemiei,  nemijlocit,  controlul  oamenilor.  Nu  putem \ncontrola  pandemia  dacă  nu  putem  controla  mișcarea  oamenilor  în \nEuropa și în statul național. \nOameni buni, \nStimați colegi, \nMă adresez și românilor și dumneavoastră. \nSă vă ferească Dumnezeu de o revoltă populară! \nCum  le-am  spus  și  francezilor  din  Parlamentul  din  Albania, \nromânii nu sunt ca francezii, să iasă o lună, două, trei, o lună, 10 luni la \nproteste. Românii au ieșit 9 zile și Ceaușescu a dispărut. \nNoi avem o istorie de comunism. Știm că aceste restricții care ni \nse  impun  în  Parlamentul  național  vin  doar  să  îngrădească  drepturi  și \nlibertăți și nu măsuri ca să controlăm pandemia! \nNu putem să suspendăm drepturile noastre fundamentale conform \nConstituției și să modificăm Constituția fără să ne întoarcem la popor! \nDe  aceea,  vă  rog  pe  toți  să  conștientizați  că  pentru  orice \nmodificare a Constituției trebuie să fie direct întrebat și poporul român, și \noamenii care ne-au ales. \nVă mulțumesc. \n                                                                                             41                                                                                          \n     \nȘi sunt încrezător că dumneavoastră veți reflecta la ce am vorbit \nastăzi aici. \nPuteți să-i întrebați și pe colegii dumneavoastră care au fost în \nParlamentul din Albania, să vă confirme acest lucru. \nMulțumesc. (Aplauze.) \nDomnul Florin-Vasile Cîțu: \nMulțumim. \nVă  garantăm  că  orice  modificare  se  va  face  doar  prin \nreferendum, deci mergem la popor. \nGrupul parlamentar al UDMR, domnul Csoma Botond. \nDomnul Csoma Botond: \nOnorați invitați, \nDoamnelor și domnilor deputați, \nRomânia  a avut o experiență totalitară cruntă sub regimul \ncomunist, mai ales în „Epoca de Aur”, sub Ceaușescu. Iar dacă luăm \nîn considerare acest lucru cred că adoptarea Constituției în anul 1991 a \nfost  un  pas  foarte  important  pe  drumul  făuririi  unei  societăți \ndemocratice, după decenii lungi de totalitarism. \nSigur, acea Constituție, Constituția de la 1991, a reflectat atât \nmomentul  politic,  cât  și  majoritatea  parlamentară  existentă  sau \nmajoritatea din Adunarea Constituantă, dar a reflectat și acea euforie, \npentru că oamenii în sfârșit erau liberi și puteau să-și spună opinia \nliber în această țară și nu sosea  mașina neagră dimineața să-i ducă \nundeva. \nȘi cred că a fost un moment foarte important, din acest punct \n                                                                                             42                                                                                          \n     \nde vedere. \nS-a  mers  pe  ideea  unei  –  cred  eu  –  unei  republici \nsemiprezidențiale, care nu e similară nici cu Franța, nici cu Statele \nUnite. Sunt niște deosebiri importante.  \nÎn Statele Unite nu există premier.  \nÎn Franța, premierul este subordonat președintelui.  \nLa  noi,  premierul  nu  este  subordonat,  dar  președintele \ndesemnează candidatul la funcția de premier. \nȘi dacă ne uităm, în ultimii 15 ani a existat un conflict major \nîn sânul puterii executive, mai ales când vorbim politic de coabitare \nîntre președinte și premier. \nȘi cred că acest conflict permanent care a existat în puterea \nexecutivă nu a făcut cinste României. \nȘi,  din  acest  punct  de  vedere,  cred  că  avem  nevoie  de  o \nmodificare a Constituției. Să lămurim anumite chestiuni, nu numai în \nsânul puterii executive, putem vorbi și de Parlament. \nNoi  propunem  să  menținem  sistemul  bicameral,  dar  cu \natribuții  separate,  pentru  Senat  și  Camera  Deputaților,  și  ne  putem \ngândi  și  la  un  sistem  distinct  de  alegere  a  Senatului  și  a  Camerei \nDeputaților. \nSigur că prin Constituția de la 1991 s-a instituit și un sistem \nde checks and balances, acest mecanism de protecție și echilibru care \nîn  multe  cazuri  a  funcționat,  în  multe  cazuri  nu  a  funcționat.  De \nexemplu, când președintele României, în foarte multe cazuri, cred eu \nși  credem  noi,  de  la  UDMR,  indiferent  cine  a  fost  președintele \n                                                                                             43                                                                                          \n     \nRomâniei, și-a depășit atribuțiile constituționale, neavând o activitate \nde  mediere,  ci  având  o  activitate  eminamente  politică,  în  anumite \nmomente, în această țară. \nSigur, trebuie să aducem în discuție și statutul minorităților, \nstatutul minorităților din România. \nPoate ați citit și dumneavoastră că în anumite documente pe \ncare  România  le-a  adoptat,  atât  în  CSAT  sau  în  alte  instituții, \nminoritățile  naționale  de  multe  ori  reprezintă  un  factor  de  risc  la \nadresa securității naționale. \nCred că după 30 de ani a venit timpul ca să existe o relație de \nîncredere între statul român și  minoritățile naționale care trăiesc pe \nteritoriul statului român. Și, în această privință, s-ar impune, stimați \ncolegi,  ca  minoritățile  naționale  să  devină  factori  constitutivi  ai \nstatului român. Cred că după 30 de ani și în România se poate realiza \nacest lucru. \nDacă vorbim de modificarea Constituției, cred că o reașezare \nîn  sânul  puterii  executive  am  putea  realiza  și  prin  trecerea  la  o \nrepublică parlamentară. \nNu aș dori să intru în detaliu acum, ce înseamnă o republică \nparlamentară,  dar  vreau  să  vă  supun  atenției  următorul  aspect  -  în  \nUniunea  Europeană,  în  majoritatea  țărilor  membre,  există  republică \nparlamentară. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule deputat. \n                                                                                             44                                                                                          \n     \nDin  partea  Grupului  parlamentar  al  minorităților  naționale, \ndomnul deputat Cătălin-Zamfir Manea. \nDomnul Cătălin-Zamfir Manea: \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nStimate domnule președinte Constantinescu, \nDomnule președinte al Curții Constituționale, \nStimați reprezentanți ai Corpului diplomatic, \nDoamnelor și domnilor senatori și deputați, \nAstăzi România aniversează Ziua Constituției și împlinirea a \n30 de ani de la referendumul din 8 decembrie 1991, prin care a fost \naprobată Legea fundamentală, moment care a marcat opțiunea fermă a \nnațiunii române pentru un regim de guvernare democratic. \nPrin adoptarea Constituției României s-au pus bazele statului \nde drept și ale democrației constituționale. \nÎn anul 2003, Constituția a fost revizuită, construcția sa fiind \nconsolidată și adaptată la evoluțiile statului de drept, ale societății și la \nnoul context euroatlantic. Atunci, în anul 2003, noi, cei din Grupul \nparlamentar  al  minorităților  naționale,  am  fost  primii,  de  aici,  din \nParlament,  care  am  propus  o  serie  de  modificări  majore  ale \nConstituției,  precum:  regim  parlamentar;  Legea-cadru  pentru \nminorități, care, de altfel, este prevăzută în Constituția României la \ncategoria de legi organice și care, din păcate, nu a fost încă adoptată; \nlimitarea  ordonanțelor  de  urgență;  regândirea  organizării \n                                                                                             45                                                                                          \n     \nadministrativ-teritoriale;  organizarea  Senatului  ca  și  Cameră  a \nRegiunilor; echilibrarea puterilor în stat. \nDin  păcate,  propunerile  noastre  făcute  în  acel  an  au  fost \nrespinse de parlamentarii dumneavoastră de atunci. Menționez, au fost \nrespinse. \nDe  subliniat  este  faptul  că  în  prezent,  la  nivelul  Uniunii \nEuropene, din cele 27 de state, 17 dintre ele au regim parlamentar. \nAșadar,  marea  majoritate  a  statelor  membre  din  Uniunea \nEuropeană funcționează ca republici parlamentare. \nParlamentul  României  trebuie  să  aibă  mai  multă  putere \npentru că, stimați colegi, potrivit art. 61 din Constituție, Parlamentul \neste  organul  reprezentativ  suprem  al  națiunii  române  și  unica \nautoritate legiuitoare a țării. \nStimați colegi, \nConstituția României este consfințită prin voința suverană a \npoporului și reprezintă un set de principii și norme fundamentale care \nse adresează în egală măsură autorităților statului și cetățenilor săi. \nFuncționarea  instituțiilor  statului,  garantarea  drepturilor  și \nlibertăților individuale și derularea în ansamblu a întregii vieți a unei \nnațiuni își au originea în textele înscrise în Constituție. \nDe  aceea,  Constituția  României  poate  fi  cartea  sacră  a \nexistenței  noastre,  iar  aniversarea  ei  astăzi  constituie  o  adevărată \nsărbătoare. \nConstituția țării trebuie respectată, nu doar în litera, ci și în \nspiritul  ei,  destinatarii  săi  având  obligația,  nu  doar  morală,  ci  și \n                                                                                             46                                                                                          \n     \nconstituțională,  de  loialitate  constituțională  și  de  interpretare  a \nnormelor sale cu bună-credință. \nAplicarea principiului controlului constituționalității legilor a \ncondus  la  înființarea  Curții  Constituționale,  care,  așa  cum  s-a  mai \nprecizat de la această tribună, în cursul ședinței solemne, reprezintă \ngarantul supremației Constituției. \nSensul  existenței  Constituției  României  constă  în  apărarea \nvalorilor fundamentale înscrise în Legea fundamentală. \nDacă  nu  este  în  mod  activ  și  efectiv  apărată,  Constituția \nRomâniei riscă să fie redusă la un set de principii și norme de drept \nfrumoase,  nobile,  dar  invalide,  lipsite  de  orice  valoare  și  forță,  iar \natunci  când  Constituția  nu  este  respectată  sunt  puse  sub  semnul \nincertitudinii construcția democratică a statului și întreaga sa ordine de \ndrept. \nOrice popor, pentru a fi puternic, trebuie să-și iubească și să-\nși apere Constituția pentru că aceasta îi aparține și îl reprezintă. \nConstituția României conferă un sens comunității politice. \nNu  în  ultimul  rând,  Constituția  consfințește  garanția \ndezvoltării  normale  a  societății  noastre  împotriva  oricărei  forme  de \ntotalitarism, intoleranță, discriminare și populism. \nGrupul parlamentar al minorităților naționale se va implica în \nprocesul de revizuire a Constituției și, ca de fiecare dată, va propune și \nva susține măsuri care să consolideze democrația și care să contribuie \nla  apărarea  drepturilor  și  libertăților  fundamentale  ale  tuturor \ncetățenilor săi. \n                                                                                             47                                                                                          \n     \nSă nu uităm, stimați colegi, că minoritățile naționale au avut \nun rol extrem de important în construcția statului român. \nÎn încheiere, aș vrea să vă reamintesc că potrivit art. 4, care \nprevede, și nu „vorbește”, așa cum am mai auzit de la această tribună, \nRomânia este patria comună și indivizibilă a tuturor cetățenilor săi, \nfără deosebire de rasă, de naționalitate sau de apartenență etnică. \nLa mulți ani Constituției României! \nLa mulți ani, România! \nLa mulți ani tuturor cetățenilor acestei țări! \nMulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  deputaților  și  senatorilor  neafiliați,  doamna \nsenator Diana Iovanovici-Șoșoacă. \n                                                                                             48                                                                                          \n     \nDoamna Diana Iovanovici-Șoșoacă: \nMulțumesc. \nAm asistat aici, am  înțeles, la o ședință solemnă prin care \naniversăm Constituția României. \nN-am  auzit  pe  niciunul  dintre  noi spunând  la  mulți  ani  de \nSfântul Nicolae tuturor sărbătoriților de astăzi! La  mulți ani, popor \nromân, pentru Sfântul Nicolae! (Aplauze.) \nCei care nu aplaudați – probabil că vă trebuie o nuia pentru \nSfântul  Nicolae!  Pentru  că  suntem  aici  creștini  din  toate  timpurile! \nPentru că respectăm drepturile tuturor! \nAsistăm  astăzi  la  o  așa-zisă  aniversare  a  Constituției \nRomâniei,  că  nu  am  auzit  aici  decât  denigrări  ale  Constituției \nRomâniei și solicitări de schimbare. \nCum poți să aniversezi? E ca și când aniversezi 30 de ani de \ncăsătorie și anunți divorțul. \nAsta  ați  făcut  astăzi,  ați  pângărit  Constituția  României,  pe \ncare ar trebui să o cunoașteți cu toții! \nA existat un jurnalist în foaier, care, în urmă cu câteva luni – \nRafaelo Varga –, v-a întrebat pe cei mai mulți dintre dumneavoastră, \ndacă ați citit Constituția României? Cei mai mulți ați spus nu, nu am \navut timp. \nÎn schimb, vă aflați aici, în fabrica de legi a României, unde \nConstituția este Biblia românului. Mai presus de Constituție nu este \ndecât Dumnezeu și Biblia. Atât! \nDe 30 de ani încălcați pas cu pas Constituția României! \n                                                                                             49                                                                                          \n     \nÎn ultimii 2 ani, ați omorât-o! Ați adoptat Legea nr. 136/2020 \nși  Legea  nr.  55/2020,  care  încalcă  prevederile  art.  53  alin.  (2)  din \nConstituția României întrucât anulează efectiv existența drepturilor și \nlibertăților fundamentale. \nAstăzi, de Sfântul Nicolae și ziua acestei ședințe solemne, în \ncare văd că cea mai mare parte a Guvernului a plecat, mulți invitați au \nplecat,  domnul  președinte  nu  participă  pentru  că  nu  îi  place  să \nparticipe  la  astfel  de  evenimente,  cinste  domnului  Constantinescu, \nfostul  președinte,  că  a  venit!  Vine  tot  timpul.  Felicitări,  domnule \npreședinte! (Aplauze.) \nAșa se respectă poporul și Parlamentul! \nCinste tuturor care ați venit! \nCelorlalți, o nuia de la Sfântul Nicolae! \nTot  pe…  vă  spun  că  de  25  de  ani  lucrez  cu  Constituția \nRomâniei. \nPână și cel mai tânăr avocat, procuror, judecător, jurist știe \nConstituția României! \nAvând în vedere că nu o cunoașteți și o pângăriți chiar de \nziua ei, nu mă mai miră faptul că v-ați bătut joc de ea, mai ales în \nultimii 2 ani. \nAtâta  timp  cât  mai  există  câțiva  avocați,  și  juriști,  și \njudecători și procurori care își fac treaba în această țară, peste voința \ndumneavoastră, Constituția României mai are o șansă! \nDe 30 de ani - spuneți că o respectați? - n-ați respectat nimic! \n                                                                                             50                                                                                          \n     \nArt. 47 - traiul decent. Sunt peste 30% din români care trăiesc \nsub pragul sărăciei! 70% din români trăiesc în sărăcie! \nUnde,  cine  a  plătit  vreodată  pentru  încălcarea  Constituției \nRomâniei? \nConstituția  României,  stimați  domni  care  râdeți  și  vorbiți, \naici, în primele bănci! \nV-am urmărit pe toți! N-ați avut bunul-simț să vă ascultați \nniciodată în tăcere unii pe alții! Este chestiune de educație! Eu am stat \nși  v-am  ascultat,  indiferent  că  am  fost  sau  nu  de  acord  cu \ndumneavoastră, sunt cei 7 ani de acasă! \nNu  puteți,  în  ditai  Parlamentul  României,  Legislativul \nRomâniei, să vă comportați în felul acesta și să nu vă ascultați, să vă \nacordați măcar șansa de drept la liberă exprimare și la opinie! \nDar  nici  nu  putem  să  acceptăm  să  venim  la  aniversarea \nConstituției în care toți cereți schimbarea Constituției! Pentru că pe \naceastă Constituție ați jurat în acest mandat, nu să o schimbați, ci să o \nrespectați! \nNu este posibil ca această Constituție care v-a adus aici cu \ntoate drepturile pe care le aveți și obligațiile adiacente să fie încălcată \nde voi, să cereți să fie schimbată! De ce? În condițiile în care nici \nmăcar pe aceasta nu o respectați! \nDomnul Florin-Vasile Cîțu: \nMulțumim, doamnă senator. \nDoamna Diana Iovanovici-Șoșoacă: \n                                                                                             51                                                                                          \n     \nImediat, mai am… conchid acum. \nI-am  cerut  Sfântului  Nicolae  să-mi  dea  un  cadou  pentru \naniversarea Constituției României. Asta mi-a lăsat! Este o botniță prin \ncare… (Aplauze.) …Constituția, drepturile și libertățile fundamentale \nau fost anulate de către Parlament, de către Președinte și Guvern! \nȘi rog aici reprezentantul Curții Constituționale să aibă mai \nmult curaj, așa cum a avut în Decizia nr. 457/2020, pct. 68, în care au \nmenționat  că  starea  de  alertă  încalcă  statul  de  drept,  este  creată \nartificial  și  nu  există  fundament  constituțional  pentru  existența \nacesteia! \nTrăiască România liberă! \nTrăiască dreptul la liberă exprimare! \nJos botnița! (Aplauze.) \nDomnul Florin-Vasile Cîțu: \nMulțumim. \nDin  partea  Grupului  parlamentar  al  USR,  domnul  deputat \nMihai-Alexandru Badea. \nDomnul Mihai-Alexandru Badea: \nStimați membri ai Parlamentului, \nDistinși invitați, \nOnorată asistență, \nConstituția din 1991 este cea de-a șaptea lege fundamentală \npropriu-zisă a României, într-o istorie de 155 de ani, care a început în \n1866, sub domnitorul Carol I. \n                                                                                             52                                                                                          \n     \nÎn pofida criticilor care i-au fost aduse, unele bine întemeiate, \nactuala  Constituție  a  reprezentat  o  realizare  importantă,  având  în \nvedere contextul intern și internațional în care a fost adoptată. Într-o \nperioadă  în  care  alte  state  din  regiune  alegeau  să-și  revizuiască \nconstituțiile comuniste, statul român își elabora o lege fundamentală \ncu  totul  nouă,  dând  astfel  mesajul  a  ceea  ce  ar  fi  trebuit  să  fie \ndespărțirea completă de vechiul regim. \nÎn cei 30 de ani de existență s-au consumat nu mai puțin de 7 \ninițiative de revizuire, dintre care doar cea din 2003 a avut succes și \nne-a permis aderarea la NATO și Uniunea Europeană. \nCea de-a opta, cunoscută sub denumirea de „Fără penali în \nfuncții publice”, se află încă în desfășurare, după ce a primit votul \nunanim al Camerei Deputaților, anul trecut. \nChiar  dacă  n-a  existat  suficientă  voință  politică  pentru \norganizarea referendumului, odată cu alegerile parlamentare, continuu \nsă sper că Senatul va adopta acest proiect și că va alege un moment \nfavorabil care să permită întrunirea cvorumului necesar. Ar fi pentru \nprima dată când o constituție a României este revizuită la inițiativa \ncetățenilor români. \nSă nu ratăm șansa de a scrie această pagină de istorie! \nVă mulțumesc. (Aplauze.) \nDomnul Florin-Vasile Cîțu: \nMulțumim. \nTot din partea Grupului parlamentar al USR, domnul deputat \nAndrei-Răzvan Lupu. \n                                                                                             53                                                                                          \n     \nDomnul Andrei-Răzvan Lupu: \nDomnule președinte al Senatului, \nDomnule președinte al Camerei Deputaților, \nDomnule președinte al Curții Constituționale a României, \nStimați membri ai Corpului diplomatic, \nStimați reprezentanți ai cultelor religioase, \nDoamnelor și domnilor parlamentari, \nSuntem  aici  pentru  a  marca  un  moment  special  din  istoria \nnoastră, adoptarea Constituției în 1991, și îmi pare rău că unii dintre \ncolegii noștri au uitat acest lucru. \nPentru  mine,  a  vorbi  despre  Constituția  României  are  o \nsemnificație specială pentru că, pe de o parte, acest act vital pentru \ndemocrația noastră are o vârstă care o depășește pe a mea. \nPe de altă parte, ca absolvent de drept și cadru didactic în \ndomeniul  dreptului  constituțional,  este  o  onoare  să  pot  discuta, \ndezbate  și  construi  o  carieră  aici,  alături  de  dumneavoastră,  în \nParlamentul  României,  care  Parlament  își  trage  seva  și  relevanța \ninstituțională din chiar Constituția României. \nSunt deputat al USR și spun asta pentru că probabil această \netichetă înseamnă astăzi că ne găsim în dezacord politic cu majoritatea \nparlamentară. E un dezacord generațional și un dezacord de viziune \npolitică asupra viitorului nostru comun. \nDar  în  ciuda  acestor  disonanțe  și  în  ciuda  acestor  viziuni \ncontradictorii, precum și ca persoană care a susținut nevoia de a aduce \n                                                                                             54                                                                                          \n     \nschimbări  majore  actualei  Constituții,  aș  vrea  să  punctez  partea \nmeritorie a actualei Legi fundamentale. \nSe vede foarte clar din textul Constituției actuale teama de \ndictatură a celor care au redactat-o. Și este de înțeles că la începutul \nanilor '90 cei care au redactat-o erau încă plini de amintirile perioadei \ncomuniste. Cred că această teamă a reușit să creeze mai mult echilibru \nîntre puterile statului, care ne-a salvat de dorința unor oameni politici \nde a câștiga mai multă putere decât ar fi trebuit. \nPrecauțiile  părinților  actualei  Constituții  au  favorizat  poate \nunele blocaje instituționale, dar, slavă Domnului, ne-au salvat astăzi \nde a fi alături de unele state iliberale, cum sunt cazuri în estul Europei. \nDar  cum  timpul  lucrează  neîndurător,  trebuie  să  vedem  și \nnevoia de schimbare. \nExistă puncte importante în care trebuie să clarificăm starea \nactuală. Și aș enumera doar câteva: \n- Reforma Curții Constituționale; \n- Reducerea numărului de parlamentari și a modului în care \nlucrează Parlamentul; \n-  Clarificarea  raportului  dintre  legislația  europeană  și  cea \nnațională, inclusiv Constituția; \n-  Și,  bineînțeles,  introducerea  Proiectului  „Fără  penali  în \nfuncții publice” în corpul Constituției. \nMai  sunt  și  altele,  desigur,  dar  cred  în  înțelepciunea  celor \ncare  vor  face  parte  din  structura  parlamentară  ce  se  va  ocupa  de \nrevizuirea Constituției. \n                                                                                             55                                                                                          \n     \nNoi, Grupul USR, suntem pregătiți pentru această provocare \npe care orice om politic ar trebui să o trateze cu maximă preocupare. \nEste  un  moment  important  din  istoria  statului  român,  a \ninstituțiilor sale și, mai presus de orice, a cetățenilor țării. \nSper că dincolo de ceea ce ne separă generațional sau politic, \nsă putem lucra împreună pentru un scop care transcende partidele și \ngenerațiile din care facem parte. \nAvem nevoie, după 30 de ani de la adoptare și după 18 ani de \nla singura sa revizuire, de o constituție reformată. \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nȘi, din partea Grupului parlamentar al PNL, domnul deputat \nIoan Cupșa. \nDomnul Ioan Cupșa: \nDomnilor președinți ai Camerelor Parlamentului, \nOnorați invitați, \nDomnule președinte Emil Constantinescu, \nDoamnelor și domnilor, \nSe  împlinesc  în  aceste  zile  30  de  ani  de  la  adoptarea \nConstituției din anul 1991, un act politic de o importanță covârșitoare \npentru  noi.  Un  act  care  a  însemnat  ruperea  definitivă  de  regimul \npolitic stabilit în anul 1945 în România. Ruperea de organizarea de \n                                                                                             56                                                                                          \n     \nstat care, prin relațiile sociale impuse, ne-a chinuit, ne-a nefericit pe \nnoi, românii. \nÎnainte de a continua însă, dați-mi voie să citez din spusele \nmarelui filosof idealist, Hegel – „Fiecare țară are Constituția care i se \npotrivește”. \nConstituția din anul 1991 este opera Comisiei constituționale, \nprecum  și  a  unui  Parlament  transformat  în  Adunare  Constituantă. \nParlamentari sprijiniți de experți în drept constituțional au reușit să \nadopte  Legea  fundamentală.  Merită  respectul  nostru  pentru  acest \nlucru. \nDemersul lor este unul criticabil, este imperfect, dar să nu \nuităm că această constituție, Constituția din anul 1991, ne-a fost nouă \nutilă. \nA  devenit  o  obișnuință  să  identificăm  Constituția  folosind \nexpresia  „lege  fundamentală  a  unui  stat”.  Statul  și  Constituția  se \ncondiționează reciproc. \nDin punct de vedere istoric, în statul român, să nu uităm, în \nmai puțin de 70 de ani am avut parte de 6 constituții – 1923, 1938, \n1948, 1952, 1965, 1991 -, precum și o revizuire, ulterior, în anul 2003. \nO fi bine? \nPermiteți-mi, în ceea ce privește aprecierea constituțiilor pe \ncare noi în epoca modernă a statului le-am avut, să citez din cel care \neste de neuitat, Petre Țuțea, care, cu stilul său inconfundabil, afirma: \n„Constituția liberală din 1923 nu e o operă, e o capodoperă. Un rege \n                                                                                             57                                                                                          \n     \nputernic, înfășurat într-un stat al normelor liberale: separația puterilor \nși libertăți câte dorește nea Niță (...)”. \nSuntem datori să respectăm Constituția în spiritul ei. De ce în \nspiritul ei? Pentru că deseori – și aici aveți cu toții această experiență – \nnormele pe care le punem noi în pagină sunt departe de perfecțiunea \nlimbajului juridic de care ar trebui să dea dovadă. \nSpiritul Constituției - principii, idei, elemente de bază care \nsunt necesare, pe care întreaga noastră viață socială se construiește, \nașadar, aceste principii trebuie înțelese și trebuie însușite. \nSunt dator să spun astăzi – interpretarea și aplicarea normelor \nconstituționale  de  către  reprezentanții  puterilor  în  stat,  de  către \nreprezentanții instituțiilor de rang constituțional au avut suficient de \nmulte sincope în ultimii ani. \nPe  de  o  parte,  au  existat  prea  multe  conflicte  juridice  de \nnatură constituțională. Poate nu din cauza imperfecțiunii legii, cât mai \nmult din cauza abuzului prin care cei care vremelnic au fost sau sunt \nputere în stat au înțeles să aplice normele constituționale. \nSă nu uităm, am adoptat prea multe acte normative care nu \nrespectă rigoarea constituțională. \nPe  de  altă  parte,  deciziile  pe  care  le-a  pronunțat  Curtea \nConstituțională a României sunt contradictorii deseori. Contradictorii \nîntr-o  perioadă  relativ  scurtă  de  timp.  Ceea  ce  înseamnă  că \nfuncționează  imperfect  Curtea  Constituțională  a  României,  garantul \nsupremației Constituției. \n                                                                                             58                                                                                          \n     \nExpresia  „este  constituțional  dacă...”,  care  se  regăsește  în \nprea  multe  decizii  ale  Curții  Constituționale,  a  transformat  uneori \nCurtea Constituțională a României într-un legiuitor ad-hoc. \nConstituția este imperfectă, imperfecte sunt legile pe care noi \nle adoptăm, este un fapt. \nMorbul perimării există cuprins în fiecare lege pe care noi am \nadoptat-o. De fiecare dată trebuie să adaptăm legile, modificându-le, \nașa cum și Constituția se impune probabil să o modificăm. Pentru că \nsituația economică, socială, politică, atât internă, cât și internațională, \nse modifică în timp ce noi vorbim. \nConstituția este fundament al întregului sistem de drept. Este \ncheie de boltă a organizării și funcționării statului nostru. \nConstituția este legea scrisă cu majuscule. Lege care are drept \nscop  ultim  apărarea  demnității  omului,  apărarea  drepturilor, \nlibertăților  fundamentale  și,  atenție,  stabilirea  obligațiilor  esențiale. \nToate acestea împreună ne definesc pe noi ca oameni. \nConstituția este mijloc, și nu scop în sine. \nCeea ce trebuie cu adevărat să ne  preocupe este ca  pentru \nviitor Constituția să fie fundamentul dezvoltării națiunii noastre. Să fie \nfundamentul mai binelui viitor al fiecăruia dintre noi. \nSă  ne  dea  Dumnezeu  înțelepciunea  să  identificăm  valorile \nfundamentale! Acele valori care ne permit nu doar să supraviețuim ca \noameni,  ca  cetățeni  ai  României,  ci  care  ne  ajută  să  trăim  demn.  \nCele care ne ajută să ne găsim fericirea. Să le protejăm și să construim \nfolosindu-ne de ele Legea fundamentală. \n                                                                                             59                                                                                          \n     \nConstituția este o lucrare pentru prezent, dar în mod special \nConstituția  este  o  lucrare  pentru  viitor.  Constituția  trebuie  să  fie  o \nprivire aruncată în viitor. În viitorul națiunii noastre. \nDar pentru ca toate acestea să devină realitate trebuie să luăm \naminte că nu avem nevoie de nimic altceva decât de un proiect de țară. \nNu  avem  nevoie  de  o  abstracțiune,  nu  avem  nevoie  de  o  operă \nformală, avem nevoie de Constituția noastră. \nȘi dați-mi voie, la sfârșit, să citez dintr-un înțelept care acum \nmai bine de 200 de ani înțelegea acest lucru și încerca să ne învețe și \npe noi. \nJoseph de Maistre ne spunea - „O constituție care este făcută \npentru  toate  națiunile  nu  este  făcută  pentru  niciuna,  e  o  pură \nabstracțiune, e o operă școlărească făcută pentru a exersa spiritul (...)”. \nLa mulți ani, România! \nO zi bună, români! \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nVă mulțumesc, stimați colegi, pentru participare. \nPermiteți  să  declar  închisă  ședința  solemnă  comună  a \nSenatului și Camerei Deputaților. \nVă mulțumesc. \n \nȘedința s-a încheiat la ora 14.46. \n \n "
    },
    "31": {
        "start_text": "Domnul Ciprian Ciubuc:",
        "start_index": -1,
        "end_text": "Domnul Florin-Vasile Cîțu:",
        "end_index": -1,
        "text": "                                                                     1                                                                                          \n     \n06 decembrie 2021 – ședință comună \n \n \nS U M A R \n \n1.  Alocuțiuni dedicate aniversării a 30 de ani de  2. \nla adoptarea Constituției în vigoare de către Adunarea \nConstituantă. \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n                        S T E N O G R A M A \nședinței solemne comune a Camerei Deputaților și Senatului  \ndin data de 6 decembrie 2021 \n \n \nȘedința a început la ora 13.03. \nLucrările ședinței au fost conduse de domnul senator Florin-\nVasile Cîțu, președintele Senatului, asistat de domnul senator Sorin \nLavric,  secretar  al  Senatului,  și  de  doamna  deputat  Alexandra \nPresură, secretar al Camerei Deputaților.  \nDin  prezidiu  a  făcut  parte  și  domnul  deputat  Ion-Marcel \nCiolacu, președintele Camerei Deputaților. \nDomnul Florin-Vasile Cîțu: \nBună ziua! \nStimați colegi,  \nHaideți să începem ședința! \nAstăzi avem ședința solemnă a... \nSe așază oamenii...? \nStimați colegi,  \nVă rog să vă așezați, să începem ședința! \nAstăzi avem ședința solemnă comună a Senatului și Camerei \nDeputaților  dedicată  aniversării  a  30  de  ani  de  la  adoptarea \nConstituției în vigoare de către Adunarea Constituantă. \n                                                                                             3                                                                                          \n     \nDomnule președinte al Camerei Deputaților,  \nDomnule prim-ministru, \nDomnilor foști președinți ai României,  \nDoamnelor și domnilor miniștri, \nDomnule președinte al Curții Constituționale,  \nStimați membri ai Corpului diplomatic, \nPreafericirea Voastră,  \nÎnaltpreasfinția Voastră, \nDoamnelor și domnilor deputați, \nStimați invitați,  \nOnorată asistență, \nVă  rog  să-mi  permiteți  să  declar  deschisă  ședința  solemnă \ncomună dedicată aniversării a 30 de ani de la adoptarea Constituției în \nvigoare de către Adunarea Constituantă.  \nVă invit să ascultăm Imnul național al României. \n(Se intonează Imnul național „Deșteaptă-te, române!”.) \nDomnul Ion-Marcel Ciolacu:  \nInvit la tribună pe domnul Florin Cîțu, președintele Senatului \nRomâniei. \nDomnul Florin-Vasile Cîțu: \nBună ziua! \nDoamnelor și domnilor parlamentari, \nStimați invitați,  \nDistinsă asistență, \n                                                                                             4                                                                                          \n     \nSe împlinesc trei decenii de la intrarea în vigoare, în urma \naprobării  prin  referendumul  național  din  decembrie  1991,  a \nConstituției României. Atunci, din punct de vedere constituțional, ne-\nam despărțit de o epocă sumbră a istoriei țării noastre, în care regimul \ncomunist totalitar a încălcat sistematic cele mai elementare drepturi \nale  românilor.  Reacția  poporului  nostru  a  fost  reprezentată  de \nevenimentele care s-au desfășurat în perioada 16-22 decembrie 1989, \ncare au început la Timișoara, și pe care eu vreau să le amintesc în mod \nspecial,  pentru  că  am  această  datorie.  A  fost  deschisă  calea  către \ndemocratizarea României și către statul de drept. Am înaintat greu, dar \npe o traiectorie ireversibilă, pe care românii au dovedit că sunt gata să \no apere prin vot, dar și prin proteste democratice. \nStimați colegi, \nPentru mine este o mare onoare să reprezint astăzi Partidul \nNațional  Liberal  la  o  dezbatere  care  nu  poate  ocoli  tradiția \ndemocratică a acestei țări. Ideea unei guvernări democratice face parte \ndin gena PNL. Constituția din 1866 a purtat amprenta gândirii politice \nliberale,  apoi,  după  fondarea  PNL,  reforme  democratice  esențiale, \nprecum lărgirea dreptului de vot, au fost inițiate de partidul nostru. \nÎn  perioada  interbelică  Constituția  din  1923,  promovată  de \nPNL, a dus mai departe tradiția constituțională românească. Revenit \npe scena politică, după ce a fost înregistrat ca partid politic, în ianuarie \n1990,  PNL  a  avut  permanent  pe  agenda  sa  instaurarea  unui  regim \ndemocratic  autentic  în  România,  și  nu  a  unui  model  ipotetic  de \ndemocrație originală. \n                                                                                             5                                                                                          \n     \nProbabil că în acești 30 de ani nici PNL nu s-a comportat fără \ngreșeală,  dar  am  fost  mereu  partidul  dedicat  sută  la  sută  integrării \neuropene și euroatlantice a României, protejării valorilor statului de \ndrept și dezvoltării unei societăți democratice. \nDoamnelor și domnilor,  \nAcesta nu este un moment de sărbătoare, ci unul de bilanț \npentru Constituție și pentru tot ce înseamnă organizarea instituțională \na  statului  român.  Reformele  sunt  inevitabile,  pentru  că  asta  doresc \ncetățenii.  În  timp,  cu  profesionalism,  fără  patimă  politică  și  interes \nascuns, va trebui să modernizăm structurile sale,  modul în care ele \nfuncționează și cum  îl servesc pe  cetățean. Normele  constituționale \nvor trebui ajustate la realitatea pe care o trăim. \nSalut  faptul  că  în  Programul  de  guvernare  al  actualului \nGuvern  este  avută  în  vedere  eventualitatea  ca,  în  cazul  în  care  va \napărea  un  moment  constituțional  autentic,  Executivul  să  susțină  o \nreformă,  în  sensul  apropierii  între  stat  și  cetățean  și  al  creșterii \ngradului  de  protecție  al  drepturilor  și  libertăților,  în  acord  cu \njurisprudența CEDO. \nDe  asemenea,  Coaliția  de  guvernare  susține  ca  inițiativa \ncetățenească de revizuire a Constituției, înregistrată la Parlament în \nmai 2019 și aflată în prezent la vot final la Senat, să-și găsească cea \nmai bună formă de transparență la nivel normativ, atunci când situația \npandemică va permite acest lucru.  \nÎn același timp, trebuie să fim foarte atenți la marile opțiuni \npe care cetățenii români le-au exprimat și continuă să le exprime în \n                                                                                             6                                                                                          \n     \nultimele trei decenii. PNL are o agendă liberală de măsuri necesar a fi \navute în vedere la o eventuală revizuire a Constituției. De 30 de ani \nexistă  un  aspect  care  a  rămas  netranșat  așa  cum  ar  fi  trebuit  - \nproprietatea  privată.  O  măsura  pe  care  trebuie  să  o  abordăm  este \nreducerea la 16 ani a vârstei la care se va putea vota, așa cum este \ntendința în multe țări europene. Multe alte subiecte trebuie abordate cu \nmaturitate. \nReforma administrativă este un subiect care trebuie să stea în \natenția  Parlamentului.  Ultimii  ani  au  adus  pe  tapet  și  numeroase \nconflicte juridice de natură constituțională, iar normele constituționale \npot  fi  clarificate.  Problema  traseismului  politic  al  parlamentarilor  a \nrămas  deschisă  de  atât  de  mulți  ani,  deși  în  fiecare  legislatură  ea \ninfluențează aritmetica parlamentară. Și nu trebuie să uităm că există o \nrestanță în ceea ce privește implementarea în Constituție a rezultatelor \nreferendumului din 2019 pe tema justiției.  \nNu cred că numai Parlamentul sau numai partidele pot aborda \nun proces de reflecție cu privire la o eventuală revizuire a Constituției. \nRolul societății civile va fi fundamental.  \nReferitor acum la modul cum va arăta revizuirea viitoare vă \npot spune de pe acum un lucru: îmi doresc să fie cel puțin la fel de \nliberală cum au fost constituțiile din 1866 și 1923, ba chiar să aibă o \ndoză și mai mare de liberalism. \nLa mulți ani, români! \nLa mulți ani, România! \nMulțumesc. (Aplauze.) \n                                                                                             7                                                                                          \n     \n(Revine la prezidiu.) \nInvit  la  tribună  pe  Excelența  Sa,  domnul  Marcel  Ciolacu, \npreședintele Camerei Deputaților. (Aplauze.) \nDomnul Ion-Marcel Ciolacu: \nCred că nu este nici prima oară și nu va fi nici ultima oară \ncând am să spun că eu nu susțin vaccinarea obligatorie (Aplauze.), dar \nam dreptul în primul rând la viață. Fiecare decide dacă e bine să se \nvaccineze sau nu. \nVă rog frumos, doamnă colegă, să purtați mască sau să mă \nprotejați, să nu mă îmbolnăviți. (Aplauze.)  \nDreptul  meu  la  viața  și  dreptul  oricărui  român  nu  se \nnegociază, doamnă! \nDoamna Rodica Boancă (din sală): \nUnde scrie că masca te apără, te protejează?! \nDomnul Ion-Marcel Ciolacu:  \nDomnule președinte al Senatului,  \nDomnule prim-ministru,  \nDomnule președinte Constantinescu,  \nDomnule președinte al Curții Constituționale a României, \nDoamnelor și domnilor deputați și senatori, \nDoamnelor și domnilor miniștri, \nStimați  membri  ai  Comisiei  pentru  redactarea  proiectului \nConstituției României, \nStimați membri ai Corpului diplomatic, \n                                                                                             8                                                                                          \n     \nConstituția  e  cartea  de  vizită  a  unei  democrații.  Așa  cum \nfacem  o  ecografie  pentru  a  vedea  corpul  uman,  la  fel,  Legea \nfundamentală trebuie să fie expresia unei societăți. \nÎn  pofida  transformărilor  profunde  din  ultimii  32  de  ani, \nRomânia încă are o tradiție democratică fragilă. Mai avem mult de \nmuncă până să ajungem la practici democratice stabile și să ne găsim \nacea vocație democratică autentică, în sensul culturilor occidentale. \nDin  această  perspectivă,  efortul  făcut  acum  30  de  ani  de \npărinții fondatori ai Constituției din 1991 a fost imens. Textul noii \nConstituții trebuia să producă, în primul rând, o schimbare radicală de \nmentalitate la nivelul societății, prin despărțirea definitivă de trecutul \ncomunist. \nTextul lor trebuia să găsească soluțiile potrivite și echilibrate \npentru o societate care avea nevoie de un nou set de valori comune, \ndar în care să se regăsească și care să creeze solidaritate. \nAș dori ca astăzi, în mod special, să le mulțumesc celor care \nacum 30 de ani au pus umărul la reclădirea României pe baze noi, \nsănătoase și democratice. (Aplauze.) Câțiva dintre cei de atunci sunt \nastăzi alături de noi. Lor vreau să le transmitem atât recunoștința mea, \ncât și a colegilor mei din Parlament, pentru tot ce au făcut cu bună-\ncredință, competență și dragoste pentru România! \nDoamnelor și domnilor, \nAstăzi este un  moment aniversar. Dar e cel mai bun prilej \npentru a spune că avem nevoie de o Constituție care să reflecte un \nmodel de stat conform cu nevoile societății actuale. \n                                                                                             9                                                                                          \n     \nTrebuie să avem curajul să vorbim deschis despre necesitatea \nunei reforme constituționale, care să facă din Legea fundamentală un \ninstrument de modernizare a țării. \nTrebuie  să  vorbim  despre  acest  lucru,  fără  teamă  și  fără \ncomplexe. Toate sistemele democratice, cu excepția Statelor Unite, au \nfăcut-o  atunci  când  a  fost  nevoie.  Unele  state  au  apelat  chiar  la \nrevizuirea totală, așa cum a făcut Finlanda în anul 2000 sau Elveția în \nanul 1999. Altele, au apelat la o modificare parțială. Belgia chiar de 20 \nde ori în ultimii 20 de ani. \nEste adevărat, și în România s-a încercat de mai multe ori \nacest lucru. Cu excepția anului 2003, toate încercările de modificare a \nConstituției au eșuat. Acest lucru s-a întâmplat pentru că cei care le-au \ninițiat nu au înțeles că o revizuire a Constituției trebuie să satisfacă \nnevoile  cetățenilor,  și  nu  poftele  politicienilor,  fie  că  sunt \nparlamentari, premieri sau șefi de stat. \nReforma  constituțională  nu  mai  trebuie  să  fie  un  proiect \npersonal  al  politicienilor.  Această  dezbatere  trebuie  mutată  în \nsocietate, pentru că cetățenii trebuie să fie implicați efectiv în acest \nproces. Toate modificările trebuie înțelese și acceptate de români. \nDe aceea, consider absolut necesar un acord larg la nivelul \nîntregii clase politice, dar și la nivelul mediului academic, al corpului \nde  experți  și  al  societății  civile.  Contribuția  tuturor  este  esențială \npentru reușita unui demers atât de complex! \nStimați colegi, \n                                                                                             10                                                                                          \n     \nAu  trecut  18  ani  de  la  ultima  revizuire  a  Constituției \nRomâniei. În această perioadă am văzut cum Legea fundamentală a \nfost folosită fie ca bâtă, fie ca scut de către unii politicieni, în funcție \nde interesele politice de moment. \nDe  multe  ori,  diferiți  actori  politici  și-au  forțat  atribuțiile \nconstituționale. S-a ajuns în momente de criză politică, în care actuala \nConstituție nu a putut oferi soluții destul de clare pentru depășirea lor. \nDe  aceea,  trebuie  să  ne  punem  întrebarea:  cum  dorim  să \nreformăm Constituția? Care sunt acele direcții și principii care să aibă \nun caracter eficient în plan normativ? \nLa  nivel  general,  cred  că  Legea  fundamentală  trebuie  să \nîntărească instituțiile, astfel încât să avem un stat capabil să garanteze \ndrepturile  și  libertățile  cetățenilor.  Oamenii  trebuie  să  se  simtă \nprotejați cu adevărat de către stat. \nÎn al doilea rând, consider că un sistem de guvernare eficient \neste acela care generează un control reciproc între puterile statului și \nnu  permite  niciunui  actor  instituțional  să  concentreze  puterea  în \nmâinile sale. \nDin  păcate,  acest  principiu  fundamental  nu  și-a  găsit \nîntotdeauna și aplicarea în practică. În România, am asistat de multe \nori la un proces de personalizare a puterii. Cei care au ajuns să ocupe \ndiverse funcții în stat au modelat instituția, conform propriilor dorințe \nși interese. În final, această forțare a dus la o perturbare a echilibrului \nîntre puterile statului și la conflict. \n                                                                                             11                                                                                          \n     \nDin  această  perspectivă,  o  clarificare  a  atribuțiilor \npreședintelui  cred  că  se  impune.  Trebuie  să  ne  gândim  dacă  e \nmomentul să depășim angoasa dictaturii comuniste în ceea ce privește \nstatutul și rolul președintelui. \nAcum trei decenii a fost stabilit un sistem echilibrat prin care \ncetățenii  să  își  aleagă  direct  președintele,  însă  puterile  sale  au  fost \nlimitate ca să nu devină un dictator. \nTrebuie  ca  cei  care  vor  lucra  la  reforma  Constituției  să  se \npronunțe dacă acest sistem, în care președintele este o struțo-cămilă, \nîntre un președinte francez, de exemplu, și un monarh spaniol, mai \npoate funcționa în România. \nRolul președintelui a fost gândit ca un producător de consens. \nDin păcate, a sfârșit de multe ori în a fi un producător de tensiune în \nsocietate.  Nu  de  puține  ori  am  văzut  cum  președintele  și-a  depășit \nrolul  de  mediator  și  a  intervenit  brutal  peste  celelalte  puteri \nconstituționale. \nDe altfel, relațiile dintre președinte și premier au balansat în \nultimii 30 de ani între conflict și obediență. Am văzut că atunci când \nmajoritatea parlamentară a fost favorabilă președintelui, acesta a ajuns \nșeful  de  facto  al  Guvernului.  Premierul  a  devenit  o  marionetă.  În \ncealaltă extremă, a coabitării, președintele a fost mai degrabă izolat de \ncătre prim-ministru, care a preluat toată puterea executivă. Aceasta nu \neste normalitatea! \nApoi, în plan parlamentar, mi-aș dori, de exemplu, să existe \nun  anumit  interes  pentru  reglementarea  moțiunii  constructive  de \n                                                                                             12                                                                                          \n     \ncenzură,  pe  model  german.  În  România,  partidele  politice  au \ntransformat  moțiunile  de  cenzură  într-un  instrument  de  imagine  și \nprilej de atacuri politice la adresa adversarilor. \nDe aceea, eu cred că moțiunea de cenzură trebuie să fie clară \nși nu numai pentru retragerea încrederii, ci și pentru acordarea ei unei \nalte persoane, care să-și asume de la bun început acest rol. \nDemiterea  premierului  trebuie  să  conducă  automat  la \ndesemnarea unui alt prim-ministru. Nu am fi stat acum două luni fără \nGuvern, dacă am fi avut acest instrument în Constituție. \nÎn plan guvernamental, cred că viitoarea Constituție trebuie \nsă găsească mecanisme mult mai clare de limitare a practicii excesive \na ordonanțelor de urgență. Parlamentul nu este o anexă a Guvernului \nRomâniei, ci un partener instituțional. S-a folosit prea mult pretextul \nurgenței,  astfel  încât  practica  ordonanțelor  a  devenit  o  modalitate \ncurentă de legiferare. Lucrurile nu mai pot continua așa! \nÎn general, este nevoie de o clarificare a atribuțiilor fiecărei \nputeri  în  parte.  Și  sunt  convins  că  experții  vor  găsi  cele  mai  bune \nsoluții  astfel  încât  să  nu  devenim  victimele  unui  experiment \nconstituțional! \nDoamnelor și domnilor, \nTrebuie să ne gândim serios dacă ne aflăm în acel „moment \nconstituțional”.  Am  ratat  acest  moment  după  integrarea  în  Uniunea \nEuropeană și în NATO. Am ratat în 2011, am ratat și în 2013, când \nam avut o largă majoritate parlamentară. \n                                                                                             13                                                                                          \n     \nNu avem scuze dacă vom rata din nou! După 30 de ani, nu \nmai putem să punem doar niște proptele. Ele nu rezolvă nimic! Nu \naduc dezvoltare, continuitate și stabilitate! \nSocietatea  așteaptă  o  Constituție  modernă,  care  să  reflecte \nrealitatea,  dar  care  să  conducă  la  dezvoltare  și  să  ofere  soluții \ninovative la provocările viitorului. \nTrebuie să facem o reformă constituțională serioasă. Și avem \nnevoie de fiecare român pentru a reuși acest lucru!  \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule președinte. \nInvit acum la tribună pe Excelența Sa, domnul Nicolae-Ionel \nCiucă, prim-ministrul României. \nDomnul Nicolae-Ionel Ciucă (prim-ministrul României): \nDomnule președinte al Senatului, \nDomnule președinte al Camerei Deputaților, \nStimate domnule președinte al Curții Constituționale, \nDomnule președinte Constantinescu, \nStimate doamne și stimați domni parlamentari, \nStimați colegi miniștri,  \nDoamnelor și domnilor ambasadori,  \nBună ziua! \nSunt deosebit de onorat să particip astăzi la această ședință \nsolemnă,  prin  care  marcăm  30  de  ani  de  la  adoptarea  Constituției \n                                                                                             14                                                                                          \n     \nRomâniei,  act  juridic  și  politic  fundamental  al  statului,  garant  al \nlibertăților democratice ale cetățeanului. \nLa  referendumul  național  desfășurat  pe  8  decembrie  1991, \nromânii s-au pronunțat pentru democrație, libertate și stat de drept, \npentru o societate în care demnitatea omului, drepturile și libertățile \ncetățenilor, dreptatea și pluralismul politic, supremația legii și statul \nde drept să fie valori supreme, garantate de stat. \nPrima  și  singura  Constituție  adoptată  după  căderea \ncomunismului,  actuala  Constituție  a  României,  reprezintă  piatra  de \ntemelie a societății noastre democratice, fiind inspirată și legitimată de \nidealurile Revoluției din Decembrie 1989, de sacrificiul și jertfa celor \ncare  și-au  pierdut  viața  sau  au  fost  răniți  în  acele  zile.  Această \nConstituție  este  cea  de-a  doua  cea  mai  longevivă  Constituție  a \nRomâniei, după cea din 1866. \nAcum,  la  trei  decenii  de  la  adoptare  și  după  revizuirea \nnecesară aderării la Uniunea Europeană, în anul 2003, consider că este \nnecesară în continuare reformarea statului și a administrației publice \npentru  a  pune  în  centrul  preocupărilor  cetățeanul,  pentru  a  crește \neficiența  și  calitatea  serviciilor  publice  oferite  contribuabililor  și \npentru a crește responsabilitatea deținătorilor funcțiilor publice. \nPandemia COVID-19 a arătat încă o dată cât de importantă \neste asigurarea echilibrului dintre libertățile democratice și dreptul la \nviață, pe care statul trebuie să-l asigure tuturor, inclusiv prin servicii \nmedicale de care toți cetățenii români trebuie să beneficieze în mod \negal. Starea de alertă este, alături de limitările legale și legitime ale \n                                                                                             15                                                                                          \n     \nlibertăților cetățenilor pe o perioadă restrânsă, la fel de importantă ca \nși  nevoia  de  prezervare  a  drepturilor  și  libertăților  care  dau  esența \nstatului  democratic.  Nevoia  acestui  echilibru  este  evidentă,  astăzi, \ncând traversăm o perioadă de criză sanitară în care sunt necesare unele \nreglementări pentru combaterea COVID-19. Trebuie să traversăm cu \nbine,  împreună,  această  perioadă  și  voi  lua  toate  măsurile  necesare \npentru  a  trece  țara  prin  această  criză,  cu  sprijinul  experților  și  al \npersonalului de specialitate, al instituțiilor statului, în colaborare cu \npartenerii europeni și internaționali, dar mai ales cu sprijinul tuturor \ncetățenilor României. \nExcelențele Voastre, \nDistinși invitați, \nAșa  cum  am  subliniat  de  la  această  tribună  și  cu  prilejul \nacordării votului de învestitură, în centrul preocupărilor Guvernului se \naflă cetățeanul  român și binele comun. Alături de toți  miniștrii din \nacest Guvern ne angajăm să facem tot ce depinde de noi pentru ca \nsituația  economică,  socială  și  sanitară  a  românilor  să  se \nîmbunătățească. \nOamenii au așteptări legitime de la noi: să cultivăm respectul \nfață  de  lege,  să  apărăm  adevărul,  dreptatea,  unitatea  socială  și \nsolidaritatea. Lucrăm pentru cetățeni, luând la timp, cu bună-credință \nși  nepărtinitor,  decizii  care  să  ducă  la  o  viață  în  siguranță,  la \ndezvoltare, la respectarea demnității fiecăruia și la o viață mai bună. \nObiectivul nostru este ca prin măsurile pe care le vom implementa să \nasigurăm dezvoltarea și prosperitatea țării noastre. \n                                                                                             16                                                                                          \n     \nValorile și libertățile constituționale există în fiecare dintre \nnoi, ne unesc, ne fac mai puternici ca națiune, iar idealurile comune \nreprezintă liantul între cetățeni și instituțiile statului. \nDe aceea, vă cer sprijinul, atât dumneavoastră, dar și tuturor \ncetățenilor,  pentru  a  construi  o  țară  mai  puternică  și  prosperă, \naducându-i  pe  oameni  împreună  în  jurul  unui  obiectiv  comun: \ndezvoltarea și bunăstarea României și a românilor. \nÎn calitate de cetățean român și de prim-ministru al României, \nvoi  milita  întotdeauna  pentru  respectarea  literei  și  spiritului \nConstituției și pentru domnia legii. \nVă mulțumesc. (Aplauze.) \n                                                                                             17                                                                                          \n     \nDomnul Florin-Vasile Cîțu: \nMulțumim, domnule prim-ministru. \nInvit  la  tribună  pe  Excelența  Sa,  domnul  Valer  Dorneanu, \npreședintele Curții Constituționale. \nDomnule președinte! \nDomnul  Valer  Dorneanu  (președintele  Curții \nConstituționale): \nStimate domnule președinte al Senatului Florin Cîțu,  \nStimate  domnule  președinte  al  Adunării  Naționale,  al \nCamerei  Deputaților  -  zicem  Adunare  Națională,  pentru  că  așa  îi \nspunea pe vremuri, \nDistinse domnule prim-ministru Nicolae Ciucă, \nLa mulți ani și pentru ziua dumneavoastră de astăzi! \nDistinși miniștri,  \nDomnule președinte Emil Constantinescu, \nStimați parlamentari, \nDați-mi voie să mă răsfăț și să vă spun dragi colegi, \nÎnaltpreasfinția Voastră, \nOnorată asistență, \nMulțumesc  în  primul  rând  Parlamentului  pentru  onoranta \ninvitație  de  a  mă  adresa,  în  calitate  de  președinte  al  Curții \nConstituționale,  acestei  distinse  adunări  care  cinstește  Constituția \nRomâniei. \nÎn calitate de garant al supremației Constituției, pentru noi, \nCurtea Constituțională, este o mare onoare acest lucru și în această \n                                                                                             18                                                                                          \n     \ncalitate îmi permit să vă amintesc faptul că actul fundamental al țării \neste o adevărată Biblie și nu întâmplător fiecare dintre noi începem \nactivitatea depunând jurământul de credință cu mâna pe Constituția \nRomâniei și pe Biblie.  \nSărbătorim, astăzi, 30 de ani de la „momentul zero”, de la \nborna de stat a democrației românești, 30 de ani de la debutul unei \nperioade istorice pentru neamul românesc, unei epoci dorită a fi de \nlibertate și speranță, de încredere și entuziasm, care să succeadă anilor \nlungi,  apăsători  și  tenebroși  ai  comunismului,  30  de  ani  de  la \nadoptarea Constituției României.  \nLa acest moment aniversar, să ne amintim faptul că nu a fost \ndeloc  ușor  să  se  elaboreze  o  nouă  Lege  fundamentală,  care  să \nreușească mai întâi de toate să smulgă societatea din automatismele \ncomportamentale  și  atitudinile  formate,  fără  voia  sa,  sub  povara \nvremurilor,  pe  parcursul  jumătății  de  secol  petrecute  în  regimul \ncomunist, mai apoi să imprime un suflu nou, democratic, în acord cu \nspiritul  european,  care  să  rezoneze  cu  aspirațiile  și  idealurile \nRevoluției din Decembrie 1989 și să ofere, în același timp, mecanisme \njuridice concrete și eficiente, care să răspundă așteptărilor poporului. \nAdunarea  Constituantă,  instituită  în  acest  scop,  a  avut  la \ndispoziție pentru acest copleșitor demers creator un termen de 18 luni \nde la înființare. Lucrările Adunării Constituante s-au desfășurat astfel \nîncât  să  asigure  Adunării  Constituante  timpul  necesar  pentru  o \nelaborare ca atare. \n                                                                                             19                                                                                          \n     \nS-au conceput două lecturi, în acest scop, prima lectură având \nca  obiect  inițierea  membrilor  Adunării  Constituante  cu  modul  de \nredactare a unei constituții, precum și informarea acestora cu privire la \nconținutul constituțiilor din statele democratice. \nProcesul  de  elaborare  a  Constituției  a  beneficiat  de  o \nsubstanțială  asistență  internațională,  fiind  valorificată  experiența \nstatelor cu tradiție democratică. \nComisia  a  avut  întâlniri  inclusiv  cu  reprezentanți  ai  unor \nautorități  internaționale,  mai  ales  organisme  ale  ONU  și  ale \nConsiliului Europei, iar lucrările comisiei au fost analizate în cadrul \nComisiei de la Veneția. Un rol important l-au avut avizele comunicate \nde  diferite  organizații,  precum  Comitetul  Helsinki  pentru  drepturile \nomului,  dar  și  discuțiile  purtate  cu  diferiți  specialiști  în  drept \nconstituțional din numeroase țări, și chiar participarea nemijlocită a \nunor  specialiști  francezi,  în  frunte  cu  reputatul  profesor  Robert \nBadinter; la dezbaterile acestea care au însoțit elaborarea Constituției \ns-au valorificat și tradițiile constituționalismului românesc, preluat din \nprincipiile revoluției franceze. \nPrecizez aceste detalii pentru a evidenția dorința membrilor \nAdunării  Constituante  de  a  elabora  o  lege  fundamentală  a  statului \nromân  care  să  fie  în  concordanță  cu  standardele  internaționale  în \nmaterie  constituțională,  care  să  înglobeze  patrimoniul  democratic \neuropean  și  care  să  înalțe  viața  juridică,  politică  și  economică  a \nsocietății  românești  la  un  nivel  similar  celor  al  statelor  cu  sisteme \ndemocratice consolidate printr-o îndelungată tradiție. Să apreciem și \n                                                                                             20                                                                                          \n     \nsă respectăm acest efort uriaș, realizat cu toată convingerea și cu bună-\ncredință! \nDesigur  că,  fiind  o  creație  umană,  Constituția  noastră  nu \nputea  fi  perfectă,  ireproșabilă,  dar  conținutul  ei  reușește  să  ofere \nsuficiente repere pentru construirea pe baza sa a unui sistem care să \npermită  buna  funcționare  a  instituțiilor  publice  și  a  vieții  politice, \neconomice, în ansamblul său. În timp, pe măsura evoluției sociale, a \ndezvoltării complexului de relații interumane și interinstituționale, a \nremodelării peisajului socio-politic, unele aspecte nu au mai corespuns \nnoilor realități, diferite de cele avute în vedere în puterea constituantă \noriginală.  Tocmai  pentru  acest  motiv,  a  fost  înscrisă  în  Constituție \nposibilitatea revizuirii sale, iar anul 2003 a fost momentul în care s-a \nrealizat  o  astfel  de  primenire  a  legii  noastre  supreme,  corijându-se \nimperfecțiunile, adaptându-i-se prevederile la schimbările survenite și \nîmbunătățindu-i-se soluțiile propuse inițial. \nDe asemenea, revizuirea din 2003 a avut un scop mai mult \ndecât atât, reconfigurându-se cadrul constituțional național, astfel încât \nsă permită aderarea României la Organizația Atlanticului de Nord și \nintegrarea în Uniunea Europeană. \nAșadar, deși este Legea fundamentală a statului, Constituția \nnu  putea  rămâne  încremenită  în  timp,  ci  poate  fi  modificată  atunci \ncând această necesitate apare ca stringentă. Dar revizuirea Constituției \ntrebuie făcută cu responsabilitate, cu înțelepciune, cu simțul datoriei \nfață de popor, cu intenția sinceră de a aduce un beneficiu acestuia, și \nnu dintr-o dorință, chiar inspirată, unilaterală. Din păcate, însă, ideea \n                                                                                             21                                                                                          \n     \nrevizuirii  Constituției  a  fost  utilizată  nu  de  puține  ori  ca  miză \nelectorală, lipsită de o serioasă acoperire sub aspectul motivației și al \njustificării  raționale,  fiind  transformată  într-un  instrument  de \nmanipulare  în  vederea  obținerii  de  capital  electoral  din  promisiuni \nirealizabile. O astfel de atitudine distructivă nu face altceva decât să \nsemene  îndoială,  să  inducă  o  stare  de  incertitudine  cu  privire  la \nordinea  constituțională,  fragilizând  însăși  construcția  democratică  a \nstatului.  Din  fericire,  probabil  anticipând  asemenea  inițiative \noportuniste, legiuitorul constituant a instituit o procedură complexă de \nrevizuire, compusă dintr-o succesiune de etape și prevederi obligatorii, \nstabilind în final și limitele revizuirii, care fac obiectul așa-zisei părți \nrigide a Constituției. \nAr trebui ca în lupta politică să se renunțe la ideea de a se da \ntot  timpul  vina  pe  pretinsele  imperfecțiuni  ale  Constituției  pentru \nnerealizările, pentru insuccesele clasei politice. Mecanismul statal va \nputea funcționa perfect în baza actualei reglementări constituționale \ndacă prevederile Legii fundamentale vor fi respectate atât în litera, cât \nși  în  spiritul  lor.  Domnia  legii,  care  este  o  exigență  esențială  a \nprincipiului statului de drept, ar trebui să fie un adevărat far călăuzitor \npentru toți participanții la viața publică. Nu puțini sunt cei care invocă \nacest concept al statului de drept, dar uită care este semnificația sa, \nuită că acesta implică subordonarea statului în toate componentele sale \nfață de drept și în primul rând față de Constituție și că are ca scop \ntocmai  ponderarea  eventualelor  tendințe  abuzive  discreționare  ale \nstructurilor  etatice.  Or,  se  știe  că  puterea  exemplului  este  o  armă \n                                                                                             22                                                                                          \n     \nredutabilă. Cum putem pretinde cetățenilor să respecte și să cinstească \nLegea fundamentală a țării dacă unii dintre cei care dețin și exercită \nputerea politică în numele lor o pun la îndoială sau o bagatelizează? \nCum putem aștepta din partea poporului să fie mândru de Constituția \nsa, când unii dintre reprezentanții acestuia o contestă? \nÎn  calitate  de  garant  al  supremației  Constituției,  Curtea \nConstituțională vă invită să prețuim împreună importanța cărții noastre \nfundamentale,  să-i  recunoaștem  obligativitatea  și  să  o  respectăm  în \nlitera și spiritul ei. \nLa mulți ani Constituției României! \nȘi v-aș ruga să-mi permiteți o scurtă informare.  \nÎn foaierul din fața sălii de ședințe sunt mai multe panouri \norganizate cu sprijinul generos al Arhivelor Naționale, al Monitorului \nOficial și al AGERPRES-ului, care redau constituțiile în original, cu \nsemnăturile respective, Constituția din 1866, invocată și aici ca model, \nConstituția din 1923 și Constituția din 1991. \nVă mulțumesc foarte mult pentru atenție. (Aplauze.) \nDomnul Florin-Vasile Cîțu: \nMulțumim, domnule președinte. \nDoamnelor și domnilor senatori și deputați, \nPotrivit celor convenite, în această ședință solemnă vor avea \nintervenții reprezentanți ai grupurilor parlamentare reunite, în limita a \n7 minute pentru fiecare grup parlamentar, iar deputaților și senatorilor \nneafiliați  li  se  alocă  3  minute,  cu  o  singură  intervenție,  printr-un \nreprezentant comun. \n                                                                                             23                                                                                          \n     \nAvem lista. Doar Grupul parlamentar AUR nu a ... \nDomnul George-Nicolae Simion (din sală): \nStați că vă dau acum! \nDomnul Florin-Vasile Cîțu: \nVă rog! \nDin partea Grupurilor parlamentare ale PSD, domnul senator \nRobert Cazanciuc. \nDomnul Robert-Marius Cazanciuc: \nDomnule președinte al Senatului, \nDomnule președinte al Camerei Deputaților,  \nDomnule prim-ministru, \nStimați membri ai Guvernului, \nDoamnă ministru, \nDomnule președinte Emil Constantinescu,  \nDomnule președinte Dorneanu, \nÎnaltpreasfinția Voastră, \nDragi colegi, \nÎn misiunea noastră, ca membri ai Parlamentului, de a face \ncunoscută legea, facem deseori referire la litera și spiritul ei. \nDacă  vorbim  de  Legea  fundamentală,  avem  aici  spiritul \nConstituției,  care  s-a  transformat  într-o  esență  tare  -  Constituția \nRomâniei. \nAm  luat  de  la  bibliotecă  această  geneză  și  dați-mi  voie  să \ncitez câteva rânduri din această carte: „Emoția mea este firească în \n                                                                                             24                                                                                          \n     \nacest moment solemn, când pentru a treia oară, în decurs de 150 de \nani, România are prilejul ca, prin reprezentanții săi aleși, să dezbată și \nsă voteze o constituție adevărată”. \nAstăzi, la 30 de ani de la acest discurs, rostit de Dan Amedeo \nLăzărescu în 1991, avem aceleași preocupări de a cârmui țara spre un \nviitor european, numai că de această dată viitorul european este legat \nși  de  utilizarea  adecvată  a  uriașelor  resurse  puse  la  dispoziția  țării \nnoastre pentru a reduce decalajele față de alte state europene care timp \nde 50 de ani au avut un destin mai bun decât am avut noi la frontiera \nEuropei. \nSpunea, la vremea respectivă, profesorul Iorgovan, că speră \nca această Constituție să aibă rolul unui adevărat pact social. \nDincolo  de  reașezarea  statului  român  pe  principii  real \ndemocratice, Constituția din 1991, pe care o sărbătorim astăzi, a fost și \nun rezultat al transpunerii în lege a entuziasmului celor care își doreau \nlibertatea, despre  care auziseră de la părinți, bunici sau din filmele \namericane, dar și a entuziasmului celor care plătiseră cu ani grei de \ntemniță comunistă pentru vina de a lupta pentru libertate.  \nAstăzi, noi, parlamentarii, avem o dublă datorie față de acești \noameni și față de urmașii noștri. Avem datoria de a înțelege dacă în \ncei 30 de ani care au trecut de la adoptarea Constituției aceasta a reușit \nsă  se  facă  cunoscută  și  înțeleasă  de  poporul  ei,  dacă  spiritul  Legii \nfundamentale a fost deslușit de cei chemați să o aplice și să o apere. \nLa  începutul  anilor  '90,  Constituția  a  fost  percepută  mai \ndegrabă ca un reper academic, departe de viața obișnuită. \n                                                                                             25                                                                                          \n     \nO cercetare sociologică realizată recent ne-a arătat că pentru \nromâni Constituția reprezintă astăzi nu doar un set de principii, ci un \ntext viu, aflat în vârful ierarhiei legilor, care poate influența în mod \ndirect viața fiecăruia dintre noi. \n63% dintre români consideră că o modificare a Constituției \nle-ar face o viață mai bună. \nNe-am întrebat la începutul anului dacă ar fi o idee bună ca \nstatul  să  distribuie  fiecărui  cetățean  câte  o  Constituție.  90%  dintre \nromâni au spus că da, ar fi o idee foarte bună. Românii vor să aibă un \nreper, vor să știe că pot apela la cineva fundamental atunci când ceva \nnu merge bine. \nGardianul  Constituției  este,  de  29  de  ani,  Curtea \nConstituțională, care prin 22.000 de decizii pronunțate până în prezent \nne-a arătat cum trebuie interpretate textele Constituției, dar și limitele \nunora dintre ele, care au rămas tributare contextului social economic \nîn care au fost adoptate. \nGardian al Constituției sau făuritor de legi? \nSunt  convins  că  membrii  Curții  Constituționale  își  pun \naceastă întrebare la fiecare decizie  pe care o pronunță, iar numărul \nmare al acestora arată, de asemenea, nevoia cetățeanului de a respecta \nConstituția,  de  către  fiecare  dintre  noi,  dar  și  de  către  instituțiile \nstatului. \nTitulatura  marginală  a  primului  articol  din  Constituție  este \n„Statul român”. Poate era mai potrivit dacă primul articol se numea \npur și simplu România, pentru a arăta preeminența poporului român. \n                                                                                             26                                                                                          \n     \nLegea  fundamentală  trebuie  să  aibă  în  centrul  ei  omul,  cu \ndrepturile și libertățile lui fundamentale, cu un stat capabil în mod real \nsă  asigure  protejarea  lor,  printr-o  arhitectură  constituțională  care  să \nstatueze principiul supremației și respectării Constituției și a legilor, \nprecum și cooperarea loială dintre puteri, toate acestea în beneficiul \ncetățeanului. \nDacă această constituție îndeplinește astăzi acest rost vă invit \nsă reflectăm și să lucrăm împreună. \nPentru  un  dialog  eficient  despre  Constituție  și  pentru  a \ncunoaște modele ce pot contribui la conturarea propriilor convingeri \naveți la dispoziție o carte în format electronic. \nÎn 2015, cu ajutorul a patru profesori universitari, am tradus \nîn  limba  română  toate  constituțiile  Uniunii  Europene.  O  să  primiți \nfiecare dintre dumneavoastră, printr-un mesaj, din partea liderilor de \ngrup, această carte în format electronic. \nDupă 30 de ani îi evocăm astăzi aici pe membrii Adunării \nConstituante care ne-au lăsat moștenire o constituție care a reașezat \nțara după comunism. \nCare va fi moștenirea noastră, a celor de aici? Ce vom lăsa \nnoi?  O  împărțire  a  românilor  în  mai  multe  categorii:  bugetari  și \ncorporatiști, locuitori în țară sau în diaspora, pro sau contra Uniunii \nEuropene, pro sau contra justiției. \nDupă  câteva  luni  de  dezbateri  în  cadrul  Partidului  Social \nDemocrat ne-am pus întrebarea dacă această Constituție poate fi un \nliant al națiunii. \n                                                                                             27                                                                                          \n     \nPentru  a  căuta  răspuns  la  această  întrebare,  Asociația  „Pro \nDemocrația”  și  Institutul  Social-Democrat  „Ovidiu  Șincai”  au \norganizat  pe  1  iulie  o  dezbatere  consacrată  analizei  de  ansamblu  a \nevoluției societății românești guvernată de actuala Constituție. \nAți  primit  fiecare  dintre  dumneavoastră  această  carte.  Cei \ncare n-ați primit-o încă, o veți primi cu siguranță. Este un volum care \nreunește lucrările a 12 profesori universitari și 2 membri ai Adunării \nConstituante.  Au  fost  invitați  să-și  exprime  opiniile  cu  privire  la  o \nConstituție a viitorului și asupra măsurii în care Legea fundamentală \npoate fi îmbunătățită, astfel încât să răspundă marilor provocări ale \nRomâniei de astăzi, obiectivelor comune europene și ale omenirii, în \ngeneral.  \nVorbind de viața acestei Constituții și de obiectivele comune \neuropene,  fostul  ministru  al  integrării,  profesorul  Vasile  Pușcaș, \nspunea că revizuirea din 2003 a tratat aderarea la Uniunea Europeană \nca  un  simplu  act  de  politică  externă,  și  nu  ca  un  proces  intern  de \ntransformare a statului și a societății. \nRevizuirea din 2003 a reprezentat actul juridic care a făcut \nposibilă aderarea la Uniunea Europeană și NATO. \nÎncercările de revizuire din 2011-2013 au fost arme în bătălia \npolitică internă, din păcate, dar, în același timp, au arătat nevoia de \nclarificare a unor  texte scrise poate cu prea  mult entuziasm în anii \n1990-1991 și nevoia de a consfinți statutul nostru real de membri ai \nUniunii Europene și ai NATO. \n                                                                                             28                                                                                          \n     \nModificările actualei Constituții ar putea fi abordate din cel \npuțin trei perspective, dacă doriți. Aș spune una tehnică – și vă dau un \nexemplu – art. 29 vorbește de telegrame. Am întrebat Poșta Română \ncând a fost trimisă ultima telegramă. Acum mai bine de 10 ani. \nDomnul Florin-Vasile Cîțu: \nDomnule senator, vă rog să încercați să finalizați! \nDomnul Robert-Marius Cazanciuc: \nImediat, domnule președinte! E un moment solemn. \nDe  opțiune  politică,  regionalizarea  și  formarea  Guvernului. \nPoate președintele să încredințeze formarea Guvernului partidului care \na  câștigat  alegerile?  Și  inovativă.  Reglementarea  constituțională  a \nrolului opoziției parlamentare, protejarea drepturilor fundamentale în \nfața  provocărilor  generate  de  evoluția  inteligenței  artificiale  sau \nprotejarea  statului  în  fața  regimurilor  comerciale  și  economice \ntransfrontaliere. \nCred că astăzi, în Parlament, avem obligația față de poporul \nnostru să lansăm dezbateri publice față de principalele teme ale vieții \nsociale,  economice  și  politice,  asupra  modului  în  care  drepturile \nfundamentale  sunt  respectate  în  mod  real,  asupra  modului  în  care \nputerile statului au funcționat în slujba poporului și care în final să \nconducă,  de  ce  nu,  la  un  acord  politic  național  pentru  o  eventuală \nrevizuire a Constituției. Un asemenea proiect ar putea reprezenta un \nliant al națiunii care să contribuie la uniunea spirituală a poporului \nromân. \n                                                                                             29                                                                                          \n     \nVa fi posibil doar în măsura în care acest proces va fi unul \nautentic  și  oamenii  vor  vedea  că  este  unul  autentic,  nu  ca  un  alt \ninstrument într-o bătălie politică. \nDezbaterea  națională  în  jurul  temei  revizuirii  Constituției \npoate fi un instrument de atingere a obiectivului de refacere a legăturii \nțării cu fiecare român. \nAstăzi suntem datori să le lăsăm celor care vin după noi o \nRomânie în bună stare. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule senator. \nDin partea Grupurilor parlamentare ale PNL....  \n(Domnul  senator  Robert-Marius  Cazanciuc  revine  la \ntribună.) \nMai aveți? \nDomnul Robert-Marius Cazanciuc: \nAți primit, de asemenea, stimați colegi, o coliță nouă, timbre \nrealizate în 2019 de către Romfilatelia, în care pentru prima dată pe \ntimbre  au  fost  puse  drepturile  fundamentale.  Sunt  nouă  drepturi \nfundamentale, tipărite în milioane de exemplare, care au încercat să \nfacă cunoscută românilor Legea fundamentală. \nMulțumesc. (Aplauze.) \nDomnul Florin-Vasile Cîțu: \nMulțumim, domnule senator. \n                                                                                             30                                                                                          \n     \nO inițiativă foarte bună. \nDin partea Grupurilor parlamentare ale PNL, doamna senator \nLaura-Iuliana Scântei. \nDoamna Laura-Iuliana Scântei: \nVă mulțumesc, domnule președinte. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule președinte Emil Constantinescu, \nÎnaltpreasfinția Voastră, \nDomnule președinte al Curții Constituționale, \nDistinși membri ai Corpului diplomatic, \nDragi invitați, \nDoamnelor și domnilor senatori și deputați, \nSărbătorim într-adevăr 30 de ani de la intrarea în vigoare a \nConstituției din 1991. \nTimp  de  30  de  ani,  Constituția  a  garantat  stabilitatea \nregimului  politic,  a  oferit  termenul  de  referință  pentru  drepturile  și \nlibertățile fundamentale ale cetățenilor și a fost temelia pe care s-au \nconstruit instituțiile vitale ale statului. \nTotuși trebuie să fim sinceri, 30 de ani nu înseamnă mulți ani \nconstituționali.  Prin  comparație,  Constituția  de  la  1866  a  fost  în \nvigoare vreme de 57 de ani. Avem deci o Constituție tânără și, pe cale \nde consecință, o democrație la fel de tânără. \nDeși e tânără, Constituția prevede un obiectiv de țară istoric, \n                                                                                             31                                                                                          \n     \nîmpărtășit în egală  măsură de toate forțele politice responsabile, de \nautoritățile statului și de majoritatea românilor, și anume, România - \nstat democratic. Acel stat cu o democrație consolidată, axată pe cele 3 \nmari valori fondatoare ale liberalismului politic, și anume: protejarea \nvieții, promovarea libertății și garantarea proprietății. Adică un stat de \ndrept, un stat de tip occidental, care își respectă îndatoririle rezultate \ndin  angajamentele  internaționale,  inclusiv  cele  care  decurg  din \ncalitatea de stat membru UE și NATO. \nDoamnelor și domnilor, \nAți auzit și până acum, de la antevorbitorii mei, veți auzi în \ncontinuare, azi, la ceas aniversar, multe cuvinte frumoase, dar și critici \nla adresa Constituției în vigoare. Toate oferă răspunsuri cu privire la \nîntrebarea: Ce reprezintă Constituția României, după 30 de ani, pentru \ncetățeni,  pentru  politicieni  și  pentru  țară?  Că  înglobează  cele  mai \nînalte valori și idealuri ale unei societăți democratice, că este o pavăză \npentru  asigurarea  statului  de  drept  și  a  independenței  justiției,  o \ngaranție că nicio autoritate nu va abuza de puterea sa și va acționa în \nlimitele constituționale, că, într-adevăr, cuprinde catalogul de drepturi \nși libertăți fundamentale și că e un scut împotriva abuzului de putere al \nautorităților statului împotriva cetățenilor. \nÎn ce mă privește, am dorit astăzi să vă spun despre ce nu este \no Constituție. \nÎn primul rând, o Constituție nu este doar un document politic \nsau doar o lege care se poate modifica oricum și oricând, după bunul \nplac al unei majorități politice sau al unui partid care, de exemplu, s-ar \n                                                                                             32                                                                                          \n     \nteme că nu ar da nici după 20 de ani, în anul 2024, un candidat ales la \nfuncția de președinte al României. \nÎn  al  doilea  rând,  o  Constituție  nu  reprezintă  nimic  fără \nconstituționalism. Legea fundamentală a unui stat capătă valoare dacă \neste respectată în timp și dacă, prin respectarea continuă, la nivelul \nsocietății  se  creează  un  sentiment  puternic  de  apartenență  la \nConstituție și la valorile sale. \nÎn al treilea rând, o Constituție nu este în realitate opera unei \nmajorități  politice  conjuncturale,  deși  unii  așa  cred.  O  Constituție \ndurabilă este rezultatul unui autentic moment constituțional. Un astfel \nde moment constituțional a fost în anii 1990, 1991, atunci când s-a \nrealizat  trecerea  de  la  vechiul  regim  politic  totalitar  la  noul  regim \npolitic democratic. Constituția României a eliminat atunci posibilitatea \nconcentrării  puterii  în  mâinile  unei  persoane,  ale  unui  grup  de \npersoane  sau  ale  unei  instituții  și  așa  sperăm  să  rămână  pentru \ntotdeauna. \nMai târziu, în 2003, la momentul revizuirii, s-a avut în vedere \nnevoia fundamentală a României de a adera la structurile euroatlantice \nși de a se defini un destin european pentru societatea românească. \nFără  îndoială,  doamnelor  și  domnilor,  Constituția  nu  este \nperfectă,  iar  numeroasele  decizii  ale  Curții  Constituționale  i-au \nevidențiat vreme de 30 de ani și limitele și lipsurile. Cu toate acestea, \nmomentele  constituționale  autentice  pentru  revizuirea  Legii \nfundamentale trebuie să fie rezultatul unei nevoi sociale reale și să \nexprime  o  viziune  asupra  arhitecturii  statului,  construită  în  timp  și \n                                                                                             33                                                                                          \n     \nîmpărtășită de majoritatea cetățenilor. \nÎnchei spunându-vă că Partidul Național Liberal nu se teme \nde o revizuire a Constituției. PNL reafirmă angajamentul politic de a \ncontinua  construcția  statală  asumată  încă  de  la  înființarea  sa,  dar \natunci când va revizui Constituția nu va renunța la viziunea sa liberală \nasupra statului și asupra economiei. Liberalismul constituțional va fi \npromovat în continuare ca principiu de modernizare a statului român \nîn  era  digitalizării,  pentru  a  oferi  cetățenilor  cu  adevărat  un  stat \nfuncțional, bazat pe o economie liberă, pe domnia legii și pe respectul \ndrepturilor fundamentale. \nAșadar,  azi,  la  ceas  aniversar,  urăm  Constituției  noastre \nlongevitate  și  respect  din  partea  tuturor  –  cetățeni  și  întreaga  clasă \npolitică! \nVă mulțumesc. (Aplauze.) \nDomnul Florin-Vasile Cîțu: \nMulțumesc, doamnă senator. \nDin partea Grupurilor parlamentare ale USR, domnul senator \nRadu-Mihai Mihail. \nDomnul Radu-Mihai Mihail: \nMulțumesc, domnule președinte. \nDoamnelor și domnilor, \nSuntem  un  stat  care  derapează  spre  eșec  și  Constituția  din \n1991  nu  este  străină  de  ceea  ce  se  întâmplă.  Constituția  României \nmoderne, libere și prospere ar fi trebuit să înceapă cu punctul 8 de la \n                                                                                             34                                                                                          \n     \nTimișoara. Cu despărțirea conștientă și asumată de trecutul totalitar și \nde aceia care i-au făcut posibilă existența timp de o jumătate de veac. \nConstituția de la 1991 a venit după „Duminica orbului” din \n1990  și  a  consfințit  restaurația  foștilor  comuniști  și  securiști  din \nRomânia.  A  fost  scrisă  după  chipul  și  asemănarea  destinatarului  și \nautorului  –  Ion  Iliescu,  zis  și  comunist  cu  față  umană,  și  Antonie \nIorgovan, zis și comunist cu studii juridice. \nConstituția României validată la referendumul din decembrie \n'91 a fost scrisă de un președinte al Asociației Studenților Comuniști \ndin  Universitatea  București,  pentru  președintele  Uniunii  Tineretului \nComunist. \nAcum  30  de  ani  eram  reporter  la  Radio  Delta  și  eram  pe \nstradă și îi întrebam pe oamenii care mergeau foarte mândri să voteze \nConstituția, dacă au citit textul și de ce îl votează? Și răspunsul era \ncam același de la toți: „Păi, ne-a spus Ion Iliescu că e de bine”. \nUSR a apărut pentru că românii s-au săturat să le spună un \ntătuc și gașca lui ce să facă. (Aplauze. Vociferări.) \nAcum  oamenii  sistemului  tot  vorbesc  despre  schimbarea \nConstituției, astfel încât președintele să nu mai fie ales de români, ci \nde ei. (Vociferări.) \nOamenii fără chip vor ca funcția de președinte al românilor să \npoată fi scoasă la mezat și tranzacționată între grupurile parlamentare, \nmonedă de schimb în trocurile politice, departe de ochii lumii și de \nochii cetățeanului. \nUSR  a  apărat,  apără  și  va  apăra  statul  de  drept  și  valorile \n                                                                                             35                                                                                          \n     \ndemocrației liberale de toate încercările de a pune instituțiile statului, \noricare  ar  fi  ele...  (Vociferări.)  ...la  dispoziția  infractorilor,  a \nevazioniștilor, a hoților din bugetul de stat și a combinatorilor politici \ncare îi cauționează. (Vociferări.) \nȘi închei cu o ultimă remarcă. Antonie Iorgovan, părintele \nConstituției din '91, a fost, ca tot românul imparțial, expert în cadrul \nComisiei juridice constituționale și pentru drepturile omului din cadrul \nCFSN  și  independent,  dar  afiliat,  în  legislatura  '90-'92,  la  Grupul \nparlamentar al PNL, pentru ca apoi să treacă la PSD, demonstrând \nastfel multilateralismul FSN-ismului, așa cum îl vedem și astăzi. \nNu-i așa că de acolo de sus, de unde se află, Caragiale râde cu \ngura până la urechi? (Vociferări. Aplauze.) \nDomnul Florin-Vasile Cîțu: \nMulțumesc, domnule senator. \nDin  partea  Grupurilor  parlamentare  AUR,  domnul  George \nSimion. \nDomnul George-Nicolae Simion: \nMulțumesc frumos. \nA fost un referendum pentru modificarea Constituției, să fie \nspecificat  faptul  că  în  România  căsătoria  este  între  un  bărbat  și  o \nfemeie. Sper că nu vreți să modificați Constituția în sensul în care să îl \nluați pe domnul Cîțu legal de soție, da? (Vociferări.) \nNoi nu suntem de acord cu faptul că trebuie să se producă o \nfederalizare  sau  o  regionalizare  sau  cum  dorește  unul  sau  altul  din \n                                                                                             36                                                                                          \n     \npartidele și organizațiile non-guvernamentale care sunt în Parlament \nastăzi. Nici pentru punerea în acord cu anumite prevederi europene. \nNoi  credem  că  a  noastră  Constituție  este  foarte  bună.  Și  unele \nîncercări de încălcare a Constituției, cum a fost înlăturarea Avocatului \nPoporului, neconstituțională, au fost stopate. \nȘi dacă tot ne-ați dat niște timbre aici, în care sunt prevăzute \narticolele  fundamentale,  vedeți  că  pierdem  o  generație,  pentru  că \ndreptul la învățătură este asigurat. Din păcate, nu a fost asigurat de \nstatul  român,  prin  hotărâri  de  Guvern  care  sunt  aduse  aici,  în \nParlament  și  noi  doar  trebuie  să  le  ascultăm,  nici  măcar  nu  putem \ninterveni asupra stării de alertă. \nÎncetați  să  călcați  în  picioare  drepturile  fundamentale  ale \nromânilor și începeți să respectați Constituția! \nNu prin ședințe solemne faceți asta, ci respectând Constituția \nși eliminând orice formă de obligativitate asupra românilor! \nConstituția este bună. Trebuie susținută și trebuie apărată de \nuzurpatori, atât de aici, de la București, cât și de la Bruxelles! \nVă mulțumesc. (Aplauze.) \nDomnul Florin-Vasile Cîțu: \nMulțumesc. \nDomnul Tanasă. \nDomnul Dan Tanasă: \nDa. \nÎnaltpreasfinția Voastră, \n                                                                                             37                                                                                          \n     \nDomnule președinte al Camerei Deputaților, \nOnorați membri ai Guvernului, \nDoamnelor și domnilor senatori și deputați, \nArt.  3  al  Constituției  României  vorbește  despre  teritoriul \nRomâniei, care este inalienabil. \nDin  păcate,  în  ultimii  30  de  ani,  atât  PSD,  cât  și  PNL  și \nUDMR au permis vânzarea pământului României către străini, la un \nnivel demențial. \nDin  păcate,  suntem  poate  unici  în  lume,  ne-am  înstrăinat \npământul și am vândut, ne-am trezit într-o situație în care am permis, \nculmea, încălcarea art. 3 al Constituției României. \nArt. 12 vorbește de simbolurile naționale ale României. \nArt. 13 vorbește de limba națională, de limba română. \nEu  am  câștigat  câteva  zeci  de  procese  în  instanțele  din \nRomânia, prin care am încercat să impun respectarea limbii oficiale de \nstat. Și, din păcate, atât PSD, cât și PNL, ați tolerat timp de 30 de ani \natitudinile absolut inacceptabile ale UDMR atunci când vine vorba de \nsimboluri naționale și de limba oficială de stat în România. \nAți permis... ați permis – că plecați, domnule Kelemen Hunor \n–  ați  permis,  domnilor,  ca  în  Transilvania,  practic,  în  multe  zone, \nlimba maghiară să devină, practic, de facto limbă oficială de stat. Și \npermiteți în continuare, dragi colegi de la PSD și de la PNL! \nLimba oficială de stat nu este negociabilă cu nimeni! Și nici \nsimbolurile naționale! Acestea le puteți spune colegilor de la UDMR. \nȘi închei. \n                                                                                             38                                                                                          \n     \nArt. 47 vorbește despre faptul că: „Statul este obligat să ia \nmăsuri de dezvoltare economică și de protecție socială, de natură să \nasigure cetățenilor un nivel de trai decent”. \nÎn ultimii 30 de ani, modul în care PSD și PNL au înțeles să \nfacă  politică  în  România  ne  situează  pe  ultimele  locuri  la  ceea  ce \nînseamnă nivel de trai. Ultimele locuri în Europa. \nȘi, mai mult decât atât, modul în care PSD și PNL au făcut \npolitică în ultimii 30 de ani a dus la situația absolut inacceptabilă în \ncare peste 3,5 milioane de români au fugit de aici, de pe acest pământ. \nI-ați fugărit voi. Și, din păcate, în ultimii 4 ani, nici USR nu s-a lăsat \nmai prejos. \nMulțumesc. (Aplauze.) \nDomnul Florin-Vasile Cîțu: \nMulțumim. \nDomnul deputat Ciubuc. \nDomnul Ciprian Ciubuc: \nDomnule președinte al Senatului, \nDomnule președinte al Camerei Deputaților, \nDomnule președinte Constantinescu, \nStimați colegi, \nStimați invitați, \nEu am să vorbesc scurt. \nȘi am să vorbesc de art. 16 - cetățenii români sunt egali în \nfața legii. \n                                                                                             39                                                                                          \n     \nStimați colegi, \nNu  suntem  astăzi  în  măsură  să  respectăm  art.  16.  De  ce? \nPentru  că  pe  baza  ordonanțelor  de  urgență  și  a  stării  de  alertă, \ndrepturile  românilor  nu  sunt  respectate.  Avem  6  articole  din \nConstituție – domnule președinte al Curții Constituționale, puteți să \nconfirmați sau infirmați – care sunt călcate în picioare pentru că avem \no stare de alertă neconstituțională și măsuri restrictive aberante. \nVin de la întâlnirea care a avut loc săptămâna trecută, de la \nDelegația Adunării Parlamentare a Francofoniei, unde – vreau să vă \nspun un lucru foarte important și vă rog să fiți atenți cu toții – am fost \nadunați mai mulți parlamentari din Parlamentul României, care facem \nparte din Delegație, inclusivi parlamentari din toate țările francofone, \nni s-au ținut lecții de modificare a Constituției, sub motiv de COVID \nși sub motiv de pandemie. Din Parlamentul belgian ni s-a transmis, \ntrebuie  să  modificăm  Constituția  după  modelul  Luxemburg,  să \nomogenizăm  Constituția.  Inclusiv  toate  țările  care  fac  parte  din \nUniunea Europeană. \nDe asemenea, ni s-a vorbit despre suspendarea Parlamentelor \nnaționale. (Vociferări.) \nNi s-a vorbit de suspendarea Parlamentelor naționale. \nMă  bucur  că  colegii  de  la...  antevorbitorii  mei  au  vorbit \ndespre modificarea Constituției. \nStimați colegi, \n Nu putem să modificăm Constituția, să o omogenizăm dacă \nnu ne întoarcem la popor. \n                                                                                             40                                                                                          \n     \nAm  susținut  și  în  Parlamentul  din  Albania,  la  Adunarea \nParlamentară a Francofoniei, susțin și de aici – cum vă veți uita în \nochii  copiilor  dumneavoastră  sau  în  ochii  românilor  dacă  vom \nmodifica Constituția și vom omogeniza Constituția după Constituția \ndin Luxemburg... (Vociferări.) ...sub motiv de COVID și sub motiv de \npandemie? \nAm  numărat,  de  19  ori  s-a  vorbit  de  cuvântul  „control”. \nControlul  pandemiei,  nemijlocit,  controlul  oamenilor.  Nu  putem \ncontrola  pandemia  dacă  nu  putem  controla  mișcarea  oamenilor  în \nEuropa și în statul național. \nOameni buni, \nStimați colegi, \nMă adresez și românilor și dumneavoastră. \nSă vă ferească Dumnezeu de o revoltă populară! \nCum  le-am  spus  și  francezilor  din  Parlamentul  din  Albania, \nromânii nu sunt ca francezii, să iasă o lună, două, trei, o lună, 10 luni la \nproteste. Românii au ieșit 9 zile și Ceaușescu a dispărut. \nNoi avem o istorie de comunism. Știm că aceste restricții care ni \nse  impun  în  Parlamentul  național  vin  doar  să  îngrădească  drepturi  și \nlibertăți și nu măsuri ca să controlăm pandemia! \nNu putem să suspendăm drepturile noastre fundamentale conform \nConstituției și să modificăm Constituția fără să ne întoarcem la popor! \nDe  aceea,  vă  rog  pe  toți  să  conștientizați  că  pentru  orice \nmodificare a Constituției trebuie să fie direct întrebat și poporul român, și \noamenii care ne-au ales. \nVă mulțumesc. \n                                                                                             41                                                                                          \n     \nȘi sunt încrezător că dumneavoastră veți reflecta la ce am vorbit \nastăzi aici. \nPuteți să-i întrebați și pe colegii dumneavoastră care au fost în \nParlamentul din Albania, să vă confirme acest lucru. \nMulțumesc. (Aplauze.) \nDomnul Florin-Vasile Cîțu: \nMulțumim. \nVă  garantăm  că  orice  modificare  se  va  face  doar  prin \nreferendum, deci mergem la popor. \nGrupul parlamentar al UDMR, domnul Csoma Botond. \nDomnul Csoma Botond: \nOnorați invitați, \nDoamnelor și domnilor deputați, \nRomânia  a avut o experiență totalitară cruntă sub regimul \ncomunist, mai ales în „Epoca de Aur”, sub Ceaușescu. Iar dacă luăm \nîn considerare acest lucru cred că adoptarea Constituției în anul 1991 a \nfost  un  pas  foarte  important  pe  drumul  făuririi  unei  societăți \ndemocratice, după decenii lungi de totalitarism. \nSigur, acea Constituție, Constituția de la 1991, a reflectat atât \nmomentul  politic,  cât  și  majoritatea  parlamentară  existentă  sau \nmajoritatea din Adunarea Constituantă, dar a reflectat și acea euforie, \npentru că oamenii în sfârșit erau liberi și puteau să-și spună opinia \nliber în această țară și nu sosea  mașina neagră dimineața să-i ducă \nundeva. \nȘi cred că a fost un moment foarte important, din acest punct \n                                                                                             42                                                                                          \n     \nde vedere. \nS-a  mers  pe  ideea  unei  –  cred  eu  –  unei  republici \nsemiprezidențiale, care nu e similară nici cu Franța, nici cu Statele \nUnite. Sunt niște deosebiri importante.  \nÎn Statele Unite nu există premier.  \nÎn Franța, premierul este subordonat președintelui.  \nLa  noi,  premierul  nu  este  subordonat,  dar  președintele \ndesemnează candidatul la funcția de premier. \nȘi dacă ne uităm, în ultimii 15 ani a existat un conflict major \nîn sânul puterii executive, mai ales când vorbim politic de coabitare \nîntre președinte și premier. \nȘi cred că acest conflict permanent care a existat în puterea \nexecutivă nu a făcut cinste României. \nȘi,  din  acest  punct  de  vedere,  cred  că  avem  nevoie  de  o \nmodificare a Constituției. Să lămurim anumite chestiuni, nu numai în \nsânul puterii executive, putem vorbi și de Parlament. \nNoi  propunem  să  menținem  sistemul  bicameral,  dar  cu \natribuții  separate,  pentru  Senat  și  Camera  Deputaților,  și  ne  putem \ngândi  și  la  un  sistem  distinct  de  alegere  a  Senatului  și  a  Camerei \nDeputaților. \nSigur că prin Constituția de la 1991 s-a instituit și un sistem \nde checks and balances, acest mecanism de protecție și echilibru care \nîn  multe  cazuri  a  funcționat,  în  multe  cazuri  nu  a  funcționat.  De \nexemplu, când președintele României, în foarte multe cazuri, cred eu \nși  credem  noi,  de  la  UDMR,  indiferent  cine  a  fost  președintele \n                                                                                             43                                                                                          \n     \nRomâniei, și-a depășit atribuțiile constituționale, neavând o activitate \nde  mediere,  ci  având  o  activitate  eminamente  politică,  în  anumite \nmomente, în această țară. \nSigur, trebuie să aducem în discuție și statutul minorităților, \nstatutul minorităților din România. \nPoate ați citit și dumneavoastră că în anumite documente pe \ncare  România  le-a  adoptat,  atât  în  CSAT  sau  în  alte  instituții, \nminoritățile  naționale  de  multe  ori  reprezintă  un  factor  de  risc  la \nadresa securității naționale. \nCred că după 30 de ani a venit timpul ca să existe o relație de \nîncredere între statul român și  minoritățile naționale care trăiesc pe \nteritoriul statului român. Și, în această privință, s-ar impune, stimați \ncolegi,  ca  minoritățile  naționale  să  devină  factori  constitutivi  ai \nstatului român. Cred că după 30 de ani și în România se poate realiza \nacest lucru. \nDacă vorbim de modificarea Constituției, cred că o reașezare \nîn  sânul  puterii  executive  am  putea  realiza  și  prin  trecerea  la  o \nrepublică parlamentară. \nNu aș dori să intru în detaliu acum, ce înseamnă o republică \nparlamentară,  dar  vreau  să  vă  supun  atenției  următorul  aspect  -  în  \nUniunea  Europeană,  în  majoritatea  țărilor  membre,  există  republică \nparlamentară. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule deputat. \n                                                                                             44                                                                                          \n     \nDin  partea  Grupului  parlamentar  al  minorităților  naționale, \ndomnul deputat Cătălin-Zamfir Manea. \nDomnul Cătălin-Zamfir Manea: \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nStimate domnule președinte Constantinescu, \nDomnule președinte al Curții Constituționale, \nStimați reprezentanți ai Corpului diplomatic, \nDoamnelor și domnilor senatori și deputați, \nAstăzi România aniversează Ziua Constituției și împlinirea a \n30 de ani de la referendumul din 8 decembrie 1991, prin care a fost \naprobată Legea fundamentală, moment care a marcat opțiunea fermă a \nnațiunii române pentru un regim de guvernare democratic. \nPrin adoptarea Constituției României s-au pus bazele statului \nde drept și ale democrației constituționale. \nÎn anul 2003, Constituția a fost revizuită, construcția sa fiind \nconsolidată și adaptată la evoluțiile statului de drept, ale societății și la \nnoul context euroatlantic. Atunci, în anul 2003, noi, cei din Grupul \nparlamentar  al  minorităților  naționale,  am  fost  primii,  de  aici,  din \nParlament,  care  am  propus  o  serie  de  modificări  majore  ale \nConstituției,  precum:  regim  parlamentar;  Legea-cadru  pentru \nminorități, care, de altfel, este prevăzută în Constituția României la \ncategoria de legi organice și care, din păcate, nu a fost încă adoptată; \nlimitarea  ordonanțelor  de  urgență;  regândirea  organizării \n                                                                                             45                                                                                          \n     \nadministrativ-teritoriale;  organizarea  Senatului  ca  și  Cameră  a \nRegiunilor; echilibrarea puterilor în stat. \nDin  păcate,  propunerile  noastre  făcute  în  acel  an  au  fost \nrespinse de parlamentarii dumneavoastră de atunci. Menționez, au fost \nrespinse. \nDe  subliniat  este  faptul  că  în  prezent,  la  nivelul  Uniunii \nEuropene, din cele 27 de state, 17 dintre ele au regim parlamentar. \nAșadar,  marea  majoritate  a  statelor  membre  din  Uniunea \nEuropeană funcționează ca republici parlamentare. \nParlamentul  României  trebuie  să  aibă  mai  multă  putere \npentru că, stimați colegi, potrivit art. 61 din Constituție, Parlamentul \neste  organul  reprezentativ  suprem  al  națiunii  române  și  unica \nautoritate legiuitoare a țării. \nStimați colegi, \nConstituția României este consfințită prin voința suverană a \npoporului și reprezintă un set de principii și norme fundamentale care \nse adresează în egală măsură autorităților statului și cetățenilor săi. \nFuncționarea  instituțiilor  statului,  garantarea  drepturilor  și \nlibertăților individuale și derularea în ansamblu a întregii vieți a unei \nnațiuni își au originea în textele înscrise în Constituție. \nDe  aceea,  Constituția  României  poate  fi  cartea  sacră  a \nexistenței  noastre,  iar  aniversarea  ei  astăzi  constituie  o  adevărată \nsărbătoare. \nConstituția țării trebuie respectată, nu doar în litera, ci și în \nspiritul  ei,  destinatarii  săi  având  obligația,  nu  doar  morală,  ci  și \n                                                                                             46                                                                                          \n     \nconstituțională,  de  loialitate  constituțională  și  de  interpretare  a \nnormelor sale cu bună-credință. \nAplicarea principiului controlului constituționalității legilor a \ncondus  la  înființarea  Curții  Constituționale,  care,  așa  cum  s-a  mai \nprecizat de la această tribună, în cursul ședinței solemne, reprezintă \ngarantul supremației Constituției. \nSensul  existenței  Constituției  României  constă  în  apărarea \nvalorilor fundamentale înscrise în Legea fundamentală. \nDacă  nu  este  în  mod  activ  și  efectiv  apărată,  Constituția \nRomâniei riscă să fie redusă la un set de principii și norme de drept \nfrumoase,  nobile,  dar  invalide,  lipsite  de  orice  valoare  și  forță,  iar \natunci  când  Constituția  nu  este  respectată  sunt  puse  sub  semnul \nincertitudinii construcția democratică a statului și întreaga sa ordine de \ndrept. \nOrice popor, pentru a fi puternic, trebuie să-și iubească și să-\nși apere Constituția pentru că aceasta îi aparține și îl reprezintă. \nConstituția României conferă un sens comunității politice. \nNu  în  ultimul  rând,  Constituția  consfințește  garanția \ndezvoltării  normale  a  societății  noastre  împotriva  oricărei  forme  de \ntotalitarism, intoleranță, discriminare și populism. \nGrupul parlamentar al minorităților naționale se va implica în \nprocesul de revizuire a Constituției și, ca de fiecare dată, va propune și \nva susține măsuri care să consolideze democrația și care să contribuie \nla  apărarea  drepturilor  și  libertăților  fundamentale  ale  tuturor \ncetățenilor săi. \n                                                                                             47                                                                                          \n     \nSă nu uităm, stimați colegi, că minoritățile naționale au avut \nun rol extrem de important în construcția statului român. \nÎn încheiere, aș vrea să vă reamintesc că potrivit art. 4, care \nprevede, și nu „vorbește”, așa cum am mai auzit de la această tribună, \nRomânia este patria comună și indivizibilă a tuturor cetățenilor săi, \nfără deosebire de rasă, de naționalitate sau de apartenență etnică. \nLa mulți ani Constituției României! \nLa mulți ani, România! \nLa mulți ani tuturor cetățenilor acestei țări! \nMulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  deputaților  și  senatorilor  neafiliați,  doamna \nsenator Diana Iovanovici-Șoșoacă. \n                                                                                             48                                                                                          \n     \nDoamna Diana Iovanovici-Șoșoacă: \nMulțumesc. \nAm asistat aici, am  înțeles, la o ședință solemnă prin care \naniversăm Constituția României. \nN-am  auzit  pe  niciunul  dintre  noi spunând  la  mulți  ani  de \nSfântul Nicolae tuturor sărbătoriților de astăzi! La  mulți ani, popor \nromân, pentru Sfântul Nicolae! (Aplauze.) \nCei care nu aplaudați – probabil că vă trebuie o nuia pentru \nSfântul  Nicolae!  Pentru  că  suntem  aici  creștini  din  toate  timpurile! \nPentru că respectăm drepturile tuturor! \nAsistăm  astăzi  la  o  așa-zisă  aniversare  a  Constituției \nRomâniei,  că  nu  am  auzit  aici  decât  denigrări  ale  Constituției \nRomâniei și solicitări de schimbare. \nCum poți să aniversezi? E ca și când aniversezi 30 de ani de \ncăsătorie și anunți divorțul. \nAsta  ați  făcut  astăzi,  ați  pângărit  Constituția  României,  pe \ncare ar trebui să o cunoașteți cu toții! \nA existat un jurnalist în foaier, care, în urmă cu câteva luni – \nRafaelo Varga –, v-a întrebat pe cei mai mulți dintre dumneavoastră, \ndacă ați citit Constituția României? Cei mai mulți ați spus nu, nu am \navut timp. \nÎn schimb, vă aflați aici, în fabrica de legi a României, unde \nConstituția este Biblia românului. Mai presus de Constituție nu este \ndecât Dumnezeu și Biblia. Atât! \nDe 30 de ani încălcați pas cu pas Constituția României! \n                                                                                             49                                                                                          \n     \nÎn ultimii 2 ani, ați omorât-o! Ați adoptat Legea nr. 136/2020 \nși  Legea  nr.  55/2020,  care  încalcă  prevederile  art.  53  alin.  (2)  din \nConstituția României întrucât anulează efectiv existența drepturilor și \nlibertăților fundamentale. \nAstăzi, de Sfântul Nicolae și ziua acestei ședințe solemne, în \ncare văd că cea mai mare parte a Guvernului a plecat, mulți invitați au \nplecat,  domnul  președinte  nu  participă  pentru  că  nu  îi  place  să \nparticipe  la  astfel  de  evenimente,  cinste  domnului  Constantinescu, \nfostul  președinte,  că  a  venit!  Vine  tot  timpul.  Felicitări,  domnule \npreședinte! (Aplauze.) \nAșa se respectă poporul și Parlamentul! \nCinste tuturor care ați venit! \nCelorlalți, o nuia de la Sfântul Nicolae! \nTot  pe…  vă  spun  că  de  25  de  ani  lucrez  cu  Constituția \nRomâniei. \nPână și cel mai tânăr avocat, procuror, judecător, jurist știe \nConstituția României! \nAvând în vedere că nu o cunoașteți și o pângăriți chiar de \nziua ei, nu mă mai miră faptul că v-ați bătut joc de ea, mai ales în \nultimii 2 ani. \nAtâta  timp  cât  mai  există  câțiva  avocați,  și  juriști,  și \njudecători și procurori care își fac treaba în această țară, peste voința \ndumneavoastră, Constituția României mai are o șansă! \nDe 30 de ani - spuneți că o respectați? - n-ați respectat nimic! \n                                                                                             50                                                                                          \n     \nArt. 47 - traiul decent. Sunt peste 30% din români care trăiesc \nsub pragul sărăciei! 70% din români trăiesc în sărăcie! \nUnde,  cine  a  plătit  vreodată  pentru  încălcarea  Constituției \nRomâniei? \nConstituția  României,  stimați  domni  care  râdeți  și  vorbiți, \naici, în primele bănci! \nV-am urmărit pe toți! N-ați avut bunul-simț să vă ascultați \nniciodată în tăcere unii pe alții! Este chestiune de educație! Eu am stat \nși  v-am  ascultat,  indiferent  că  am  fost  sau  nu  de  acord  cu \ndumneavoastră, sunt cei 7 ani de acasă! \nNu  puteți,  în  ditai  Parlamentul  României,  Legislativul \nRomâniei, să vă comportați în felul acesta și să nu vă ascultați, să vă \nacordați măcar șansa de drept la liberă exprimare și la opinie! \nDar  nici  nu  putem  să  acceptăm  să  venim  la  aniversarea \nConstituției în care toți cereți schimbarea Constituției! Pentru că pe \naceastă Constituție ați jurat în acest mandat, nu să o schimbați, ci să o \nrespectați! \nNu este posibil ca această Constituție care v-a adus aici cu \ntoate drepturile pe care le aveți și obligațiile adiacente să fie încălcată \nde voi, să cereți să fie schimbată! De ce? În condițiile în care nici \nmăcar pe aceasta nu o respectați! \nDomnul Florin-Vasile Cîțu: \nMulțumim, doamnă senator. \nDoamna Diana Iovanovici-Șoșoacă: \n                                                                                             51                                                                                          \n     \nImediat, mai am… conchid acum. \nI-am  cerut  Sfântului  Nicolae  să-mi  dea  un  cadou  pentru \naniversarea Constituției României. Asta mi-a lăsat! Este o botniță prin \ncare… (Aplauze.) …Constituția, drepturile și libertățile fundamentale \nau fost anulate de către Parlament, de către Președinte și Guvern! \nȘi rog aici reprezentantul Curții Constituționale să aibă mai \nmult curaj, așa cum a avut în Decizia nr. 457/2020, pct. 68, în care au \nmenționat  că  starea  de  alertă  încalcă  statul  de  drept,  este  creată \nartificial  și  nu  există  fundament  constituțional  pentru  existența \nacesteia! \nTrăiască România liberă! \nTrăiască dreptul la liberă exprimare! \nJos botnița! (Aplauze.) \nDomnul Florin-Vasile Cîțu: \nMulțumim. \nDin  partea  Grupului  parlamentar  al  USR,  domnul  deputat \nMihai-Alexandru Badea. \nDomnul Mihai-Alexandru Badea: \nStimați membri ai Parlamentului, \nDistinși invitați, \nOnorată asistență, \nConstituția din 1991 este cea de-a șaptea lege fundamentală \npropriu-zisă a României, într-o istorie de 155 de ani, care a început în \n1866, sub domnitorul Carol I. \n                                                                                             52                                                                                          \n     \nÎn pofida criticilor care i-au fost aduse, unele bine întemeiate, \nactuala  Constituție  a  reprezentat  o  realizare  importantă,  având  în \nvedere contextul intern și internațional în care a fost adoptată. Într-o \nperioadă  în  care  alte  state  din  regiune  alegeau  să-și  revizuiască \nconstituțiile comuniste, statul român își elabora o lege fundamentală \ncu  totul  nouă,  dând  astfel  mesajul  a  ceea  ce  ar  fi  trebuit  să  fie \ndespărțirea completă de vechiul regim. \nÎn cei 30 de ani de existență s-au consumat nu mai puțin de 7 \ninițiative de revizuire, dintre care doar cea din 2003 a avut succes și \nne-a permis aderarea la NATO și Uniunea Europeană. \nCea de-a opta, cunoscută sub denumirea de „Fără penali în \nfuncții publice”, se află încă în desfășurare, după ce a primit votul \nunanim al Camerei Deputaților, anul trecut. \nChiar  dacă  n-a  existat  suficientă  voință  politică  pentru \norganizarea referendumului, odată cu alegerile parlamentare, continuu \nsă sper că Senatul va adopta acest proiect și că va alege un moment \nfavorabil care să permită întrunirea cvorumului necesar. Ar fi pentru \nprima dată când o constituție a României este revizuită la inițiativa \ncetățenilor români. \nSă nu ratăm șansa de a scrie această pagină de istorie! \nVă mulțumesc. (Aplauze.) \nDomnul Florin-Vasile Cîțu: \nMulțumim. \nTot din partea Grupului parlamentar al USR, domnul deputat \nAndrei-Răzvan Lupu. \n                                                                                             53                                                                                          \n     \nDomnul Andrei-Răzvan Lupu: \nDomnule președinte al Senatului, \nDomnule președinte al Camerei Deputaților, \nDomnule președinte al Curții Constituționale a României, \nStimați membri ai Corpului diplomatic, \nStimați reprezentanți ai cultelor religioase, \nDoamnelor și domnilor parlamentari, \nSuntem  aici  pentru  a  marca  un  moment  special  din  istoria \nnoastră, adoptarea Constituției în 1991, și îmi pare rău că unii dintre \ncolegii noștri au uitat acest lucru. \nPentru  mine,  a  vorbi  despre  Constituția  României  are  o \nsemnificație specială pentru că, pe de o parte, acest act vital pentru \ndemocrația noastră are o vârstă care o depășește pe a mea. \nPe de altă parte, ca absolvent de drept și cadru didactic în \ndomeniul  dreptului  constituțional,  este  o  onoare  să  pot  discuta, \ndezbate  și  construi  o  carieră  aici,  alături  de  dumneavoastră,  în \nParlamentul  României,  care  Parlament  își  trage  seva  și  relevanța \ninstituțională din chiar Constituția României. \nSunt deputat al USR și spun asta pentru că probabil această \netichetă înseamnă astăzi că ne găsim în dezacord politic cu majoritatea \nparlamentară. E un dezacord generațional și un dezacord de viziune \npolitică asupra viitorului nostru comun. \nDar  în  ciuda  acestor  disonanțe  și  în  ciuda  acestor  viziuni \ncontradictorii, precum și ca persoană care a susținut nevoia de a aduce \n                                                                                             54                                                                                          \n     \nschimbări  majore  actualei  Constituții,  aș  vrea  să  punctez  partea \nmeritorie a actualei Legi fundamentale. \nSe vede foarte clar din textul Constituției actuale teama de \ndictatură a celor care au redactat-o. Și este de înțeles că la începutul \nanilor '90 cei care au redactat-o erau încă plini de amintirile perioadei \ncomuniste. Cred că această teamă a reușit să creeze mai mult echilibru \nîntre puterile statului, care ne-a salvat de dorința unor oameni politici \nde a câștiga mai multă putere decât ar fi trebuit. \nPrecauțiile  părinților  actualei  Constituții  au  favorizat  poate \nunele blocaje instituționale, dar, slavă Domnului, ne-au salvat astăzi \nde a fi alături de unele state iliberale, cum sunt cazuri în estul Europei. \nDar  cum  timpul  lucrează  neîndurător,  trebuie  să  vedem  și \nnevoia de schimbare. \nExistă puncte importante în care trebuie să clarificăm starea \nactuală. Și aș enumera doar câteva: \n- Reforma Curții Constituționale; \n- Reducerea numărului de parlamentari și a modului în care \nlucrează Parlamentul; \n-  Clarificarea  raportului  dintre  legislația  europeană  și  cea \nnațională, inclusiv Constituția; \n-  Și,  bineînțeles,  introducerea  Proiectului  „Fără  penali  în \nfuncții publice” în corpul Constituției. \nMai  sunt  și  altele,  desigur,  dar  cred  în  înțelepciunea  celor \ncare  vor  face  parte  din  structura  parlamentară  ce  se  va  ocupa  de \nrevizuirea Constituției. \n                                                                                             55                                                                                          \n     \nNoi, Grupul USR, suntem pregătiți pentru această provocare \npe care orice om politic ar trebui să o trateze cu maximă preocupare. \nEste  un  moment  important  din  istoria  statului  român,  a \ninstituțiilor sale și, mai presus de orice, a cetățenilor țării. \nSper că dincolo de ceea ce ne separă generațional sau politic, \nsă putem lucra împreună pentru un scop care transcende partidele și \ngenerațiile din care facem parte. \nAvem nevoie, după 30 de ani de la adoptare și după 18 ani de \nla singura sa revizuire, de o constituție reformată. \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nȘi, din partea Grupului parlamentar al PNL, domnul deputat \nIoan Cupșa. \nDomnul Ioan Cupșa: \nDomnilor președinți ai Camerelor Parlamentului, \nOnorați invitați, \nDomnule președinte Emil Constantinescu, \nDoamnelor și domnilor, \nSe  împlinesc  în  aceste  zile  30  de  ani  de  la  adoptarea \nConstituției din anul 1991, un act politic de o importanță covârșitoare \npentru  noi.  Un  act  care  a  însemnat  ruperea  definitivă  de  regimul \npolitic stabilit în anul 1945 în România. Ruperea de organizarea de \n                                                                                             56                                                                                          \n     \nstat care, prin relațiile sociale impuse, ne-a chinuit, ne-a nefericit pe \nnoi, românii. \nÎnainte de a continua însă, dați-mi voie să citez din spusele \nmarelui filosof idealist, Hegel – „Fiecare țară are Constituția care i se \npotrivește”. \nConstituția din anul 1991 este opera Comisiei constituționale, \nprecum  și  a  unui  Parlament  transformat  în  Adunare  Constituantă. \nParlamentari sprijiniți de experți în drept constituțional au reușit să \nadopte  Legea  fundamentală.  Merită  respectul  nostru  pentru  acest \nlucru. \nDemersul lor este unul criticabil, este imperfect, dar să nu \nuităm că această constituție, Constituția din anul 1991, ne-a fost nouă \nutilă. \nA  devenit  o  obișnuință  să  identificăm  Constituția  folosind \nexpresia  „lege  fundamentală  a  unui  stat”.  Statul  și  Constituția  se \ncondiționează reciproc. \nDin punct de vedere istoric, în statul român, să nu uităm, în \nmai puțin de 70 de ani am avut parte de 6 constituții – 1923, 1938, \n1948, 1952, 1965, 1991 -, precum și o revizuire, ulterior, în anul 2003. \nO fi bine? \nPermiteți-mi, în ceea ce privește aprecierea constituțiilor pe \ncare noi în epoca modernă a statului le-am avut, să citez din cel care \neste de neuitat, Petre Țuțea, care, cu stilul său inconfundabil, afirma: \n„Constituția liberală din 1923 nu e o operă, e o capodoperă. Un rege \n                                                                                             57                                                                                          \n     \nputernic, înfășurat într-un stat al normelor liberale: separația puterilor \nși libertăți câte dorește nea Niță (...)”. \nSuntem datori să respectăm Constituția în spiritul ei. De ce în \nspiritul ei? Pentru că deseori – și aici aveți cu toții această experiență – \nnormele pe care le punem noi în pagină sunt departe de perfecțiunea \nlimbajului juridic de care ar trebui să dea dovadă. \nSpiritul Constituției - principii, idei, elemente de bază care \nsunt necesare, pe care întreaga noastră viață socială se construiește, \nașadar, aceste principii trebuie înțelese și trebuie însușite. \nSunt dator să spun astăzi – interpretarea și aplicarea normelor \nconstituționale  de  către  reprezentanții  puterilor  în  stat,  de  către \nreprezentanții instituțiilor de rang constituțional au avut suficient de \nmulte sincope în ultimii ani. \nPe  de  o  parte,  au  existat  prea  multe  conflicte  juridice  de \nnatură constituțională. Poate nu din cauza imperfecțiunii legii, cât mai \nmult din cauza abuzului prin care cei care vremelnic au fost sau sunt \nputere în stat au înțeles să aplice normele constituționale. \nSă nu uităm, am adoptat prea multe acte normative care nu \nrespectă rigoarea constituțională. \nPe  de  altă  parte,  deciziile  pe  care  le-a  pronunțat  Curtea \nConstituțională a României sunt contradictorii deseori. Contradictorii \nîntr-o  perioadă  relativ  scurtă  de  timp.  Ceea  ce  înseamnă  că \nfuncționează  imperfect  Curtea  Constituțională  a  României,  garantul \nsupremației Constituției. \n                                                                                             58                                                                                          \n     \nExpresia  „este  constituțional  dacă...”,  care  se  regăsește  în \nprea  multe  decizii  ale  Curții  Constituționale,  a  transformat  uneori \nCurtea Constituțională a României într-un legiuitor ad-hoc. \nConstituția este imperfectă, imperfecte sunt legile pe care noi \nle adoptăm, este un fapt. \nMorbul perimării există cuprins în fiecare lege pe care noi am \nadoptat-o. De fiecare dată trebuie să adaptăm legile, modificându-le, \nașa cum și Constituția se impune probabil să o modificăm. Pentru că \nsituația economică, socială, politică, atât internă, cât și internațională, \nse modifică în timp ce noi vorbim. \nConstituția este fundament al întregului sistem de drept. Este \ncheie de boltă a organizării și funcționării statului nostru. \nConstituția este legea scrisă cu majuscule. Lege care are drept \nscop  ultim  apărarea  demnității  omului,  apărarea  drepturilor, \nlibertăților  fundamentale  și,  atenție,  stabilirea  obligațiilor  esențiale. \nToate acestea împreună ne definesc pe noi ca oameni. \nConstituția este mijloc, și nu scop în sine. \nCeea ce trebuie cu adevărat să ne  preocupe este ca  pentru \nviitor Constituția să fie fundamentul dezvoltării națiunii noastre. Să fie \nfundamentul mai binelui viitor al fiecăruia dintre noi. \nSă  ne  dea  Dumnezeu  înțelepciunea  să  identificăm  valorile \nfundamentale! Acele valori care ne permit nu doar să supraviețuim ca \noameni,  ca  cetățeni  ai  României,  ci  care  ne  ajută  să  trăim  demn.  \nCele care ne ajută să ne găsim fericirea. Să le protejăm și să construim \nfolosindu-ne de ele Legea fundamentală. \n                                                                                             59                                                                                          \n     \nConstituția este o lucrare pentru prezent, dar în mod special \nConstituția  este  o  lucrare  pentru  viitor.  Constituția  trebuie  să  fie  o \nprivire aruncată în viitor. În viitorul națiunii noastre. \nDar pentru ca toate acestea să devină realitate trebuie să luăm \naminte că nu avem nevoie de nimic altceva decât de un proiect de țară. \nNu  avem  nevoie  de  o  abstracțiune,  nu  avem  nevoie  de  o  operă \nformală, avem nevoie de Constituția noastră. \nȘi dați-mi voie, la sfârșit, să citez dintr-un înțelept care acum \nmai bine de 200 de ani înțelegea acest lucru și încerca să ne învețe și \npe noi. \nJoseph de Maistre ne spunea - „O constituție care este făcută \npentru  toate  națiunile  nu  este  făcută  pentru  niciuna,  e  o  pură \nabstracțiune, e o operă școlărească făcută pentru a exersa spiritul (...)”. \nLa mulți ani, România! \nO zi bună, români! \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nVă mulțumesc, stimați colegi, pentru participare. \nPermiteți  să  declar  închisă  ședința  solemnă  comună  a \nSenatului și Camerei Deputaților. \nVă mulțumesc. \n \nȘedința s-a încheiat la ora 14.46. \n \n "
    },
    "32": {
        "start_text": "Domnul Florin-Vasile Cîțu:",
        "start_index": -1,
        "end_text": "Domnul Csoma Botond:",
        "end_index": -1,
        "text": "                                                                 1                                                                                          \n     \n06 decembrie 2021 – ședință comună \n \n \nS U M A R \n \n1.  Alocuțiuni dedicate aniversării a 30 de ani de  2. \nla adoptarea Constituției în vigoare de către Adunarea \nConstituantă. \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n                        S T E N O G R A M A \nședinței solemne comune a Camerei Deputaților și Senatului  \ndin data de 6 decembrie 2021 \n \n \nȘedința a început la ora 13.03. \nLucrările ședinței au fost conduse de domnul senator Florin-\nVasile Cîțu, președintele Senatului, asistat de domnul senator Sorin \nLavric,  secretar  al  Senatului,  și  de  doamna  deputat  Alexandra \nPresură, secretar al Camerei Deputaților.  \nDin  prezidiu  a  făcut  parte  și  domnul  deputat  Ion-Marcel \nCiolacu, președintele Camerei Deputaților. \nDomnul Florin-Vasile Cîțu: \nBună ziua! \nStimați colegi,  \nHaideți să începem ședința! \nAstăzi avem ședința solemnă a... \nSe așază oamenii...? \nStimați colegi,  \nVă rog să vă așezați, să începem ședința! \nAstăzi avem ședința solemnă comună a Senatului și Camerei \nDeputaților  dedicată  aniversării  a  30  de  ani  de  la  adoptarea \nConstituției în vigoare de către Adunarea Constituantă. \n                                                                                             3                                                                                          \n     \nDomnule președinte al Camerei Deputaților,  \nDomnule prim-ministru, \nDomnilor foști președinți ai României,  \nDoamnelor și domnilor miniștri, \nDomnule președinte al Curții Constituționale,  \nStimați membri ai Corpului diplomatic, \nPreafericirea Voastră,  \nÎnaltpreasfinția Voastră, \nDoamnelor și domnilor deputați, \nStimați invitați,  \nOnorată asistență, \nVă  rog  să-mi  permiteți  să  declar  deschisă  ședința  solemnă \ncomună dedicată aniversării a 30 de ani de la adoptarea Constituției în \nvigoare de către Adunarea Constituantă.  \nVă invit să ascultăm Imnul național al României. \n(Se intonează Imnul național „Deșteaptă-te, române!”.) \nDomnul Ion-Marcel Ciolacu:  \nInvit la tribună pe domnul Florin Cîțu, președintele Senatului \nRomâniei. \nDomnul Florin-Vasile Cîțu: \nBună ziua! \nDoamnelor și domnilor parlamentari, \nStimați invitați,  \nDistinsă asistență, \n                                                                                             4                                                                                          \n     \nSe împlinesc trei decenii de la intrarea în vigoare, în urma \naprobării  prin  referendumul  național  din  decembrie  1991,  a \nConstituției României. Atunci, din punct de vedere constituțional, ne-\nam despărțit de o epocă sumbră a istoriei țării noastre, în care regimul \ncomunist totalitar a încălcat sistematic cele mai elementare drepturi \nale  românilor.  Reacția  poporului  nostru  a  fost  reprezentată  de \nevenimentele care s-au desfășurat în perioada 16-22 decembrie 1989, \ncare au început la Timișoara, și pe care eu vreau să le amintesc în mod \nspecial,  pentru  că  am  această  datorie.  A  fost  deschisă  calea  către \ndemocratizarea României și către statul de drept. Am înaintat greu, dar \npe o traiectorie ireversibilă, pe care românii au dovedit că sunt gata să \no apere prin vot, dar și prin proteste democratice. \nStimați colegi, \nPentru mine este o mare onoare să reprezint astăzi Partidul \nNațional  Liberal  la  o  dezbatere  care  nu  poate  ocoli  tradiția \ndemocratică a acestei țări. Ideea unei guvernări democratice face parte \ndin gena PNL. Constituția din 1866 a purtat amprenta gândirii politice \nliberale,  apoi,  după  fondarea  PNL,  reforme  democratice  esențiale, \nprecum lărgirea dreptului de vot, au fost inițiate de partidul nostru. \nÎn  perioada  interbelică  Constituția  din  1923,  promovată  de \nPNL, a dus mai departe tradiția constituțională românească. Revenit \npe scena politică, după ce a fost înregistrat ca partid politic, în ianuarie \n1990,  PNL  a  avut  permanent  pe  agenda  sa  instaurarea  unui  regim \ndemocratic  autentic  în  România,  și  nu  a  unui  model  ipotetic  de \ndemocrație originală. \n                                                                                             5                                                                                          \n     \nProbabil că în acești 30 de ani nici PNL nu s-a comportat fără \ngreșeală,  dar  am  fost  mereu  partidul  dedicat  sută  la  sută  integrării \neuropene și euroatlantice a României, protejării valorilor statului de \ndrept și dezvoltării unei societăți democratice. \nDoamnelor și domnilor,  \nAcesta nu este un moment de sărbătoare, ci unul de bilanț \npentru Constituție și pentru tot ce înseamnă organizarea instituțională \na  statului  român.  Reformele  sunt  inevitabile,  pentru  că  asta  doresc \ncetățenii.  În  timp,  cu  profesionalism,  fără  patimă  politică  și  interes \nascuns, va trebui să modernizăm structurile sale,  modul în care ele \nfuncționează și cum  îl servesc pe  cetățean. Normele  constituționale \nvor trebui ajustate la realitatea pe care o trăim. \nSalut  faptul  că  în  Programul  de  guvernare  al  actualului \nGuvern  este  avută  în  vedere  eventualitatea  ca,  în  cazul  în  care  va \napărea  un  moment  constituțional  autentic,  Executivul  să  susțină  o \nreformă,  în  sensul  apropierii  între  stat  și  cetățean  și  al  creșterii \ngradului  de  protecție  al  drepturilor  și  libertăților,  în  acord  cu \njurisprudența CEDO. \nDe  asemenea,  Coaliția  de  guvernare  susține  ca  inițiativa \ncetățenească de revizuire a Constituției, înregistrată la Parlament în \nmai 2019 și aflată în prezent la vot final la Senat, să-și găsească cea \nmai bună formă de transparență la nivel normativ, atunci când situația \npandemică va permite acest lucru.  \nÎn același timp, trebuie să fim foarte atenți la marile opțiuni \npe care cetățenii români le-au exprimat și continuă să le exprime în \n                                                                                             6                                                                                          \n     \nultimele trei decenii. PNL are o agendă liberală de măsuri necesar a fi \navute în vedere la o eventuală revizuire a Constituției. De 30 de ani \nexistă  un  aspect  care  a  rămas  netranșat  așa  cum  ar  fi  trebuit  - \nproprietatea  privată.  O  măsura  pe  care  trebuie  să  o  abordăm  este \nreducerea la 16 ani a vârstei la care se va putea vota, așa cum este \ntendința în multe țări europene. Multe alte subiecte trebuie abordate cu \nmaturitate. \nReforma administrativă este un subiect care trebuie să stea în \natenția  Parlamentului.  Ultimii  ani  au  adus  pe  tapet  și  numeroase \nconflicte juridice de natură constituțională, iar normele constituționale \npot  fi  clarificate.  Problema  traseismului  politic  al  parlamentarilor  a \nrămas  deschisă  de  atât  de  mulți  ani,  deși  în  fiecare  legislatură  ea \ninfluențează aritmetica parlamentară. Și nu trebuie să uităm că există o \nrestanță în ceea ce privește implementarea în Constituție a rezultatelor \nreferendumului din 2019 pe tema justiției.  \nNu cred că numai Parlamentul sau numai partidele pot aborda \nun proces de reflecție cu privire la o eventuală revizuire a Constituției. \nRolul societății civile va fi fundamental.  \nReferitor acum la modul cum va arăta revizuirea viitoare vă \npot spune de pe acum un lucru: îmi doresc să fie cel puțin la fel de \nliberală cum au fost constituțiile din 1866 și 1923, ba chiar să aibă o \ndoză și mai mare de liberalism. \nLa mulți ani, români! \nLa mulți ani, România! \nMulțumesc. (Aplauze.) \n                                                                                             7                                                                                          \n     \n(Revine la prezidiu.) \nInvit  la  tribună  pe  Excelența  Sa,  domnul  Marcel  Ciolacu, \npreședintele Camerei Deputaților. (Aplauze.) \nDomnul Ion-Marcel Ciolacu: \nCred că nu este nici prima oară și nu va fi nici ultima oară \ncând am să spun că eu nu susțin vaccinarea obligatorie (Aplauze.), dar \nam dreptul în primul rând la viață. Fiecare decide dacă e bine să se \nvaccineze sau nu. \nVă rog frumos, doamnă colegă, să purtați mască sau să mă \nprotejați, să nu mă îmbolnăviți. (Aplauze.)  \nDreptul  meu  la  viața  și  dreptul  oricărui  român  nu  se \nnegociază, doamnă! \nDoamna Rodica Boancă (din sală): \nUnde scrie că masca te apără, te protejează?! \nDomnul Ion-Marcel Ciolacu:  \nDomnule președinte al Senatului,  \nDomnule prim-ministru,  \nDomnule președinte Constantinescu,  \nDomnule președinte al Curții Constituționale a României, \nDoamnelor și domnilor deputați și senatori, \nDoamnelor și domnilor miniștri, \nStimați  membri  ai  Comisiei  pentru  redactarea  proiectului \nConstituției României, \nStimați membri ai Corpului diplomatic, \n                                                                                             8                                                                                          \n     \nConstituția  e  cartea  de  vizită  a  unei  democrații.  Așa  cum \nfacem  o  ecografie  pentru  a  vedea  corpul  uman,  la  fel,  Legea \nfundamentală trebuie să fie expresia unei societăți. \nÎn  pofida  transformărilor  profunde  din  ultimii  32  de  ani, \nRomânia încă are o tradiție democratică fragilă. Mai avem mult de \nmuncă până să ajungem la practici democratice stabile și să ne găsim \nacea vocație democratică autentică, în sensul culturilor occidentale. \nDin  această  perspectivă,  efortul  făcut  acum  30  de  ani  de \npărinții fondatori ai Constituției din 1991 a fost imens. Textul noii \nConstituții trebuia să producă, în primul rând, o schimbare radicală de \nmentalitate la nivelul societății, prin despărțirea definitivă de trecutul \ncomunist. \nTextul lor trebuia să găsească soluțiile potrivite și echilibrate \npentru o societate care avea nevoie de un nou set de valori comune, \ndar în care să se regăsească și care să creeze solidaritate. \nAș dori ca astăzi, în mod special, să le mulțumesc celor care \nacum 30 de ani au pus umărul la reclădirea României pe baze noi, \nsănătoase și democratice. (Aplauze.) Câțiva dintre cei de atunci sunt \nastăzi alături de noi. Lor vreau să le transmitem atât recunoștința mea, \ncât și a colegilor mei din Parlament, pentru tot ce au făcut cu bună-\ncredință, competență și dragoste pentru România! \nDoamnelor și domnilor, \nAstăzi este un  moment aniversar. Dar e cel mai bun prilej \npentru a spune că avem nevoie de o Constituție care să reflecte un \nmodel de stat conform cu nevoile societății actuale. \n                                                                                             9                                                                                          \n     \nTrebuie să avem curajul să vorbim deschis despre necesitatea \nunei reforme constituționale, care să facă din Legea fundamentală un \ninstrument de modernizare a țării. \nTrebuie  să  vorbim  despre  acest  lucru,  fără  teamă  și  fără \ncomplexe. Toate sistemele democratice, cu excepția Statelor Unite, au \nfăcut-o  atunci  când  a  fost  nevoie.  Unele  state  au  apelat  chiar  la \nrevizuirea totală, așa cum a făcut Finlanda în anul 2000 sau Elveția în \nanul 1999. Altele, au apelat la o modificare parțială. Belgia chiar de 20 \nde ori în ultimii 20 de ani. \nEste adevărat, și în România s-a încercat de mai multe ori \nacest lucru. Cu excepția anului 2003, toate încercările de modificare a \nConstituției au eșuat. Acest lucru s-a întâmplat pentru că cei care le-au \ninițiat nu au înțeles că o revizuire a Constituției trebuie să satisfacă \nnevoile  cetățenilor,  și  nu  poftele  politicienilor,  fie  că  sunt \nparlamentari, premieri sau șefi de stat. \nReforma  constituțională  nu  mai  trebuie  să  fie  un  proiect \npersonal  al  politicienilor.  Această  dezbatere  trebuie  mutată  în \nsocietate, pentru că cetățenii trebuie să fie implicați efectiv în acest \nproces. Toate modificările trebuie înțelese și acceptate de români. \nDe aceea, consider absolut necesar un acord larg la nivelul \nîntregii clase politice, dar și la nivelul mediului academic, al corpului \nde  experți  și  al  societății  civile.  Contribuția  tuturor  este  esențială \npentru reușita unui demers atât de complex! \nStimați colegi, \n                                                                                             10                                                                                          \n     \nAu  trecut  18  ani  de  la  ultima  revizuire  a  Constituției \nRomâniei. În această perioadă am văzut cum Legea fundamentală a \nfost folosită fie ca bâtă, fie ca scut de către unii politicieni, în funcție \nde interesele politice de moment. \nDe  multe  ori,  diferiți  actori  politici  și-au  forțat  atribuțiile \nconstituționale. S-a ajuns în momente de criză politică, în care actuala \nConstituție nu a putut oferi soluții destul de clare pentru depășirea lor. \nDe  aceea,  trebuie  să  ne  punem  întrebarea:  cum  dorim  să \nreformăm Constituția? Care sunt acele direcții și principii care să aibă \nun caracter eficient în plan normativ? \nLa  nivel  general,  cred  că  Legea  fundamentală  trebuie  să \nîntărească instituțiile, astfel încât să avem un stat capabil să garanteze \ndrepturile  și  libertățile  cetățenilor.  Oamenii  trebuie  să  se  simtă \nprotejați cu adevărat de către stat. \nÎn al doilea rând, consider că un sistem de guvernare eficient \neste acela care generează un control reciproc între puterile statului și \nnu  permite  niciunui  actor  instituțional  să  concentreze  puterea  în \nmâinile sale. \nDin  păcate,  acest  principiu  fundamental  nu  și-a  găsit \nîntotdeauna și aplicarea în practică. În România, am asistat de multe \nori la un proces de personalizare a puterii. Cei care au ajuns să ocupe \ndiverse funcții în stat au modelat instituția, conform propriilor dorințe \nși interese. În final, această forțare a dus la o perturbare a echilibrului \nîntre puterile statului și la conflict. \n                                                                                             11                                                                                          \n     \nDin  această  perspectivă,  o  clarificare  a  atribuțiilor \npreședintelui  cred  că  se  impune.  Trebuie  să  ne  gândim  dacă  e \nmomentul să depășim angoasa dictaturii comuniste în ceea ce privește \nstatutul și rolul președintelui. \nAcum trei decenii a fost stabilit un sistem echilibrat prin care \ncetățenii  să  își  aleagă  direct  președintele,  însă  puterile  sale  au  fost \nlimitate ca să nu devină un dictator. \nTrebuie  ca  cei  care  vor  lucra  la  reforma  Constituției  să  se \npronunțe dacă acest sistem, în care președintele este o struțo-cămilă, \nîntre un președinte francez, de exemplu, și un monarh spaniol, mai \npoate funcționa în România. \nRolul președintelui a fost gândit ca un producător de consens. \nDin păcate, a sfârșit de multe ori în a fi un producător de tensiune în \nsocietate.  Nu  de  puține  ori  am  văzut  cum  președintele  și-a  depășit \nrolul  de  mediator  și  a  intervenit  brutal  peste  celelalte  puteri \nconstituționale. \nDe altfel, relațiile dintre președinte și premier au balansat în \nultimii 30 de ani între conflict și obediență. Am văzut că atunci când \nmajoritatea parlamentară a fost favorabilă președintelui, acesta a ajuns \nșeful  de  facto  al  Guvernului.  Premierul  a  devenit  o  marionetă.  În \ncealaltă extremă, a coabitării, președintele a fost mai degrabă izolat de \ncătre prim-ministru, care a preluat toată puterea executivă. Aceasta nu \neste normalitatea! \nApoi, în plan parlamentar, mi-aș dori, de exemplu, să existe \nun  anumit  interes  pentru  reglementarea  moțiunii  constructive  de \n                                                                                             12                                                                                          \n     \ncenzură,  pe  model  german.  În  România,  partidele  politice  au \ntransformat  moțiunile  de  cenzură  într-un  instrument  de  imagine  și \nprilej de atacuri politice la adresa adversarilor. \nDe aceea, eu cred că moțiunea de cenzură trebuie să fie clară \nși nu numai pentru retragerea încrederii, ci și pentru acordarea ei unei \nalte persoane, care să-și asume de la bun început acest rol. \nDemiterea  premierului  trebuie  să  conducă  automat  la \ndesemnarea unui alt prim-ministru. Nu am fi stat acum două luni fără \nGuvern, dacă am fi avut acest instrument în Constituție. \nÎn plan guvernamental, cred că viitoarea Constituție trebuie \nsă găsească mecanisme mult mai clare de limitare a practicii excesive \na ordonanțelor de urgență. Parlamentul nu este o anexă a Guvernului \nRomâniei, ci un partener instituțional. S-a folosit prea mult pretextul \nurgenței,  astfel  încât  practica  ordonanțelor  a  devenit  o  modalitate \ncurentă de legiferare. Lucrurile nu mai pot continua așa! \nÎn general, este nevoie de o clarificare a atribuțiilor fiecărei \nputeri  în  parte.  Și  sunt  convins  că  experții  vor  găsi  cele  mai  bune \nsoluții  astfel  încât  să  nu  devenim  victimele  unui  experiment \nconstituțional! \nDoamnelor și domnilor, \nTrebuie să ne gândim serios dacă ne aflăm în acel „moment \nconstituțional”.  Am  ratat  acest  moment  după  integrarea  în  Uniunea \nEuropeană și în NATO. Am ratat în 2011, am ratat și în 2013, când \nam avut o largă majoritate parlamentară. \n                                                                                             13                                                                                          \n     \nNu avem scuze dacă vom rata din nou! După 30 de ani, nu \nmai putem să punem doar niște proptele. Ele nu rezolvă nimic! Nu \naduc dezvoltare, continuitate și stabilitate! \nSocietatea  așteaptă  o  Constituție  modernă,  care  să  reflecte \nrealitatea,  dar  care  să  conducă  la  dezvoltare  și  să  ofere  soluții \ninovative la provocările viitorului. \nTrebuie să facem o reformă constituțională serioasă. Și avem \nnevoie de fiecare român pentru a reuși acest lucru!  \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule președinte. \nInvit acum la tribună pe Excelența Sa, domnul Nicolae-Ionel \nCiucă, prim-ministrul României. \nDomnul Nicolae-Ionel Ciucă (prim-ministrul României): \nDomnule președinte al Senatului, \nDomnule președinte al Camerei Deputaților, \nStimate domnule președinte al Curții Constituționale, \nDomnule președinte Constantinescu, \nStimate doamne și stimați domni parlamentari, \nStimați colegi miniștri,  \nDoamnelor și domnilor ambasadori,  \nBună ziua! \nSunt deosebit de onorat să particip astăzi la această ședință \nsolemnă,  prin  care  marcăm  30  de  ani  de  la  adoptarea  Constituției \n                                                                                             14                                                                                          \n     \nRomâniei,  act  juridic  și  politic  fundamental  al  statului,  garant  al \nlibertăților democratice ale cetățeanului. \nLa  referendumul  național  desfășurat  pe  8  decembrie  1991, \nromânii s-au pronunțat pentru democrație, libertate și stat de drept, \npentru o societate în care demnitatea omului, drepturile și libertățile \ncetățenilor, dreptatea și pluralismul politic, supremația legii și statul \nde drept să fie valori supreme, garantate de stat. \nPrima  și  singura  Constituție  adoptată  după  căderea \ncomunismului,  actuala  Constituție  a  României,  reprezintă  piatra  de \ntemelie a societății noastre democratice, fiind inspirată și legitimată de \nidealurile Revoluției din Decembrie 1989, de sacrificiul și jertfa celor \ncare  și-au  pierdut  viața  sau  au  fost  răniți  în  acele  zile.  Această \nConstituție  este  cea  de-a  doua  cea  mai  longevivă  Constituție  a \nRomâniei, după cea din 1866. \nAcum,  la  trei  decenii  de  la  adoptare  și  după  revizuirea \nnecesară aderării la Uniunea Europeană, în anul 2003, consider că este \nnecesară în continuare reformarea statului și a administrației publice \npentru  a  pune  în  centrul  preocupărilor  cetățeanul,  pentru  a  crește \neficiența  și  calitatea  serviciilor  publice  oferite  contribuabililor  și \npentru a crește responsabilitatea deținătorilor funcțiilor publice. \nPandemia COVID-19 a arătat încă o dată cât de importantă \neste asigurarea echilibrului dintre libertățile democratice și dreptul la \nviață, pe care statul trebuie să-l asigure tuturor, inclusiv prin servicii \nmedicale de care toți cetățenii români trebuie să beneficieze în mod \negal. Starea de alertă este, alături de limitările legale și legitime ale \n                                                                                             15                                                                                          \n     \nlibertăților cetățenilor pe o perioadă restrânsă, la fel de importantă ca \nși  nevoia  de  prezervare  a  drepturilor  și  libertăților  care  dau  esența \nstatului  democratic.  Nevoia  acestui  echilibru  este  evidentă,  astăzi, \ncând traversăm o perioadă de criză sanitară în care sunt necesare unele \nreglementări pentru combaterea COVID-19. Trebuie să traversăm cu \nbine,  împreună,  această  perioadă  și  voi  lua  toate  măsurile  necesare \npentru  a  trece  țara  prin  această  criză,  cu  sprijinul  experților  și  al \npersonalului de specialitate, al instituțiilor statului, în colaborare cu \npartenerii europeni și internaționali, dar mai ales cu sprijinul tuturor \ncetățenilor României. \nExcelențele Voastre, \nDistinși invitați, \nAșa  cum  am  subliniat  de  la  această  tribună  și  cu  prilejul \nacordării votului de învestitură, în centrul preocupărilor Guvernului se \naflă cetățeanul  român și binele comun. Alături de toți  miniștrii din \nacest Guvern ne angajăm să facem tot ce depinde de noi pentru ca \nsituația  economică,  socială  și  sanitară  a  românilor  să  se \nîmbunătățească. \nOamenii au așteptări legitime de la noi: să cultivăm respectul \nfață  de  lege,  să  apărăm  adevărul,  dreptatea,  unitatea  socială  și \nsolidaritatea. Lucrăm pentru cetățeni, luând la timp, cu bună-credință \nși  nepărtinitor,  decizii  care  să  ducă  la  o  viață  în  siguranță,  la \ndezvoltare, la respectarea demnității fiecăruia și la o viață mai bună. \nObiectivul nostru este ca prin măsurile pe care le vom implementa să \nasigurăm dezvoltarea și prosperitatea țării noastre. \n                                                                                             16                                                                                          \n     \nValorile și libertățile constituționale există în fiecare dintre \nnoi, ne unesc, ne fac mai puternici ca națiune, iar idealurile comune \nreprezintă liantul între cetățeni și instituțiile statului. \nDe aceea, vă cer sprijinul, atât dumneavoastră, dar și tuturor \ncetățenilor,  pentru  a  construi  o  țară  mai  puternică  și  prosperă, \naducându-i  pe  oameni  împreună  în  jurul  unui  obiectiv  comun: \ndezvoltarea și bunăstarea României și a românilor. \nÎn calitate de cetățean român și de prim-ministru al României, \nvoi  milita  întotdeauna  pentru  respectarea  literei  și  spiritului \nConstituției și pentru domnia legii. \nVă mulțumesc. (Aplauze.) \n                                                                                             17                                                                                          \n     \nDomnul Florin-Vasile Cîțu: \nMulțumim, domnule prim-ministru. \nInvit  la  tribună  pe  Excelența  Sa,  domnul  Valer  Dorneanu, \npreședintele Curții Constituționale. \nDomnule președinte! \nDomnul  Valer  Dorneanu  (președintele  Curții \nConstituționale): \nStimate domnule președinte al Senatului Florin Cîțu,  \nStimate  domnule  președinte  al  Adunării  Naționale,  al \nCamerei  Deputaților  -  zicem  Adunare  Națională,  pentru  că  așa  îi \nspunea pe vremuri, \nDistinse domnule prim-ministru Nicolae Ciucă, \nLa mulți ani și pentru ziua dumneavoastră de astăzi! \nDistinși miniștri,  \nDomnule președinte Emil Constantinescu, \nStimați parlamentari, \nDați-mi voie să mă răsfăț și să vă spun dragi colegi, \nÎnaltpreasfinția Voastră, \nOnorată asistență, \nMulțumesc  în  primul  rând  Parlamentului  pentru  onoranta \ninvitație  de  a  mă  adresa,  în  calitate  de  președinte  al  Curții \nConstituționale,  acestei  distinse  adunări  care  cinstește  Constituția \nRomâniei. \nÎn calitate de garant al supremației Constituției, pentru noi, \nCurtea Constituțională, este o mare onoare acest lucru și în această \n                                                                                             18                                                                                          \n     \ncalitate îmi permit să vă amintesc faptul că actul fundamental al țării \neste o adevărată Biblie și nu întâmplător fiecare dintre noi începem \nactivitatea depunând jurământul de credință cu mâna pe Constituția \nRomâniei și pe Biblie.  \nSărbătorim, astăzi, 30 de ani de la „momentul zero”, de la \nborna de stat a democrației românești, 30 de ani de la debutul unei \nperioade istorice pentru neamul românesc, unei epoci dorită a fi de \nlibertate și speranță, de încredere și entuziasm, care să succeadă anilor \nlungi,  apăsători  și  tenebroși  ai  comunismului,  30  de  ani  de  la \nadoptarea Constituției României.  \nLa acest moment aniversar, să ne amintim faptul că nu a fost \ndeloc  ușor  să  se  elaboreze  o  nouă  Lege  fundamentală,  care  să \nreușească mai întâi de toate să smulgă societatea din automatismele \ncomportamentale  și  atitudinile  formate,  fără  voia  sa,  sub  povara \nvremurilor,  pe  parcursul  jumătății  de  secol  petrecute  în  regimul \ncomunist, mai apoi să imprime un suflu nou, democratic, în acord cu \nspiritul  european,  care  să  rezoneze  cu  aspirațiile  și  idealurile \nRevoluției din Decembrie 1989 și să ofere, în același timp, mecanisme \njuridice concrete și eficiente, care să răspundă așteptărilor poporului. \nAdunarea  Constituantă,  instituită  în  acest  scop,  a  avut  la \ndispoziție pentru acest copleșitor demers creator un termen de 18 luni \nde la înființare. Lucrările Adunării Constituante s-au desfășurat astfel \nîncât  să  asigure  Adunării  Constituante  timpul  necesar  pentru  o \nelaborare ca atare. \n                                                                                             19                                                                                          \n     \nS-au conceput două lecturi, în acest scop, prima lectură având \nca  obiect  inițierea  membrilor  Adunării  Constituante  cu  modul  de \nredactare a unei constituții, precum și informarea acestora cu privire la \nconținutul constituțiilor din statele democratice. \nProcesul  de  elaborare  a  Constituției  a  beneficiat  de  o \nsubstanțială  asistență  internațională,  fiind  valorificată  experiența \nstatelor cu tradiție democratică. \nComisia  a  avut  întâlniri  inclusiv  cu  reprezentanți  ai  unor \nautorități  internaționale,  mai  ales  organisme  ale  ONU  și  ale \nConsiliului Europei, iar lucrările comisiei au fost analizate în cadrul \nComisiei de la Veneția. Un rol important l-au avut avizele comunicate \nde  diferite  organizații,  precum  Comitetul  Helsinki  pentru  drepturile \nomului,  dar  și  discuțiile  purtate  cu  diferiți  specialiști  în  drept \nconstituțional din numeroase țări, și chiar participarea nemijlocită a \nunor  specialiști  francezi,  în  frunte  cu  reputatul  profesor  Robert \nBadinter; la dezbaterile acestea care au însoțit elaborarea Constituției \ns-au valorificat și tradițiile constituționalismului românesc, preluat din \nprincipiile revoluției franceze. \nPrecizez aceste detalii pentru a evidenția dorința membrilor \nAdunării  Constituante  de  a  elabora  o  lege  fundamentală  a  statului \nromân  care  să  fie  în  concordanță  cu  standardele  internaționale  în \nmaterie  constituțională,  care  să  înglobeze  patrimoniul  democratic \neuropean  și  care  să  înalțe  viața  juridică,  politică  și  economică  a \nsocietății  românești  la  un  nivel  similar  celor  al  statelor  cu  sisteme \ndemocratice consolidate printr-o îndelungată tradiție. Să apreciem și \n                                                                                             20                                                                                          \n     \nsă respectăm acest efort uriaș, realizat cu toată convingerea și cu bună-\ncredință! \nDesigur  că,  fiind  o  creație  umană,  Constituția  noastră  nu \nputea  fi  perfectă,  ireproșabilă,  dar  conținutul  ei  reușește  să  ofere \nsuficiente repere pentru construirea pe baza sa a unui sistem care să \npermită  buna  funcționare  a  instituțiilor  publice  și  a  vieții  politice, \neconomice, în ansamblul său. În timp, pe măsura evoluției sociale, a \ndezvoltării complexului de relații interumane și interinstituționale, a \nremodelării peisajului socio-politic, unele aspecte nu au mai corespuns \nnoilor realități, diferite de cele avute în vedere în puterea constituantă \noriginală.  Tocmai  pentru  acest  motiv,  a  fost  înscrisă  în  Constituție \nposibilitatea revizuirii sale, iar anul 2003 a fost momentul în care s-a \nrealizat  o  astfel  de  primenire  a  legii  noastre  supreme,  corijându-se \nimperfecțiunile, adaptându-i-se prevederile la schimbările survenite și \nîmbunătățindu-i-se soluțiile propuse inițial. \nDe asemenea, revizuirea din 2003 a avut un scop mai mult \ndecât atât, reconfigurându-se cadrul constituțional național, astfel încât \nsă permită aderarea României la Organizația Atlanticului de Nord și \nintegrarea în Uniunea Europeană. \nAșadar, deși este Legea fundamentală a statului, Constituția \nnu  putea  rămâne  încremenită  în  timp,  ci  poate  fi  modificată  atunci \ncând această necesitate apare ca stringentă. Dar revizuirea Constituției \ntrebuie făcută cu responsabilitate, cu înțelepciune, cu simțul datoriei \nfață de popor, cu intenția sinceră de a aduce un beneficiu acestuia, și \nnu dintr-o dorință, chiar inspirată, unilaterală. Din păcate, însă, ideea \n                                                                                             21                                                                                          \n     \nrevizuirii  Constituției  a  fost  utilizată  nu  de  puține  ori  ca  miză \nelectorală, lipsită de o serioasă acoperire sub aspectul motivației și al \njustificării  raționale,  fiind  transformată  într-un  instrument  de \nmanipulare  în  vederea  obținerii  de  capital  electoral  din  promisiuni \nirealizabile. O astfel de atitudine distructivă nu face altceva decât să \nsemene  îndoială,  să  inducă  o  stare  de  incertitudine  cu  privire  la \nordinea  constituțională,  fragilizând  însăși  construcția  democratică  a \nstatului.  Din  fericire,  probabil  anticipând  asemenea  inițiative \noportuniste, legiuitorul constituant a instituit o procedură complexă de \nrevizuire, compusă dintr-o succesiune de etape și prevederi obligatorii, \nstabilind în final și limitele revizuirii, care fac obiectul așa-zisei părți \nrigide a Constituției. \nAr trebui ca în lupta politică să se renunțe la ideea de a se da \ntot  timpul  vina  pe  pretinsele  imperfecțiuni  ale  Constituției  pentru \nnerealizările, pentru insuccesele clasei politice. Mecanismul statal va \nputea funcționa perfect în baza actualei reglementări constituționale \ndacă prevederile Legii fundamentale vor fi respectate atât în litera, cât \nși  în  spiritul  lor.  Domnia  legii,  care  este  o  exigență  esențială  a \nprincipiului statului de drept, ar trebui să fie un adevărat far călăuzitor \npentru toți participanții la viața publică. Nu puțini sunt cei care invocă \nacest concept al statului de drept, dar uită care este semnificația sa, \nuită că acesta implică subordonarea statului în toate componentele sale \nfață de drept și în primul rând față de Constituție și că are ca scop \ntocmai  ponderarea  eventualelor  tendințe  abuzive  discreționare  ale \nstructurilor  etatice.  Or,  se  știe  că  puterea  exemplului  este  o  armă \n                                                                                             22                                                                                          \n     \nredutabilă. Cum putem pretinde cetățenilor să respecte și să cinstească \nLegea fundamentală a țării dacă unii dintre cei care dețin și exercită \nputerea politică în numele lor o pun la îndoială sau o bagatelizează? \nCum putem aștepta din partea poporului să fie mândru de Constituția \nsa, când unii dintre reprezentanții acestuia o contestă? \nÎn  calitate  de  garant  al  supremației  Constituției,  Curtea \nConstituțională vă invită să prețuim împreună importanța cărții noastre \nfundamentale,  să-i  recunoaștem  obligativitatea  și  să  o  respectăm  în \nlitera și spiritul ei. \nLa mulți ani Constituției României! \nȘi v-aș ruga să-mi permiteți o scurtă informare.  \nÎn foaierul din fața sălii de ședințe sunt mai multe panouri \norganizate cu sprijinul generos al Arhivelor Naționale, al Monitorului \nOficial și al AGERPRES-ului, care redau constituțiile în original, cu \nsemnăturile respective, Constituția din 1866, invocată și aici ca model, \nConstituția din 1923 și Constituția din 1991. \nVă mulțumesc foarte mult pentru atenție. (Aplauze.) \nDomnul Florin-Vasile Cîțu: \nMulțumim, domnule președinte. \nDoamnelor și domnilor senatori și deputați, \nPotrivit celor convenite, în această ședință solemnă vor avea \nintervenții reprezentanți ai grupurilor parlamentare reunite, în limita a \n7 minute pentru fiecare grup parlamentar, iar deputaților și senatorilor \nneafiliați  li  se  alocă  3  minute,  cu  o  singură  intervenție,  printr-un \nreprezentant comun. \n                                                                                             23                                                                                          \n     \nAvem lista. Doar Grupul parlamentar AUR nu a ... \nDomnul George-Nicolae Simion (din sală): \nStați că vă dau acum! \nDomnul Florin-Vasile Cîțu: \nVă rog! \nDin partea Grupurilor parlamentare ale PSD, domnul senator \nRobert Cazanciuc. \nDomnul Robert-Marius Cazanciuc: \nDomnule președinte al Senatului, \nDomnule președinte al Camerei Deputaților,  \nDomnule prim-ministru, \nStimați membri ai Guvernului, \nDoamnă ministru, \nDomnule președinte Emil Constantinescu,  \nDomnule președinte Dorneanu, \nÎnaltpreasfinția Voastră, \nDragi colegi, \nÎn misiunea noastră, ca membri ai Parlamentului, de a face \ncunoscută legea, facem deseori referire la litera și spiritul ei. \nDacă  vorbim  de  Legea  fundamentală,  avem  aici  spiritul \nConstituției,  care  s-a  transformat  într-o  esență  tare  -  Constituția \nRomâniei. \nAm  luat  de  la  bibliotecă  această  geneză  și  dați-mi  voie  să \ncitez câteva rânduri din această carte: „Emoția mea este firească în \n                                                                                             24                                                                                          \n     \nacest moment solemn, când pentru a treia oară, în decurs de 150 de \nani, România are prilejul ca, prin reprezentanții săi aleși, să dezbată și \nsă voteze o constituție adevărată”. \nAstăzi, la 30 de ani de la acest discurs, rostit de Dan Amedeo \nLăzărescu în 1991, avem aceleași preocupări de a cârmui țara spre un \nviitor european, numai că de această dată viitorul european este legat \nși  de  utilizarea  adecvată  a  uriașelor  resurse  puse  la  dispoziția  țării \nnoastre pentru a reduce decalajele față de alte state europene care timp \nde 50 de ani au avut un destin mai bun decât am avut noi la frontiera \nEuropei. \nSpunea, la vremea respectivă, profesorul Iorgovan, că speră \nca această Constituție să aibă rolul unui adevărat pact social. \nDincolo  de  reașezarea  statului  român  pe  principii  real \ndemocratice, Constituția din 1991, pe care o sărbătorim astăzi, a fost și \nun rezultat al transpunerii în lege a entuziasmului celor care își doreau \nlibertatea, despre  care auziseră de la părinți, bunici sau din filmele \namericane, dar și a entuziasmului celor care plătiseră cu ani grei de \ntemniță comunistă pentru vina de a lupta pentru libertate.  \nAstăzi, noi, parlamentarii, avem o dublă datorie față de acești \noameni și față de urmașii noștri. Avem datoria de a înțelege dacă în \ncei 30 de ani care au trecut de la adoptarea Constituției aceasta a reușit \nsă  se  facă  cunoscută  și  înțeleasă  de  poporul  ei,  dacă  spiritul  Legii \nfundamentale a fost deslușit de cei chemați să o aplice și să o apere. \nLa  începutul  anilor  '90,  Constituția  a  fost  percepută  mai \ndegrabă ca un reper academic, departe de viața obișnuită. \n                                                                                             25                                                                                          \n     \nO cercetare sociologică realizată recent ne-a arătat că pentru \nromâni Constituția reprezintă astăzi nu doar un set de principii, ci un \ntext viu, aflat în vârful ierarhiei legilor, care poate influența în mod \ndirect viața fiecăruia dintre noi. \n63% dintre români consideră că o modificare a Constituției \nle-ar face o viață mai bună. \nNe-am întrebat la începutul anului dacă ar fi o idee bună ca \nstatul  să  distribuie  fiecărui  cetățean  câte  o  Constituție.  90%  dintre \nromâni au spus că da, ar fi o idee foarte bună. Românii vor să aibă un \nreper, vor să știe că pot apela la cineva fundamental atunci când ceva \nnu merge bine. \nGardianul  Constituției  este,  de  29  de  ani,  Curtea \nConstituțională, care prin 22.000 de decizii pronunțate până în prezent \nne-a arătat cum trebuie interpretate textele Constituției, dar și limitele \nunora dintre ele, care au rămas tributare contextului social economic \nîn care au fost adoptate. \nGardian al Constituției sau făuritor de legi? \nSunt  convins  că  membrii  Curții  Constituționale  își  pun \naceastă întrebare la fiecare decizie  pe care o pronunță, iar numărul \nmare al acestora arată, de asemenea, nevoia cetățeanului de a respecta \nConstituția,  de  către  fiecare  dintre  noi,  dar  și  de  către  instituțiile \nstatului. \nTitulatura  marginală  a  primului  articol  din  Constituție  este \n„Statul român”. Poate era mai potrivit dacă primul articol se numea \npur și simplu România, pentru a arăta preeminența poporului român. \n                                                                                             26                                                                                          \n     \nLegea  fundamentală  trebuie  să  aibă  în  centrul  ei  omul,  cu \ndrepturile și libertățile lui fundamentale, cu un stat capabil în mod real \nsă  asigure  protejarea  lor,  printr-o  arhitectură  constituțională  care  să \nstatueze principiul supremației și respectării Constituției și a legilor, \nprecum și cooperarea loială dintre puteri, toate acestea în beneficiul \ncetățeanului. \nDacă această constituție îndeplinește astăzi acest rost vă invit \nsă reflectăm și să lucrăm împreună. \nPentru  un  dialog  eficient  despre  Constituție  și  pentru  a \ncunoaște modele ce pot contribui la conturarea propriilor convingeri \naveți la dispoziție o carte în format electronic. \nÎn 2015, cu ajutorul a patru profesori universitari, am tradus \nîn  limba  română  toate  constituțiile  Uniunii  Europene.  O  să  primiți \nfiecare dintre dumneavoastră, printr-un mesaj, din partea liderilor de \ngrup, această carte în format electronic. \nDupă 30 de ani îi evocăm astăzi aici pe membrii Adunării \nConstituante care ne-au lăsat moștenire o constituție care a reașezat \nțara după comunism. \nCare va fi moștenirea noastră, a celor de aici? Ce vom lăsa \nnoi?  O  împărțire  a  românilor  în  mai  multe  categorii:  bugetari  și \ncorporatiști, locuitori în țară sau în diaspora, pro sau contra Uniunii \nEuropene, pro sau contra justiției. \nDupă  câteva  luni  de  dezbateri  în  cadrul  Partidului  Social \nDemocrat ne-am pus întrebarea dacă această Constituție poate fi un \nliant al națiunii. \n                                                                                             27                                                                                          \n     \nPentru  a  căuta  răspuns  la  această  întrebare,  Asociația  „Pro \nDemocrația”  și  Institutul  Social-Democrat  „Ovidiu  Șincai”  au \norganizat  pe  1  iulie  o  dezbatere  consacrată  analizei  de  ansamblu  a \nevoluției societății românești guvernată de actuala Constituție. \nAți  primit  fiecare  dintre  dumneavoastră  această  carte.  Cei \ncare n-ați primit-o încă, o veți primi cu siguranță. Este un volum care \nreunește lucrările a 12 profesori universitari și 2 membri ai Adunării \nConstituante.  Au  fost  invitați  să-și  exprime  opiniile  cu  privire  la  o \nConstituție a viitorului și asupra măsurii în care Legea fundamentală \npoate fi îmbunătățită, astfel încât să răspundă marilor provocări ale \nRomâniei de astăzi, obiectivelor comune europene și ale omenirii, în \ngeneral.  \nVorbind de viața acestei Constituții și de obiectivele comune \neuropene,  fostul  ministru  al  integrării,  profesorul  Vasile  Pușcaș, \nspunea că revizuirea din 2003 a tratat aderarea la Uniunea Europeană \nca  un  simplu  act  de  politică  externă,  și  nu  ca  un  proces  intern  de \ntransformare a statului și a societății. \nRevizuirea din 2003 a reprezentat actul juridic care a făcut \nposibilă aderarea la Uniunea Europeană și NATO. \nÎncercările de revizuire din 2011-2013 au fost arme în bătălia \npolitică internă, din păcate, dar, în același timp, au arătat nevoia de \nclarificare a unor  texte scrise poate cu prea  mult entuziasm în anii \n1990-1991 și nevoia de a consfinți statutul nostru real de membri ai \nUniunii Europene și ai NATO. \n                                                                                             28                                                                                          \n     \nModificările actualei Constituții ar putea fi abordate din cel \npuțin trei perspective, dacă doriți. Aș spune una tehnică – și vă dau un \nexemplu – art. 29 vorbește de telegrame. Am întrebat Poșta Română \ncând a fost trimisă ultima telegramă. Acum mai bine de 10 ani. \nDomnul Florin-Vasile Cîțu: \nDomnule senator, vă rog să încercați să finalizați! \nDomnul Robert-Marius Cazanciuc: \nImediat, domnule președinte! E un moment solemn. \nDe  opțiune  politică,  regionalizarea  și  formarea  Guvernului. \nPoate președintele să încredințeze formarea Guvernului partidului care \na  câștigat  alegerile?  Și  inovativă.  Reglementarea  constituțională  a \nrolului opoziției parlamentare, protejarea drepturilor fundamentale în \nfața  provocărilor  generate  de  evoluția  inteligenței  artificiale  sau \nprotejarea  statului  în  fața  regimurilor  comerciale  și  economice \ntransfrontaliere. \nCred că astăzi, în Parlament, avem obligația față de poporul \nnostru să lansăm dezbateri publice față de principalele teme ale vieții \nsociale,  economice  și  politice,  asupra  modului  în  care  drepturile \nfundamentale  sunt  respectate  în  mod  real,  asupra  modului  în  care \nputerile statului au funcționat în slujba poporului și care în final să \nconducă,  de  ce  nu,  la  un  acord  politic  național  pentru  o  eventuală \nrevizuire a Constituției. Un asemenea proiect ar putea reprezenta un \nliant al națiunii care să contribuie la uniunea spirituală a poporului \nromân. \n                                                                                             29                                                                                          \n     \nVa fi posibil doar în măsura în care acest proces va fi unul \nautentic  și  oamenii  vor  vedea  că  este  unul  autentic,  nu  ca  un  alt \ninstrument într-o bătălie politică. \nDezbaterea  națională  în  jurul  temei  revizuirii  Constituției \npoate fi un instrument de atingere a obiectivului de refacere a legăturii \nțării cu fiecare român. \nAstăzi suntem datori să le lăsăm celor care vin după noi o \nRomânie în bună stare. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule senator. \nDin partea Grupurilor parlamentare ale PNL....  \n(Domnul  senator  Robert-Marius  Cazanciuc  revine  la \ntribună.) \nMai aveți? \nDomnul Robert-Marius Cazanciuc: \nAți primit, de asemenea, stimați colegi, o coliță nouă, timbre \nrealizate în 2019 de către Romfilatelia, în care pentru prima dată pe \ntimbre  au  fost  puse  drepturile  fundamentale.  Sunt  nouă  drepturi \nfundamentale, tipărite în milioane de exemplare, care au încercat să \nfacă cunoscută românilor Legea fundamentală. \nMulțumesc. (Aplauze.) \nDomnul Florin-Vasile Cîțu: \nMulțumim, domnule senator. \n                                                                                             30                                                                                          \n     \nO inițiativă foarte bună. \nDin partea Grupurilor parlamentare ale PNL, doamna senator \nLaura-Iuliana Scântei. \nDoamna Laura-Iuliana Scântei: \nVă mulțumesc, domnule președinte. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule președinte Emil Constantinescu, \nÎnaltpreasfinția Voastră, \nDomnule președinte al Curții Constituționale, \nDistinși membri ai Corpului diplomatic, \nDragi invitați, \nDoamnelor și domnilor senatori și deputați, \nSărbătorim într-adevăr 30 de ani de la intrarea în vigoare a \nConstituției din 1991. \nTimp  de  30  de  ani,  Constituția  a  garantat  stabilitatea \nregimului  politic,  a  oferit  termenul  de  referință  pentru  drepturile  și \nlibertățile fundamentale ale cetățenilor și a fost temelia pe care s-au \nconstruit instituțiile vitale ale statului. \nTotuși trebuie să fim sinceri, 30 de ani nu înseamnă mulți ani \nconstituționali.  Prin  comparație,  Constituția  de  la  1866  a  fost  în \nvigoare vreme de 57 de ani. Avem deci o Constituție tânără și, pe cale \nde consecință, o democrație la fel de tânără. \nDeși e tânără, Constituția prevede un obiectiv de țară istoric, \n                                                                                             31                                                                                          \n     \nîmpărtășit în egală  măsură de toate forțele politice responsabile, de \nautoritățile statului și de majoritatea românilor, și anume, România - \nstat democratic. Acel stat cu o democrație consolidată, axată pe cele 3 \nmari valori fondatoare ale liberalismului politic, și anume: protejarea \nvieții, promovarea libertății și garantarea proprietății. Adică un stat de \ndrept, un stat de tip occidental, care își respectă îndatoririle rezultate \ndin  angajamentele  internaționale,  inclusiv  cele  care  decurg  din \ncalitatea de stat membru UE și NATO. \nDoamnelor și domnilor, \nAți auzit și până acum, de la antevorbitorii mei, veți auzi în \ncontinuare, azi, la ceas aniversar, multe cuvinte frumoase, dar și critici \nla adresa Constituției în vigoare. Toate oferă răspunsuri cu privire la \nîntrebarea: Ce reprezintă Constituția României, după 30 de ani, pentru \ncetățeni,  pentru  politicieni  și  pentru  țară?  Că  înglobează  cele  mai \nînalte valori și idealuri ale unei societăți democratice, că este o pavăză \npentru  asigurarea  statului  de  drept  și  a  independenței  justiției,  o \ngaranție că nicio autoritate nu va abuza de puterea sa și va acționa în \nlimitele constituționale, că, într-adevăr, cuprinde catalogul de drepturi \nși libertăți fundamentale și că e un scut împotriva abuzului de putere al \nautorităților statului împotriva cetățenilor. \nÎn ce mă privește, am dorit astăzi să vă spun despre ce nu este \no Constituție. \nÎn primul rând, o Constituție nu este doar un document politic \nsau doar o lege care se poate modifica oricum și oricând, după bunul \nplac al unei majorități politice sau al unui partid care, de exemplu, s-ar \n                                                                                             32                                                                                          \n     \nteme că nu ar da nici după 20 de ani, în anul 2024, un candidat ales la \nfuncția de președinte al României. \nÎn  al  doilea  rând,  o  Constituție  nu  reprezintă  nimic  fără \nconstituționalism. Legea fundamentală a unui stat capătă valoare dacă \neste respectată în timp și dacă, prin respectarea continuă, la nivelul \nsocietății  se  creează  un  sentiment  puternic  de  apartenență  la \nConstituție și la valorile sale. \nÎn al treilea rând, o Constituție nu este în realitate opera unei \nmajorități  politice  conjuncturale,  deși  unii  așa  cred.  O  Constituție \ndurabilă este rezultatul unui autentic moment constituțional. Un astfel \nde moment constituțional a fost în anii 1990, 1991, atunci când s-a \nrealizat  trecerea  de  la  vechiul  regim  politic  totalitar  la  noul  regim \npolitic democratic. Constituția României a eliminat atunci posibilitatea \nconcentrării  puterii  în  mâinile  unei  persoane,  ale  unui  grup  de \npersoane  sau  ale  unei  instituții  și  așa  sperăm  să  rămână  pentru \ntotdeauna. \nMai târziu, în 2003, la momentul revizuirii, s-a avut în vedere \nnevoia fundamentală a României de a adera la structurile euroatlantice \nși de a se defini un destin european pentru societatea românească. \nFără  îndoială,  doamnelor  și  domnilor,  Constituția  nu  este \nperfectă,  iar  numeroasele  decizii  ale  Curții  Constituționale  i-au \nevidențiat vreme de 30 de ani și limitele și lipsurile. Cu toate acestea, \nmomentele  constituționale  autentice  pentru  revizuirea  Legii \nfundamentale trebuie să fie rezultatul unei nevoi sociale reale și să \nexprime  o  viziune  asupra  arhitecturii  statului,  construită  în  timp  și \n                                                                                             33                                                                                          \n     \nîmpărtășită de majoritatea cetățenilor. \nÎnchei spunându-vă că Partidul Național Liberal nu se teme \nde o revizuire a Constituției. PNL reafirmă angajamentul politic de a \ncontinua  construcția  statală  asumată  încă  de  la  înființarea  sa,  dar \natunci când va revizui Constituția nu va renunța la viziunea sa liberală \nasupra statului și asupra economiei. Liberalismul constituțional va fi \npromovat în continuare ca principiu de modernizare a statului român \nîn  era  digitalizării,  pentru  a  oferi  cetățenilor  cu  adevărat  un  stat \nfuncțional, bazat pe o economie liberă, pe domnia legii și pe respectul \ndrepturilor fundamentale. \nAșadar,  azi,  la  ceas  aniversar,  urăm  Constituției  noastre \nlongevitate  și  respect  din  partea  tuturor  –  cetățeni  și  întreaga  clasă \npolitică! \nVă mulțumesc. (Aplauze.) \nDomnul Florin-Vasile Cîțu: \nMulțumesc, doamnă senator. \nDin partea Grupurilor parlamentare ale USR, domnul senator \nRadu-Mihai Mihail. \nDomnul Radu-Mihai Mihail: \nMulțumesc, domnule președinte. \nDoamnelor și domnilor, \nSuntem  un  stat  care  derapează  spre  eșec  și  Constituția  din \n1991  nu  este  străină  de  ceea  ce  se  întâmplă.  Constituția  României \nmoderne, libere și prospere ar fi trebuit să înceapă cu punctul 8 de la \n                                                                                             34                                                                                          \n     \nTimișoara. Cu despărțirea conștientă și asumată de trecutul totalitar și \nde aceia care i-au făcut posibilă existența timp de o jumătate de veac. \nConstituția de la 1991 a venit după „Duminica orbului” din \n1990  și  a  consfințit  restaurația  foștilor  comuniști  și  securiști  din \nRomânia.  A  fost  scrisă  după  chipul  și  asemănarea  destinatarului  și \nautorului  –  Ion  Iliescu,  zis  și  comunist  cu  față  umană,  și  Antonie \nIorgovan, zis și comunist cu studii juridice. \nConstituția României validată la referendumul din decembrie \n'91 a fost scrisă de un președinte al Asociației Studenților Comuniști \ndin  Universitatea  București,  pentru  președintele  Uniunii  Tineretului \nComunist. \nAcum  30  de  ani  eram  reporter  la  Radio  Delta  și  eram  pe \nstradă și îi întrebam pe oamenii care mergeau foarte mândri să voteze \nConstituția, dacă au citit textul și de ce îl votează? Și răspunsul era \ncam același de la toți: „Păi, ne-a spus Ion Iliescu că e de bine”. \nUSR a apărut pentru că românii s-au săturat să le spună un \ntătuc și gașca lui ce să facă. (Aplauze. Vociferări.) \nAcum  oamenii  sistemului  tot  vorbesc  despre  schimbarea \nConstituției, astfel încât președintele să nu mai fie ales de români, ci \nde ei. (Vociferări.) \nOamenii fără chip vor ca funcția de președinte al românilor să \npoată fi scoasă la mezat și tranzacționată între grupurile parlamentare, \nmonedă de schimb în trocurile politice, departe de ochii lumii și de \nochii cetățeanului. \nUSR  a  apărat,  apără  și  va  apăra  statul  de  drept  și  valorile \n                                                                                             35                                                                                          \n     \ndemocrației liberale de toate încercările de a pune instituțiile statului, \noricare  ar  fi  ele...  (Vociferări.)  ...la  dispoziția  infractorilor,  a \nevazioniștilor, a hoților din bugetul de stat și a combinatorilor politici \ncare îi cauționează. (Vociferări.) \nȘi închei cu o ultimă remarcă. Antonie Iorgovan, părintele \nConstituției din '91, a fost, ca tot românul imparțial, expert în cadrul \nComisiei juridice constituționale și pentru drepturile omului din cadrul \nCFSN  și  independent,  dar  afiliat,  în  legislatura  '90-'92,  la  Grupul \nparlamentar al PNL, pentru ca apoi să treacă la PSD, demonstrând \nastfel multilateralismul FSN-ismului, așa cum îl vedem și astăzi. \nNu-i așa că de acolo de sus, de unde se află, Caragiale râde cu \ngura până la urechi? (Vociferări. Aplauze.) \nDomnul Florin-Vasile Cîțu: \nMulțumesc, domnule senator. \nDin  partea  Grupurilor  parlamentare  AUR,  domnul  George \nSimion. \nDomnul George-Nicolae Simion: \nMulțumesc frumos. \nA fost un referendum pentru modificarea Constituției, să fie \nspecificat  faptul  că  în  România  căsătoria  este  între  un  bărbat  și  o \nfemeie. Sper că nu vreți să modificați Constituția în sensul în care să îl \nluați pe domnul Cîțu legal de soție, da? (Vociferări.) \nNoi nu suntem de acord cu faptul că trebuie să se producă o \nfederalizare  sau  o  regionalizare  sau  cum  dorește  unul  sau  altul  din \n                                                                                             36                                                                                          \n     \npartidele și organizațiile non-guvernamentale care sunt în Parlament \nastăzi. Nici pentru punerea în acord cu anumite prevederi europene. \nNoi  credem  că  a  noastră  Constituție  este  foarte  bună.  Și  unele \nîncercări de încălcare a Constituției, cum a fost înlăturarea Avocatului \nPoporului, neconstituțională, au fost stopate. \nȘi dacă tot ne-ați dat niște timbre aici, în care sunt prevăzute \narticolele  fundamentale,  vedeți  că  pierdem  o  generație,  pentru  că \ndreptul la învățătură este asigurat. Din păcate, nu a fost asigurat de \nstatul  român,  prin  hotărâri  de  Guvern  care  sunt  aduse  aici,  în \nParlament  și  noi  doar  trebuie  să  le  ascultăm,  nici  măcar  nu  putem \ninterveni asupra stării de alertă. \nÎncetați  să  călcați  în  picioare  drepturile  fundamentale  ale \nromânilor și începeți să respectați Constituția! \nNu prin ședințe solemne faceți asta, ci respectând Constituția \nși eliminând orice formă de obligativitate asupra românilor! \nConstituția este bună. Trebuie susținută și trebuie apărată de \nuzurpatori, atât de aici, de la București, cât și de la Bruxelles! \nVă mulțumesc. (Aplauze.) \nDomnul Florin-Vasile Cîțu: \nMulțumesc. \nDomnul Tanasă. \nDomnul Dan Tanasă: \nDa. \nÎnaltpreasfinția Voastră, \n                                                                                             37                                                                                          \n     \nDomnule președinte al Camerei Deputaților, \nOnorați membri ai Guvernului, \nDoamnelor și domnilor senatori și deputați, \nArt.  3  al  Constituției  României  vorbește  despre  teritoriul \nRomâniei, care este inalienabil. \nDin  păcate,  în  ultimii  30  de  ani,  atât  PSD,  cât  și  PNL  și \nUDMR au permis vânzarea pământului României către străini, la un \nnivel demențial. \nDin  păcate,  suntem  poate  unici  în  lume,  ne-am  înstrăinat \npământul și am vândut, ne-am trezit într-o situație în care am permis, \nculmea, încălcarea art. 3 al Constituției României. \nArt. 12 vorbește de simbolurile naționale ale României. \nArt. 13 vorbește de limba națională, de limba română. \nEu  am  câștigat  câteva  zeci  de  procese  în  instanțele  din \nRomânia, prin care am încercat să impun respectarea limbii oficiale de \nstat. Și, din păcate, atât PSD, cât și PNL, ați tolerat timp de 30 de ani \natitudinile absolut inacceptabile ale UDMR atunci când vine vorba de \nsimboluri naționale și de limba oficială de stat în România. \nAți permis... ați permis – că plecați, domnule Kelemen Hunor \n–  ați  permis,  domnilor,  ca  în  Transilvania,  practic,  în  multe  zone, \nlimba maghiară să devină, practic, de facto limbă oficială de stat. Și \npermiteți în continuare, dragi colegi de la PSD și de la PNL! \nLimba oficială de stat nu este negociabilă cu nimeni! Și nici \nsimbolurile naționale! Acestea le puteți spune colegilor de la UDMR. \nȘi închei. \n                                                                                             38                                                                                          \n     \nArt. 47 vorbește despre faptul că: „Statul este obligat să ia \nmăsuri de dezvoltare economică și de protecție socială, de natură să \nasigure cetățenilor un nivel de trai decent”. \nÎn ultimii 30 de ani, modul în care PSD și PNL au înțeles să \nfacă  politică  în  România  ne  situează  pe  ultimele  locuri  la  ceea  ce \nînseamnă nivel de trai. Ultimele locuri în Europa. \nȘi, mai mult decât atât, modul în care PSD și PNL au făcut \npolitică în ultimii 30 de ani a dus la situația absolut inacceptabilă în \ncare peste 3,5 milioane de români au fugit de aici, de pe acest pământ. \nI-ați fugărit voi. Și, din păcate, în ultimii 4 ani, nici USR nu s-a lăsat \nmai prejos. \nMulțumesc. (Aplauze.) \nDomnul Florin-Vasile Cîțu: \nMulțumim. \nDomnul deputat Ciubuc. \nDomnul Ciprian Ciubuc: \nDomnule președinte al Senatului, \nDomnule președinte al Camerei Deputaților, \nDomnule președinte Constantinescu, \nStimați colegi, \nStimați invitați, \nEu am să vorbesc scurt. \nȘi am să vorbesc de art. 16 - cetățenii români sunt egali în \nfața legii. \n                                                                                             39                                                                                          \n     \nStimați colegi, \nNu  suntem  astăzi  în  măsură  să  respectăm  art.  16.  De  ce? \nPentru  că  pe  baza  ordonanțelor  de  urgență  și  a  stării  de  alertă, \ndrepturile  românilor  nu  sunt  respectate.  Avem  6  articole  din \nConstituție – domnule președinte al Curții Constituționale, puteți să \nconfirmați sau infirmați – care sunt călcate în picioare pentru că avem \no stare de alertă neconstituțională și măsuri restrictive aberante. \nVin de la întâlnirea care a avut loc săptămâna trecută, de la \nDelegația Adunării Parlamentare a Francofoniei, unde – vreau să vă \nspun un lucru foarte important și vă rog să fiți atenți cu toții – am fost \nadunați mai mulți parlamentari din Parlamentul României, care facem \nparte din Delegație, inclusivi parlamentari din toate țările francofone, \nni s-au ținut lecții de modificare a Constituției, sub motiv de COVID \nși sub motiv de pandemie. Din Parlamentul belgian ni s-a transmis, \ntrebuie  să  modificăm  Constituția  după  modelul  Luxemburg,  să \nomogenizăm  Constituția.  Inclusiv  toate  țările  care  fac  parte  din \nUniunea Europeană. \nDe asemenea, ni s-a vorbit despre suspendarea Parlamentelor \nnaționale. (Vociferări.) \nNi s-a vorbit de suspendarea Parlamentelor naționale. \nMă  bucur  că  colegii  de  la...  antevorbitorii  mei  au  vorbit \ndespre modificarea Constituției. \nStimați colegi, \n Nu putem să modificăm Constituția, să o omogenizăm dacă \nnu ne întoarcem la popor. \n                                                                                             40                                                                                          \n     \nAm  susținut  și  în  Parlamentul  din  Albania,  la  Adunarea \nParlamentară a Francofoniei, susțin și de aici – cum vă veți uita în \nochii  copiilor  dumneavoastră  sau  în  ochii  românilor  dacă  vom \nmodifica Constituția și vom omogeniza Constituția după Constituția \ndin Luxemburg... (Vociferări.) ...sub motiv de COVID și sub motiv de \npandemie? \nAm  numărat,  de  19  ori  s-a  vorbit  de  cuvântul  „control”. \nControlul  pandemiei,  nemijlocit,  controlul  oamenilor.  Nu  putem \ncontrola  pandemia  dacă  nu  putem  controla  mișcarea  oamenilor  în \nEuropa și în statul național. \nOameni buni, \nStimați colegi, \nMă adresez și românilor și dumneavoastră. \nSă vă ferească Dumnezeu de o revoltă populară! \nCum  le-am  spus  și  francezilor  din  Parlamentul  din  Albania, \nromânii nu sunt ca francezii, să iasă o lună, două, trei, o lună, 10 luni la \nproteste. Românii au ieșit 9 zile și Ceaușescu a dispărut. \nNoi avem o istorie de comunism. Știm că aceste restricții care ni \nse  impun  în  Parlamentul  național  vin  doar  să  îngrădească  drepturi  și \nlibertăți și nu măsuri ca să controlăm pandemia! \nNu putem să suspendăm drepturile noastre fundamentale conform \nConstituției și să modificăm Constituția fără să ne întoarcem la popor! \nDe  aceea,  vă  rog  pe  toți  să  conștientizați  că  pentru  orice \nmodificare a Constituției trebuie să fie direct întrebat și poporul român, și \noamenii care ne-au ales. \nVă mulțumesc. \n                                                                                             41                                                                                          \n     \nȘi sunt încrezător că dumneavoastră veți reflecta la ce am vorbit \nastăzi aici. \nPuteți să-i întrebați și pe colegii dumneavoastră care au fost în \nParlamentul din Albania, să vă confirme acest lucru. \nMulțumesc. (Aplauze.) \nDomnul Florin-Vasile Cîțu: \nMulțumim. \nVă  garantăm  că  orice  modificare  se  va  face  doar  prin \nreferendum, deci mergem la popor. \nGrupul parlamentar al UDMR, domnul Csoma Botond. \nDomnul Csoma Botond: \nOnorați invitați, \nDoamnelor și domnilor deputați, \nRomânia  a avut o experiență totalitară cruntă sub regimul \ncomunist, mai ales în „Epoca de Aur”, sub Ceaușescu. Iar dacă luăm \nîn considerare acest lucru cred că adoptarea Constituției în anul 1991 a \nfost  un  pas  foarte  important  pe  drumul  făuririi  unei  societăți \ndemocratice, după decenii lungi de totalitarism. \nSigur, acea Constituție, Constituția de la 1991, a reflectat atât \nmomentul  politic,  cât  și  majoritatea  parlamentară  existentă  sau \nmajoritatea din Adunarea Constituantă, dar a reflectat și acea euforie, \npentru că oamenii în sfârșit erau liberi și puteau să-și spună opinia \nliber în această țară și nu sosea  mașina neagră dimineața să-i ducă \nundeva. \nȘi cred că a fost un moment foarte important, din acest punct \n                                                                                             42                                                                                          \n     \nde vedere. \nS-a  mers  pe  ideea  unei  –  cred  eu  –  unei  republici \nsemiprezidențiale, care nu e similară nici cu Franța, nici cu Statele \nUnite. Sunt niște deosebiri importante.  \nÎn Statele Unite nu există premier.  \nÎn Franța, premierul este subordonat președintelui.  \nLa  noi,  premierul  nu  este  subordonat,  dar  președintele \ndesemnează candidatul la funcția de premier. \nȘi dacă ne uităm, în ultimii 15 ani a existat un conflict major \nîn sânul puterii executive, mai ales când vorbim politic de coabitare \nîntre președinte și premier. \nȘi cred că acest conflict permanent care a existat în puterea \nexecutivă nu a făcut cinste României. \nȘi,  din  acest  punct  de  vedere,  cred  că  avem  nevoie  de  o \nmodificare a Constituției. Să lămurim anumite chestiuni, nu numai în \nsânul puterii executive, putem vorbi și de Parlament. \nNoi  propunem  să  menținem  sistemul  bicameral,  dar  cu \natribuții  separate,  pentru  Senat  și  Camera  Deputaților,  și  ne  putem \ngândi  și  la  un  sistem  distinct  de  alegere  a  Senatului  și  a  Camerei \nDeputaților. \nSigur că prin Constituția de la 1991 s-a instituit și un sistem \nde checks and balances, acest mecanism de protecție și echilibru care \nîn  multe  cazuri  a  funcționat,  în  multe  cazuri  nu  a  funcționat.  De \nexemplu, când președintele României, în foarte multe cazuri, cred eu \nși  credem  noi,  de  la  UDMR,  indiferent  cine  a  fost  președintele \n                                                                                             43                                                                                          \n     \nRomâniei, și-a depășit atribuțiile constituționale, neavând o activitate \nde  mediere,  ci  având  o  activitate  eminamente  politică,  în  anumite \nmomente, în această țară. \nSigur, trebuie să aducem în discuție și statutul minorităților, \nstatutul minorităților din România. \nPoate ați citit și dumneavoastră că în anumite documente pe \ncare  România  le-a  adoptat,  atât  în  CSAT  sau  în  alte  instituții, \nminoritățile  naționale  de  multe  ori  reprezintă  un  factor  de  risc  la \nadresa securității naționale. \nCred că după 30 de ani a venit timpul ca să existe o relație de \nîncredere între statul român și  minoritățile naționale care trăiesc pe \nteritoriul statului român. Și, în această privință, s-ar impune, stimați \ncolegi,  ca  minoritățile  naționale  să  devină  factori  constitutivi  ai \nstatului român. Cred că după 30 de ani și în România se poate realiza \nacest lucru. \nDacă vorbim de modificarea Constituției, cred că o reașezare \nîn  sânul  puterii  executive  am  putea  realiza  și  prin  trecerea  la  o \nrepublică parlamentară. \nNu aș dori să intru în detaliu acum, ce înseamnă o republică \nparlamentară,  dar  vreau  să  vă  supun  atenției  următorul  aspect  -  în  \nUniunea  Europeană,  în  majoritatea  țărilor  membre,  există  republică \nparlamentară. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule deputat. \n                                                                                             44                                                                                          \n     \nDin  partea  Grupului  parlamentar  al  minorităților  naționale, \ndomnul deputat Cătălin-Zamfir Manea. \nDomnul Cătălin-Zamfir Manea: \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nStimate domnule președinte Constantinescu, \nDomnule președinte al Curții Constituționale, \nStimați reprezentanți ai Corpului diplomatic, \nDoamnelor și domnilor senatori și deputați, \nAstăzi România aniversează Ziua Constituției și împlinirea a \n30 de ani de la referendumul din 8 decembrie 1991, prin care a fost \naprobată Legea fundamentală, moment care a marcat opțiunea fermă a \nnațiunii române pentru un regim de guvernare democratic. \nPrin adoptarea Constituției României s-au pus bazele statului \nde drept și ale democrației constituționale. \nÎn anul 2003, Constituția a fost revizuită, construcția sa fiind \nconsolidată și adaptată la evoluțiile statului de drept, ale societății și la \nnoul context euroatlantic. Atunci, în anul 2003, noi, cei din Grupul \nparlamentar  al  minorităților  naționale,  am  fost  primii,  de  aici,  din \nParlament,  care  am  propus  o  serie  de  modificări  majore  ale \nConstituției,  precum:  regim  parlamentar;  Legea-cadru  pentru \nminorități, care, de altfel, este prevăzută în Constituția României la \ncategoria de legi organice și care, din păcate, nu a fost încă adoptată; \nlimitarea  ordonanțelor  de  urgență;  regândirea  organizării \n                                                                                             45                                                                                          \n     \nadministrativ-teritoriale;  organizarea  Senatului  ca  și  Cameră  a \nRegiunilor; echilibrarea puterilor în stat. \nDin  păcate,  propunerile  noastre  făcute  în  acel  an  au  fost \nrespinse de parlamentarii dumneavoastră de atunci. Menționez, au fost \nrespinse. \nDe  subliniat  este  faptul  că  în  prezent,  la  nivelul  Uniunii \nEuropene, din cele 27 de state, 17 dintre ele au regim parlamentar. \nAșadar,  marea  majoritate  a  statelor  membre  din  Uniunea \nEuropeană funcționează ca republici parlamentare. \nParlamentul  României  trebuie  să  aibă  mai  multă  putere \npentru că, stimați colegi, potrivit art. 61 din Constituție, Parlamentul \neste  organul  reprezentativ  suprem  al  națiunii  române  și  unica \nautoritate legiuitoare a țării. \nStimați colegi, \nConstituția României este consfințită prin voința suverană a \npoporului și reprezintă un set de principii și norme fundamentale care \nse adresează în egală măsură autorităților statului și cetățenilor săi. \nFuncționarea  instituțiilor  statului,  garantarea  drepturilor  și \nlibertăților individuale și derularea în ansamblu a întregii vieți a unei \nnațiuni își au originea în textele înscrise în Constituție. \nDe  aceea,  Constituția  României  poate  fi  cartea  sacră  a \nexistenței  noastre,  iar  aniversarea  ei  astăzi  constituie  o  adevărată \nsărbătoare. \nConstituția țării trebuie respectată, nu doar în litera, ci și în \nspiritul  ei,  destinatarii  săi  având  obligația,  nu  doar  morală,  ci  și \n                                                                                             46                                                                                          \n     \nconstituțională,  de  loialitate  constituțională  și  de  interpretare  a \nnormelor sale cu bună-credință. \nAplicarea principiului controlului constituționalității legilor a \ncondus  la  înființarea  Curții  Constituționale,  care,  așa  cum  s-a  mai \nprecizat de la această tribună, în cursul ședinței solemne, reprezintă \ngarantul supremației Constituției. \nSensul  existenței  Constituției  României  constă  în  apărarea \nvalorilor fundamentale înscrise în Legea fundamentală. \nDacă  nu  este  în  mod  activ  și  efectiv  apărată,  Constituția \nRomâniei riscă să fie redusă la un set de principii și norme de drept \nfrumoase,  nobile,  dar  invalide,  lipsite  de  orice  valoare  și  forță,  iar \natunci  când  Constituția  nu  este  respectată  sunt  puse  sub  semnul \nincertitudinii construcția democratică a statului și întreaga sa ordine de \ndrept. \nOrice popor, pentru a fi puternic, trebuie să-și iubească și să-\nși apere Constituția pentru că aceasta îi aparține și îl reprezintă. \nConstituția României conferă un sens comunității politice. \nNu  în  ultimul  rând,  Constituția  consfințește  garanția \ndezvoltării  normale  a  societății  noastre  împotriva  oricărei  forme  de \ntotalitarism, intoleranță, discriminare și populism. \nGrupul parlamentar al minorităților naționale se va implica în \nprocesul de revizuire a Constituției și, ca de fiecare dată, va propune și \nva susține măsuri care să consolideze democrația și care să contribuie \nla  apărarea  drepturilor  și  libertăților  fundamentale  ale  tuturor \ncetățenilor săi. \n                                                                                             47                                                                                          \n     \nSă nu uităm, stimați colegi, că minoritățile naționale au avut \nun rol extrem de important în construcția statului român. \nÎn încheiere, aș vrea să vă reamintesc că potrivit art. 4, care \nprevede, și nu „vorbește”, așa cum am mai auzit de la această tribună, \nRomânia este patria comună și indivizibilă a tuturor cetățenilor săi, \nfără deosebire de rasă, de naționalitate sau de apartenență etnică. \nLa mulți ani Constituției României! \nLa mulți ani, România! \nLa mulți ani tuturor cetățenilor acestei țări! \nMulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  deputaților  și  senatorilor  neafiliați,  doamna \nsenator Diana Iovanovici-Șoșoacă. \n                                                                                             48                                                                                          \n     \nDoamna Diana Iovanovici-Șoșoacă: \nMulțumesc. \nAm asistat aici, am  înțeles, la o ședință solemnă prin care \naniversăm Constituția României. \nN-am  auzit  pe  niciunul  dintre  noi spunând  la  mulți  ani  de \nSfântul Nicolae tuturor sărbătoriților de astăzi! La  mulți ani, popor \nromân, pentru Sfântul Nicolae! (Aplauze.) \nCei care nu aplaudați – probabil că vă trebuie o nuia pentru \nSfântul  Nicolae!  Pentru  că  suntem  aici  creștini  din  toate  timpurile! \nPentru că respectăm drepturile tuturor! \nAsistăm  astăzi  la  o  așa-zisă  aniversare  a  Constituției \nRomâniei,  că  nu  am  auzit  aici  decât  denigrări  ale  Constituției \nRomâniei și solicitări de schimbare. \nCum poți să aniversezi? E ca și când aniversezi 30 de ani de \ncăsătorie și anunți divorțul. \nAsta  ați  făcut  astăzi,  ați  pângărit  Constituția  României,  pe \ncare ar trebui să o cunoașteți cu toții! \nA existat un jurnalist în foaier, care, în urmă cu câteva luni – \nRafaelo Varga –, v-a întrebat pe cei mai mulți dintre dumneavoastră, \ndacă ați citit Constituția României? Cei mai mulți ați spus nu, nu am \navut timp. \nÎn schimb, vă aflați aici, în fabrica de legi a României, unde \nConstituția este Biblia românului. Mai presus de Constituție nu este \ndecât Dumnezeu și Biblia. Atât! \nDe 30 de ani încălcați pas cu pas Constituția României! \n                                                                                             49                                                                                          \n     \nÎn ultimii 2 ani, ați omorât-o! Ați adoptat Legea nr. 136/2020 \nși  Legea  nr.  55/2020,  care  încalcă  prevederile  art.  53  alin.  (2)  din \nConstituția României întrucât anulează efectiv existența drepturilor și \nlibertăților fundamentale. \nAstăzi, de Sfântul Nicolae și ziua acestei ședințe solemne, în \ncare văd că cea mai mare parte a Guvernului a plecat, mulți invitați au \nplecat,  domnul  președinte  nu  participă  pentru  că  nu  îi  place  să \nparticipe  la  astfel  de  evenimente,  cinste  domnului  Constantinescu, \nfostul  președinte,  că  a  venit!  Vine  tot  timpul.  Felicitări,  domnule \npreședinte! (Aplauze.) \nAșa se respectă poporul și Parlamentul! \nCinste tuturor care ați venit! \nCelorlalți, o nuia de la Sfântul Nicolae! \nTot  pe…  vă  spun  că  de  25  de  ani  lucrez  cu  Constituția \nRomâniei. \nPână și cel mai tânăr avocat, procuror, judecător, jurist știe \nConstituția României! \nAvând în vedere că nu o cunoașteți și o pângăriți chiar de \nziua ei, nu mă mai miră faptul că v-ați bătut joc de ea, mai ales în \nultimii 2 ani. \nAtâta  timp  cât  mai  există  câțiva  avocați,  și  juriști,  și \njudecători și procurori care își fac treaba în această țară, peste voința \ndumneavoastră, Constituția României mai are o șansă! \nDe 30 de ani - spuneți că o respectați? - n-ați respectat nimic! \n                                                                                             50                                                                                          \n     \nArt. 47 - traiul decent. Sunt peste 30% din români care trăiesc \nsub pragul sărăciei! 70% din români trăiesc în sărăcie! \nUnde,  cine  a  plătit  vreodată  pentru  încălcarea  Constituției \nRomâniei? \nConstituția  României,  stimați  domni  care  râdeți  și  vorbiți, \naici, în primele bănci! \nV-am urmărit pe toți! N-ați avut bunul-simț să vă ascultați \nniciodată în tăcere unii pe alții! Este chestiune de educație! Eu am stat \nși  v-am  ascultat,  indiferent  că  am  fost  sau  nu  de  acord  cu \ndumneavoastră, sunt cei 7 ani de acasă! \nNu  puteți,  în  ditai  Parlamentul  României,  Legislativul \nRomâniei, să vă comportați în felul acesta și să nu vă ascultați, să vă \nacordați măcar șansa de drept la liberă exprimare și la opinie! \nDar  nici  nu  putem  să  acceptăm  să  venim  la  aniversarea \nConstituției în care toți cereți schimbarea Constituției! Pentru că pe \naceastă Constituție ați jurat în acest mandat, nu să o schimbați, ci să o \nrespectați! \nNu este posibil ca această Constituție care v-a adus aici cu \ntoate drepturile pe care le aveți și obligațiile adiacente să fie încălcată \nde voi, să cereți să fie schimbată! De ce? În condițiile în care nici \nmăcar pe aceasta nu o respectați! \nDomnul Florin-Vasile Cîțu: \nMulțumim, doamnă senator. \nDoamna Diana Iovanovici-Șoșoacă: \n                                                                                             51                                                                                          \n     \nImediat, mai am… conchid acum. \nI-am  cerut  Sfântului  Nicolae  să-mi  dea  un  cadou  pentru \naniversarea Constituției României. Asta mi-a lăsat! Este o botniță prin \ncare… (Aplauze.) …Constituția, drepturile și libertățile fundamentale \nau fost anulate de către Parlament, de către Președinte și Guvern! \nȘi rog aici reprezentantul Curții Constituționale să aibă mai \nmult curaj, așa cum a avut în Decizia nr. 457/2020, pct. 68, în care au \nmenționat  că  starea  de  alertă  încalcă  statul  de  drept,  este  creată \nartificial  și  nu  există  fundament  constituțional  pentru  existența \nacesteia! \nTrăiască România liberă! \nTrăiască dreptul la liberă exprimare! \nJos botnița! (Aplauze.) \nDomnul Florin-Vasile Cîțu: \nMulțumim. \nDin  partea  Grupului  parlamentar  al  USR,  domnul  deputat \nMihai-Alexandru Badea. \nDomnul Mihai-Alexandru Badea: \nStimați membri ai Parlamentului, \nDistinși invitați, \nOnorată asistență, \nConstituția din 1991 este cea de-a șaptea lege fundamentală \npropriu-zisă a României, într-o istorie de 155 de ani, care a început în \n1866, sub domnitorul Carol I. \n                                                                                             52                                                                                          \n     \nÎn pofida criticilor care i-au fost aduse, unele bine întemeiate, \nactuala  Constituție  a  reprezentat  o  realizare  importantă,  având  în \nvedere contextul intern și internațional în care a fost adoptată. Într-o \nperioadă  în  care  alte  state  din  regiune  alegeau  să-și  revizuiască \nconstituțiile comuniste, statul român își elabora o lege fundamentală \ncu  totul  nouă,  dând  astfel  mesajul  a  ceea  ce  ar  fi  trebuit  să  fie \ndespărțirea completă de vechiul regim. \nÎn cei 30 de ani de existență s-au consumat nu mai puțin de 7 \ninițiative de revizuire, dintre care doar cea din 2003 a avut succes și \nne-a permis aderarea la NATO și Uniunea Europeană. \nCea de-a opta, cunoscută sub denumirea de „Fără penali în \nfuncții publice”, se află încă în desfășurare, după ce a primit votul \nunanim al Camerei Deputaților, anul trecut. \nChiar  dacă  n-a  existat  suficientă  voință  politică  pentru \norganizarea referendumului, odată cu alegerile parlamentare, continuu \nsă sper că Senatul va adopta acest proiect și că va alege un moment \nfavorabil care să permită întrunirea cvorumului necesar. Ar fi pentru \nprima dată când o constituție a României este revizuită la inițiativa \ncetățenilor români. \nSă nu ratăm șansa de a scrie această pagină de istorie! \nVă mulțumesc. (Aplauze.) \nDomnul Florin-Vasile Cîțu: \nMulțumim. \nTot din partea Grupului parlamentar al USR, domnul deputat \nAndrei-Răzvan Lupu. \n                                                                                             53                                                                                          \n     \nDomnul Andrei-Răzvan Lupu: \nDomnule președinte al Senatului, \nDomnule președinte al Camerei Deputaților, \nDomnule președinte al Curții Constituționale a României, \nStimați membri ai Corpului diplomatic, \nStimați reprezentanți ai cultelor religioase, \nDoamnelor și domnilor parlamentari, \nSuntem  aici  pentru  a  marca  un  moment  special  din  istoria \nnoastră, adoptarea Constituției în 1991, și îmi pare rău că unii dintre \ncolegii noștri au uitat acest lucru. \nPentru  mine,  a  vorbi  despre  Constituția  României  are  o \nsemnificație specială pentru că, pe de o parte, acest act vital pentru \ndemocrația noastră are o vârstă care o depășește pe a mea. \nPe de altă parte, ca absolvent de drept și cadru didactic în \ndomeniul  dreptului  constituțional,  este  o  onoare  să  pot  discuta, \ndezbate  și  construi  o  carieră  aici,  alături  de  dumneavoastră,  în \nParlamentul  României,  care  Parlament  își  trage  seva  și  relevanța \ninstituțională din chiar Constituția României. \nSunt deputat al USR și spun asta pentru că probabil această \netichetă înseamnă astăzi că ne găsim în dezacord politic cu majoritatea \nparlamentară. E un dezacord generațional și un dezacord de viziune \npolitică asupra viitorului nostru comun. \nDar  în  ciuda  acestor  disonanțe  și  în  ciuda  acestor  viziuni \ncontradictorii, precum și ca persoană care a susținut nevoia de a aduce \n                                                                                             54                                                                                          \n     \nschimbări  majore  actualei  Constituții,  aș  vrea  să  punctez  partea \nmeritorie a actualei Legi fundamentale. \nSe vede foarte clar din textul Constituției actuale teama de \ndictatură a celor care au redactat-o. Și este de înțeles că la începutul \nanilor '90 cei care au redactat-o erau încă plini de amintirile perioadei \ncomuniste. Cred că această teamă a reușit să creeze mai mult echilibru \nîntre puterile statului, care ne-a salvat de dorința unor oameni politici \nde a câștiga mai multă putere decât ar fi trebuit. \nPrecauțiile  părinților  actualei  Constituții  au  favorizat  poate \nunele blocaje instituționale, dar, slavă Domnului, ne-au salvat astăzi \nde a fi alături de unele state iliberale, cum sunt cazuri în estul Europei. \nDar  cum  timpul  lucrează  neîndurător,  trebuie  să  vedem  și \nnevoia de schimbare. \nExistă puncte importante în care trebuie să clarificăm starea \nactuală. Și aș enumera doar câteva: \n- Reforma Curții Constituționale; \n- Reducerea numărului de parlamentari și a modului în care \nlucrează Parlamentul; \n-  Clarificarea  raportului  dintre  legislația  europeană  și  cea \nnațională, inclusiv Constituția; \n-  Și,  bineînțeles,  introducerea  Proiectului  „Fără  penali  în \nfuncții publice” în corpul Constituției. \nMai  sunt  și  altele,  desigur,  dar  cred  în  înțelepciunea  celor \ncare  vor  face  parte  din  structura  parlamentară  ce  se  va  ocupa  de \nrevizuirea Constituției. \n                                                                                             55                                                                                          \n     \nNoi, Grupul USR, suntem pregătiți pentru această provocare \npe care orice om politic ar trebui să o trateze cu maximă preocupare. \nEste  un  moment  important  din  istoria  statului  român,  a \ninstituțiilor sale și, mai presus de orice, a cetățenilor țării. \nSper că dincolo de ceea ce ne separă generațional sau politic, \nsă putem lucra împreună pentru un scop care transcende partidele și \ngenerațiile din care facem parte. \nAvem nevoie, după 30 de ani de la adoptare și după 18 ani de \nla singura sa revizuire, de o constituție reformată. \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nȘi, din partea Grupului parlamentar al PNL, domnul deputat \nIoan Cupșa. \nDomnul Ioan Cupșa: \nDomnilor președinți ai Camerelor Parlamentului, \nOnorați invitați, \nDomnule președinte Emil Constantinescu, \nDoamnelor și domnilor, \nSe  împlinesc  în  aceste  zile  30  de  ani  de  la  adoptarea \nConstituției din anul 1991, un act politic de o importanță covârșitoare \npentru  noi.  Un  act  care  a  însemnat  ruperea  definitivă  de  regimul \npolitic stabilit în anul 1945 în România. Ruperea de organizarea de \n                                                                                             56                                                                                          \n     \nstat care, prin relațiile sociale impuse, ne-a chinuit, ne-a nefericit pe \nnoi, românii. \nÎnainte de a continua însă, dați-mi voie să citez din spusele \nmarelui filosof idealist, Hegel – „Fiecare țară are Constituția care i se \npotrivește”. \nConstituția din anul 1991 este opera Comisiei constituționale, \nprecum  și  a  unui  Parlament  transformat  în  Adunare  Constituantă. \nParlamentari sprijiniți de experți în drept constituțional au reușit să \nadopte  Legea  fundamentală.  Merită  respectul  nostru  pentru  acest \nlucru. \nDemersul lor este unul criticabil, este imperfect, dar să nu \nuităm că această constituție, Constituția din anul 1991, ne-a fost nouă \nutilă. \nA  devenit  o  obișnuință  să  identificăm  Constituția  folosind \nexpresia  „lege  fundamentală  a  unui  stat”.  Statul  și  Constituția  se \ncondiționează reciproc. \nDin punct de vedere istoric, în statul român, să nu uităm, în \nmai puțin de 70 de ani am avut parte de 6 constituții – 1923, 1938, \n1948, 1952, 1965, 1991 -, precum și o revizuire, ulterior, în anul 2003. \nO fi bine? \nPermiteți-mi, în ceea ce privește aprecierea constituțiilor pe \ncare noi în epoca modernă a statului le-am avut, să citez din cel care \neste de neuitat, Petre Țuțea, care, cu stilul său inconfundabil, afirma: \n„Constituția liberală din 1923 nu e o operă, e o capodoperă. Un rege \n                                                                                             57                                                                                          \n     \nputernic, înfășurat într-un stat al normelor liberale: separația puterilor \nși libertăți câte dorește nea Niță (...)”. \nSuntem datori să respectăm Constituția în spiritul ei. De ce în \nspiritul ei? Pentru că deseori – și aici aveți cu toții această experiență – \nnormele pe care le punem noi în pagină sunt departe de perfecțiunea \nlimbajului juridic de care ar trebui să dea dovadă. \nSpiritul Constituției - principii, idei, elemente de bază care \nsunt necesare, pe care întreaga noastră viață socială se construiește, \nașadar, aceste principii trebuie înțelese și trebuie însușite. \nSunt dator să spun astăzi – interpretarea și aplicarea normelor \nconstituționale  de  către  reprezentanții  puterilor  în  stat,  de  către \nreprezentanții instituțiilor de rang constituțional au avut suficient de \nmulte sincope în ultimii ani. \nPe  de  o  parte,  au  existat  prea  multe  conflicte  juridice  de \nnatură constituțională. Poate nu din cauza imperfecțiunii legii, cât mai \nmult din cauza abuzului prin care cei care vremelnic au fost sau sunt \nputere în stat au înțeles să aplice normele constituționale. \nSă nu uităm, am adoptat prea multe acte normative care nu \nrespectă rigoarea constituțională. \nPe  de  altă  parte,  deciziile  pe  care  le-a  pronunțat  Curtea \nConstituțională a României sunt contradictorii deseori. Contradictorii \nîntr-o  perioadă  relativ  scurtă  de  timp.  Ceea  ce  înseamnă  că \nfuncționează  imperfect  Curtea  Constituțională  a  României,  garantul \nsupremației Constituției. \n                                                                                             58                                                                                          \n     \nExpresia  „este  constituțional  dacă...”,  care  se  regăsește  în \nprea  multe  decizii  ale  Curții  Constituționale,  a  transformat  uneori \nCurtea Constituțională a României într-un legiuitor ad-hoc. \nConstituția este imperfectă, imperfecte sunt legile pe care noi \nle adoptăm, este un fapt. \nMorbul perimării există cuprins în fiecare lege pe care noi am \nadoptat-o. De fiecare dată trebuie să adaptăm legile, modificându-le, \nașa cum și Constituția se impune probabil să o modificăm. Pentru că \nsituația economică, socială, politică, atât internă, cât și internațională, \nse modifică în timp ce noi vorbim. \nConstituția este fundament al întregului sistem de drept. Este \ncheie de boltă a organizării și funcționării statului nostru. \nConstituția este legea scrisă cu majuscule. Lege care are drept \nscop  ultim  apărarea  demnității  omului,  apărarea  drepturilor, \nlibertăților  fundamentale  și,  atenție,  stabilirea  obligațiilor  esențiale. \nToate acestea împreună ne definesc pe noi ca oameni. \nConstituția este mijloc, și nu scop în sine. \nCeea ce trebuie cu adevărat să ne  preocupe este ca  pentru \nviitor Constituția să fie fundamentul dezvoltării națiunii noastre. Să fie \nfundamentul mai binelui viitor al fiecăruia dintre noi. \nSă  ne  dea  Dumnezeu  înțelepciunea  să  identificăm  valorile \nfundamentale! Acele valori care ne permit nu doar să supraviețuim ca \noameni,  ca  cetățeni  ai  României,  ci  care  ne  ajută  să  trăim  demn.  \nCele care ne ajută să ne găsim fericirea. Să le protejăm și să construim \nfolosindu-ne de ele Legea fundamentală. \n                                                                                             59                                                                                          \n     \nConstituția este o lucrare pentru prezent, dar în mod special \nConstituția  este  o  lucrare  pentru  viitor.  Constituția  trebuie  să  fie  o \nprivire aruncată în viitor. În viitorul națiunii noastre. \nDar pentru ca toate acestea să devină realitate trebuie să luăm \naminte că nu avem nevoie de nimic altceva decât de un proiect de țară. \nNu  avem  nevoie  de  o  abstracțiune,  nu  avem  nevoie  de  o  operă \nformală, avem nevoie de Constituția noastră. \nȘi dați-mi voie, la sfârșit, să citez dintr-un înțelept care acum \nmai bine de 200 de ani înțelegea acest lucru și încerca să ne învețe și \npe noi. \nJoseph de Maistre ne spunea - „O constituție care este făcută \npentru  toate  națiunile  nu  este  făcută  pentru  niciuna,  e  o  pură \nabstracțiune, e o operă școlărească făcută pentru a exersa spiritul (...)”. \nLa mulți ani, România! \nO zi bună, români! \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nVă mulțumesc, stimați colegi, pentru participare. \nPermiteți  să  declar  închisă  ședința  solemnă  comună  a \nSenatului și Camerei Deputaților. \nVă mulțumesc. \n \nȘedința s-a încheiat la ora 14.46. \n \n "
    },
    "33": {
        "start_text": "Domnul Csoma Botond:",
        "start_index": -1,
        "end_text": "Domnul Florin-Vasile Cîțu:",
        "end_index": -1,
        "text": "                                                                       1                                                                                          \n     \n06 decembrie 2021 – ședință comună \n \n \nS U M A R \n \n1.  Alocuțiuni dedicate aniversării a 30 de ani de  2. \nla adoptarea Constituției în vigoare de către Adunarea \nConstituantă. \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n                        S T E N O G R A M A \nședinței solemne comune a Camerei Deputaților și Senatului  \ndin data de 6 decembrie 2021 \n \n \nȘedința a început la ora 13.03. \nLucrările ședinței au fost conduse de domnul senator Florin-\nVasile Cîțu, președintele Senatului, asistat de domnul senator Sorin \nLavric,  secretar  al  Senatului,  și  de  doamna  deputat  Alexandra \nPresură, secretar al Camerei Deputaților.  \nDin  prezidiu  a  făcut  parte  și  domnul  deputat  Ion-Marcel \nCiolacu, președintele Camerei Deputaților. \nDomnul Florin-Vasile Cîțu: \nBună ziua! \nStimați colegi,  \nHaideți să începem ședința! \nAstăzi avem ședința solemnă a... \nSe așază oamenii...? \nStimați colegi,  \nVă rog să vă așezați, să începem ședința! \nAstăzi avem ședința solemnă comună a Senatului și Camerei \nDeputaților  dedicată  aniversării  a  30  de  ani  de  la  adoptarea \nConstituției în vigoare de către Adunarea Constituantă. \n                                                                                             3                                                                                          \n     \nDomnule președinte al Camerei Deputaților,  \nDomnule prim-ministru, \nDomnilor foști președinți ai României,  \nDoamnelor și domnilor miniștri, \nDomnule președinte al Curții Constituționale,  \nStimați membri ai Corpului diplomatic, \nPreafericirea Voastră,  \nÎnaltpreasfinția Voastră, \nDoamnelor și domnilor deputați, \nStimați invitați,  \nOnorată asistență, \nVă  rog  să-mi  permiteți  să  declar  deschisă  ședința  solemnă \ncomună dedicată aniversării a 30 de ani de la adoptarea Constituției în \nvigoare de către Adunarea Constituantă.  \nVă invit să ascultăm Imnul național al României. \n(Se intonează Imnul național „Deșteaptă-te, române!”.) \nDomnul Ion-Marcel Ciolacu:  \nInvit la tribună pe domnul Florin Cîțu, președintele Senatului \nRomâniei. \nDomnul Florin-Vasile Cîțu: \nBună ziua! \nDoamnelor și domnilor parlamentari, \nStimați invitați,  \nDistinsă asistență, \n                                                                                             4                                                                                          \n     \nSe împlinesc trei decenii de la intrarea în vigoare, în urma \naprobării  prin  referendumul  național  din  decembrie  1991,  a \nConstituției României. Atunci, din punct de vedere constituțional, ne-\nam despărțit de o epocă sumbră a istoriei țării noastre, în care regimul \ncomunist totalitar a încălcat sistematic cele mai elementare drepturi \nale  românilor.  Reacția  poporului  nostru  a  fost  reprezentată  de \nevenimentele care s-au desfășurat în perioada 16-22 decembrie 1989, \ncare au început la Timișoara, și pe care eu vreau să le amintesc în mod \nspecial,  pentru  că  am  această  datorie.  A  fost  deschisă  calea  către \ndemocratizarea României și către statul de drept. Am înaintat greu, dar \npe o traiectorie ireversibilă, pe care românii au dovedit că sunt gata să \no apere prin vot, dar și prin proteste democratice. \nStimați colegi, \nPentru mine este o mare onoare să reprezint astăzi Partidul \nNațional  Liberal  la  o  dezbatere  care  nu  poate  ocoli  tradiția \ndemocratică a acestei țări. Ideea unei guvernări democratice face parte \ndin gena PNL. Constituția din 1866 a purtat amprenta gândirii politice \nliberale,  apoi,  după  fondarea  PNL,  reforme  democratice  esențiale, \nprecum lărgirea dreptului de vot, au fost inițiate de partidul nostru. \nÎn  perioada  interbelică  Constituția  din  1923,  promovată  de \nPNL, a dus mai departe tradiția constituțională românească. Revenit \npe scena politică, după ce a fost înregistrat ca partid politic, în ianuarie \n1990,  PNL  a  avut  permanent  pe  agenda  sa  instaurarea  unui  regim \ndemocratic  autentic  în  România,  și  nu  a  unui  model  ipotetic  de \ndemocrație originală. \n                                                                                             5                                                                                          \n     \nProbabil că în acești 30 de ani nici PNL nu s-a comportat fără \ngreșeală,  dar  am  fost  mereu  partidul  dedicat  sută  la  sută  integrării \neuropene și euroatlantice a României, protejării valorilor statului de \ndrept și dezvoltării unei societăți democratice. \nDoamnelor și domnilor,  \nAcesta nu este un moment de sărbătoare, ci unul de bilanț \npentru Constituție și pentru tot ce înseamnă organizarea instituțională \na  statului  român.  Reformele  sunt  inevitabile,  pentru  că  asta  doresc \ncetățenii.  În  timp,  cu  profesionalism,  fără  patimă  politică  și  interes \nascuns, va trebui să modernizăm structurile sale,  modul în care ele \nfuncționează și cum  îl servesc pe  cetățean. Normele  constituționale \nvor trebui ajustate la realitatea pe care o trăim. \nSalut  faptul  că  în  Programul  de  guvernare  al  actualului \nGuvern  este  avută  în  vedere  eventualitatea  ca,  în  cazul  în  care  va \napărea  un  moment  constituțional  autentic,  Executivul  să  susțină  o \nreformă,  în  sensul  apropierii  între  stat  și  cetățean  și  al  creșterii \ngradului  de  protecție  al  drepturilor  și  libertăților,  în  acord  cu \njurisprudența CEDO. \nDe  asemenea,  Coaliția  de  guvernare  susține  ca  inițiativa \ncetățenească de revizuire a Constituției, înregistrată la Parlament în \nmai 2019 și aflată în prezent la vot final la Senat, să-și găsească cea \nmai bună formă de transparență la nivel normativ, atunci când situația \npandemică va permite acest lucru.  \nÎn același timp, trebuie să fim foarte atenți la marile opțiuni \npe care cetățenii români le-au exprimat și continuă să le exprime în \n                                                                                             6                                                                                          \n     \nultimele trei decenii. PNL are o agendă liberală de măsuri necesar a fi \navute în vedere la o eventuală revizuire a Constituției. De 30 de ani \nexistă  un  aspect  care  a  rămas  netranșat  așa  cum  ar  fi  trebuit  - \nproprietatea  privată.  O  măsura  pe  care  trebuie  să  o  abordăm  este \nreducerea la 16 ani a vârstei la care se va putea vota, așa cum este \ntendința în multe țări europene. Multe alte subiecte trebuie abordate cu \nmaturitate. \nReforma administrativă este un subiect care trebuie să stea în \natenția  Parlamentului.  Ultimii  ani  au  adus  pe  tapet  și  numeroase \nconflicte juridice de natură constituțională, iar normele constituționale \npot  fi  clarificate.  Problema  traseismului  politic  al  parlamentarilor  a \nrămas  deschisă  de  atât  de  mulți  ani,  deși  în  fiecare  legislatură  ea \ninfluențează aritmetica parlamentară. Și nu trebuie să uităm că există o \nrestanță în ceea ce privește implementarea în Constituție a rezultatelor \nreferendumului din 2019 pe tema justiției.  \nNu cred că numai Parlamentul sau numai partidele pot aborda \nun proces de reflecție cu privire la o eventuală revizuire a Constituției. \nRolul societății civile va fi fundamental.  \nReferitor acum la modul cum va arăta revizuirea viitoare vă \npot spune de pe acum un lucru: îmi doresc să fie cel puțin la fel de \nliberală cum au fost constituțiile din 1866 și 1923, ba chiar să aibă o \ndoză și mai mare de liberalism. \nLa mulți ani, români! \nLa mulți ani, România! \nMulțumesc. (Aplauze.) \n                                                                                             7                                                                                          \n     \n(Revine la prezidiu.) \nInvit  la  tribună  pe  Excelența  Sa,  domnul  Marcel  Ciolacu, \npreședintele Camerei Deputaților. (Aplauze.) \nDomnul Ion-Marcel Ciolacu: \nCred că nu este nici prima oară și nu va fi nici ultima oară \ncând am să spun că eu nu susțin vaccinarea obligatorie (Aplauze.), dar \nam dreptul în primul rând la viață. Fiecare decide dacă e bine să se \nvaccineze sau nu. \nVă rog frumos, doamnă colegă, să purtați mască sau să mă \nprotejați, să nu mă îmbolnăviți. (Aplauze.)  \nDreptul  meu  la  viața  și  dreptul  oricărui  român  nu  se \nnegociază, doamnă! \nDoamna Rodica Boancă (din sală): \nUnde scrie că masca te apără, te protejează?! \nDomnul Ion-Marcel Ciolacu:  \nDomnule președinte al Senatului,  \nDomnule prim-ministru,  \nDomnule președinte Constantinescu,  \nDomnule președinte al Curții Constituționale a României, \nDoamnelor și domnilor deputați și senatori, \nDoamnelor și domnilor miniștri, \nStimați  membri  ai  Comisiei  pentru  redactarea  proiectului \nConstituției României, \nStimați membri ai Corpului diplomatic, \n                                                                                             8                                                                                          \n     \nConstituția  e  cartea  de  vizită  a  unei  democrații.  Așa  cum \nfacem  o  ecografie  pentru  a  vedea  corpul  uman,  la  fel,  Legea \nfundamentală trebuie să fie expresia unei societăți. \nÎn  pofida  transformărilor  profunde  din  ultimii  32  de  ani, \nRomânia încă are o tradiție democratică fragilă. Mai avem mult de \nmuncă până să ajungem la practici democratice stabile și să ne găsim \nacea vocație democratică autentică, în sensul culturilor occidentale. \nDin  această  perspectivă,  efortul  făcut  acum  30  de  ani  de \npărinții fondatori ai Constituției din 1991 a fost imens. Textul noii \nConstituții trebuia să producă, în primul rând, o schimbare radicală de \nmentalitate la nivelul societății, prin despărțirea definitivă de trecutul \ncomunist. \nTextul lor trebuia să găsească soluțiile potrivite și echilibrate \npentru o societate care avea nevoie de un nou set de valori comune, \ndar în care să se regăsească și care să creeze solidaritate. \nAș dori ca astăzi, în mod special, să le mulțumesc celor care \nacum 30 de ani au pus umărul la reclădirea României pe baze noi, \nsănătoase și democratice. (Aplauze.) Câțiva dintre cei de atunci sunt \nastăzi alături de noi. Lor vreau să le transmitem atât recunoștința mea, \ncât și a colegilor mei din Parlament, pentru tot ce au făcut cu bună-\ncredință, competență și dragoste pentru România! \nDoamnelor și domnilor, \nAstăzi este un  moment aniversar. Dar e cel mai bun prilej \npentru a spune că avem nevoie de o Constituție care să reflecte un \nmodel de stat conform cu nevoile societății actuale. \n                                                                                             9                                                                                          \n     \nTrebuie să avem curajul să vorbim deschis despre necesitatea \nunei reforme constituționale, care să facă din Legea fundamentală un \ninstrument de modernizare a țării. \nTrebuie  să  vorbim  despre  acest  lucru,  fără  teamă  și  fără \ncomplexe. Toate sistemele democratice, cu excepția Statelor Unite, au \nfăcut-o  atunci  când  a  fost  nevoie.  Unele  state  au  apelat  chiar  la \nrevizuirea totală, așa cum a făcut Finlanda în anul 2000 sau Elveția în \nanul 1999. Altele, au apelat la o modificare parțială. Belgia chiar de 20 \nde ori în ultimii 20 de ani. \nEste adevărat, și în România s-a încercat de mai multe ori \nacest lucru. Cu excepția anului 2003, toate încercările de modificare a \nConstituției au eșuat. Acest lucru s-a întâmplat pentru că cei care le-au \ninițiat nu au înțeles că o revizuire a Constituției trebuie să satisfacă \nnevoile  cetățenilor,  și  nu  poftele  politicienilor,  fie  că  sunt \nparlamentari, premieri sau șefi de stat. \nReforma  constituțională  nu  mai  trebuie  să  fie  un  proiect \npersonal  al  politicienilor.  Această  dezbatere  trebuie  mutată  în \nsocietate, pentru că cetățenii trebuie să fie implicați efectiv în acest \nproces. Toate modificările trebuie înțelese și acceptate de români. \nDe aceea, consider absolut necesar un acord larg la nivelul \nîntregii clase politice, dar și la nivelul mediului academic, al corpului \nde  experți  și  al  societății  civile.  Contribuția  tuturor  este  esențială \npentru reușita unui demers atât de complex! \nStimați colegi, \n                                                                                             10                                                                                          \n     \nAu  trecut  18  ani  de  la  ultima  revizuire  a  Constituției \nRomâniei. În această perioadă am văzut cum Legea fundamentală a \nfost folosită fie ca bâtă, fie ca scut de către unii politicieni, în funcție \nde interesele politice de moment. \nDe  multe  ori,  diferiți  actori  politici  și-au  forțat  atribuțiile \nconstituționale. S-a ajuns în momente de criză politică, în care actuala \nConstituție nu a putut oferi soluții destul de clare pentru depășirea lor. \nDe  aceea,  trebuie  să  ne  punem  întrebarea:  cum  dorim  să \nreformăm Constituția? Care sunt acele direcții și principii care să aibă \nun caracter eficient în plan normativ? \nLa  nivel  general,  cred  că  Legea  fundamentală  trebuie  să \nîntărească instituțiile, astfel încât să avem un stat capabil să garanteze \ndrepturile  și  libertățile  cetățenilor.  Oamenii  trebuie  să  se  simtă \nprotejați cu adevărat de către stat. \nÎn al doilea rând, consider că un sistem de guvernare eficient \neste acela care generează un control reciproc între puterile statului și \nnu  permite  niciunui  actor  instituțional  să  concentreze  puterea  în \nmâinile sale. \nDin  păcate,  acest  principiu  fundamental  nu  și-a  găsit \nîntotdeauna și aplicarea în practică. În România, am asistat de multe \nori la un proces de personalizare a puterii. Cei care au ajuns să ocupe \ndiverse funcții în stat au modelat instituția, conform propriilor dorințe \nși interese. În final, această forțare a dus la o perturbare a echilibrului \nîntre puterile statului și la conflict. \n                                                                                             11                                                                                          \n     \nDin  această  perspectivă,  o  clarificare  a  atribuțiilor \npreședintelui  cred  că  se  impune.  Trebuie  să  ne  gândim  dacă  e \nmomentul să depășim angoasa dictaturii comuniste în ceea ce privește \nstatutul și rolul președintelui. \nAcum trei decenii a fost stabilit un sistem echilibrat prin care \ncetățenii  să  își  aleagă  direct  președintele,  însă  puterile  sale  au  fost \nlimitate ca să nu devină un dictator. \nTrebuie  ca  cei  care  vor  lucra  la  reforma  Constituției  să  se \npronunțe dacă acest sistem, în care președintele este o struțo-cămilă, \nîntre un președinte francez, de exemplu, și un monarh spaniol, mai \npoate funcționa în România. \nRolul președintelui a fost gândit ca un producător de consens. \nDin păcate, a sfârșit de multe ori în a fi un producător de tensiune în \nsocietate.  Nu  de  puține  ori  am  văzut  cum  președintele  și-a  depășit \nrolul  de  mediator  și  a  intervenit  brutal  peste  celelalte  puteri \nconstituționale. \nDe altfel, relațiile dintre președinte și premier au balansat în \nultimii 30 de ani între conflict și obediență. Am văzut că atunci când \nmajoritatea parlamentară a fost favorabilă președintelui, acesta a ajuns \nșeful  de  facto  al  Guvernului.  Premierul  a  devenit  o  marionetă.  În \ncealaltă extremă, a coabitării, președintele a fost mai degrabă izolat de \ncătre prim-ministru, care a preluat toată puterea executivă. Aceasta nu \neste normalitatea! \nApoi, în plan parlamentar, mi-aș dori, de exemplu, să existe \nun  anumit  interes  pentru  reglementarea  moțiunii  constructive  de \n                                                                                             12                                                                                          \n     \ncenzură,  pe  model  german.  În  România,  partidele  politice  au \ntransformat  moțiunile  de  cenzură  într-un  instrument  de  imagine  și \nprilej de atacuri politice la adresa adversarilor. \nDe aceea, eu cred că moțiunea de cenzură trebuie să fie clară \nși nu numai pentru retragerea încrederii, ci și pentru acordarea ei unei \nalte persoane, care să-și asume de la bun început acest rol. \nDemiterea  premierului  trebuie  să  conducă  automat  la \ndesemnarea unui alt prim-ministru. Nu am fi stat acum două luni fără \nGuvern, dacă am fi avut acest instrument în Constituție. \nÎn plan guvernamental, cred că viitoarea Constituție trebuie \nsă găsească mecanisme mult mai clare de limitare a practicii excesive \na ordonanțelor de urgență. Parlamentul nu este o anexă a Guvernului \nRomâniei, ci un partener instituțional. S-a folosit prea mult pretextul \nurgenței,  astfel  încât  practica  ordonanțelor  a  devenit  o  modalitate \ncurentă de legiferare. Lucrurile nu mai pot continua așa! \nÎn general, este nevoie de o clarificare a atribuțiilor fiecărei \nputeri  în  parte.  Și  sunt  convins  că  experții  vor  găsi  cele  mai  bune \nsoluții  astfel  încât  să  nu  devenim  victimele  unui  experiment \nconstituțional! \nDoamnelor și domnilor, \nTrebuie să ne gândim serios dacă ne aflăm în acel „moment \nconstituțional”.  Am  ratat  acest  moment  după  integrarea  în  Uniunea \nEuropeană și în NATO. Am ratat în 2011, am ratat și în 2013, când \nam avut o largă majoritate parlamentară. \n                                                                                             13                                                                                          \n     \nNu avem scuze dacă vom rata din nou! După 30 de ani, nu \nmai putem să punem doar niște proptele. Ele nu rezolvă nimic! Nu \naduc dezvoltare, continuitate și stabilitate! \nSocietatea  așteaptă  o  Constituție  modernă,  care  să  reflecte \nrealitatea,  dar  care  să  conducă  la  dezvoltare  și  să  ofere  soluții \ninovative la provocările viitorului. \nTrebuie să facem o reformă constituțională serioasă. Și avem \nnevoie de fiecare român pentru a reuși acest lucru!  \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule președinte. \nInvit acum la tribună pe Excelența Sa, domnul Nicolae-Ionel \nCiucă, prim-ministrul României. \nDomnul Nicolae-Ionel Ciucă (prim-ministrul României): \nDomnule președinte al Senatului, \nDomnule președinte al Camerei Deputaților, \nStimate domnule președinte al Curții Constituționale, \nDomnule președinte Constantinescu, \nStimate doamne și stimați domni parlamentari, \nStimați colegi miniștri,  \nDoamnelor și domnilor ambasadori,  \nBună ziua! \nSunt deosebit de onorat să particip astăzi la această ședință \nsolemnă,  prin  care  marcăm  30  de  ani  de  la  adoptarea  Constituției \n                                                                                             14                                                                                          \n     \nRomâniei,  act  juridic  și  politic  fundamental  al  statului,  garant  al \nlibertăților democratice ale cetățeanului. \nLa  referendumul  național  desfășurat  pe  8  decembrie  1991, \nromânii s-au pronunțat pentru democrație, libertate și stat de drept, \npentru o societate în care demnitatea omului, drepturile și libertățile \ncetățenilor, dreptatea și pluralismul politic, supremația legii și statul \nde drept să fie valori supreme, garantate de stat. \nPrima  și  singura  Constituție  adoptată  după  căderea \ncomunismului,  actuala  Constituție  a  României,  reprezintă  piatra  de \ntemelie a societății noastre democratice, fiind inspirată și legitimată de \nidealurile Revoluției din Decembrie 1989, de sacrificiul și jertfa celor \ncare  și-au  pierdut  viața  sau  au  fost  răniți  în  acele  zile.  Această \nConstituție  este  cea  de-a  doua  cea  mai  longevivă  Constituție  a \nRomâniei, după cea din 1866. \nAcum,  la  trei  decenii  de  la  adoptare  și  după  revizuirea \nnecesară aderării la Uniunea Europeană, în anul 2003, consider că este \nnecesară în continuare reformarea statului și a administrației publice \npentru  a  pune  în  centrul  preocupărilor  cetățeanul,  pentru  a  crește \neficiența  și  calitatea  serviciilor  publice  oferite  contribuabililor  și \npentru a crește responsabilitatea deținătorilor funcțiilor publice. \nPandemia COVID-19 a arătat încă o dată cât de importantă \neste asigurarea echilibrului dintre libertățile democratice și dreptul la \nviață, pe care statul trebuie să-l asigure tuturor, inclusiv prin servicii \nmedicale de care toți cetățenii români trebuie să beneficieze în mod \negal. Starea de alertă este, alături de limitările legale și legitime ale \n                                                                                             15                                                                                          \n     \nlibertăților cetățenilor pe o perioadă restrânsă, la fel de importantă ca \nși  nevoia  de  prezervare  a  drepturilor  și  libertăților  care  dau  esența \nstatului  democratic.  Nevoia  acestui  echilibru  este  evidentă,  astăzi, \ncând traversăm o perioadă de criză sanitară în care sunt necesare unele \nreglementări pentru combaterea COVID-19. Trebuie să traversăm cu \nbine,  împreună,  această  perioadă  și  voi  lua  toate  măsurile  necesare \npentru  a  trece  țara  prin  această  criză,  cu  sprijinul  experților  și  al \npersonalului de specialitate, al instituțiilor statului, în colaborare cu \npartenerii europeni și internaționali, dar mai ales cu sprijinul tuturor \ncetățenilor României. \nExcelențele Voastre, \nDistinși invitați, \nAșa  cum  am  subliniat  de  la  această  tribună  și  cu  prilejul \nacordării votului de învestitură, în centrul preocupărilor Guvernului se \naflă cetățeanul  român și binele comun. Alături de toți  miniștrii din \nacest Guvern ne angajăm să facem tot ce depinde de noi pentru ca \nsituația  economică,  socială  și  sanitară  a  românilor  să  se \nîmbunătățească. \nOamenii au așteptări legitime de la noi: să cultivăm respectul \nfață  de  lege,  să  apărăm  adevărul,  dreptatea,  unitatea  socială  și \nsolidaritatea. Lucrăm pentru cetățeni, luând la timp, cu bună-credință \nși  nepărtinitor,  decizii  care  să  ducă  la  o  viață  în  siguranță,  la \ndezvoltare, la respectarea demnității fiecăruia și la o viață mai bună. \nObiectivul nostru este ca prin măsurile pe care le vom implementa să \nasigurăm dezvoltarea și prosperitatea țării noastre. \n                                                                                             16                                                                                          \n     \nValorile și libertățile constituționale există în fiecare dintre \nnoi, ne unesc, ne fac mai puternici ca națiune, iar idealurile comune \nreprezintă liantul între cetățeni și instituțiile statului. \nDe aceea, vă cer sprijinul, atât dumneavoastră, dar și tuturor \ncetățenilor,  pentru  a  construi  o  țară  mai  puternică  și  prosperă, \naducându-i  pe  oameni  împreună  în  jurul  unui  obiectiv  comun: \ndezvoltarea și bunăstarea României și a românilor. \nÎn calitate de cetățean român și de prim-ministru al României, \nvoi  milita  întotdeauna  pentru  respectarea  literei  și  spiritului \nConstituției și pentru domnia legii. \nVă mulțumesc. (Aplauze.) \n                                                                                             17                                                                                          \n     \nDomnul Florin-Vasile Cîțu: \nMulțumim, domnule prim-ministru. \nInvit  la  tribună  pe  Excelența  Sa,  domnul  Valer  Dorneanu, \npreședintele Curții Constituționale. \nDomnule președinte! \nDomnul  Valer  Dorneanu  (președintele  Curții \nConstituționale): \nStimate domnule președinte al Senatului Florin Cîțu,  \nStimate  domnule  președinte  al  Adunării  Naționale,  al \nCamerei  Deputaților  -  zicem  Adunare  Națională,  pentru  că  așa  îi \nspunea pe vremuri, \nDistinse domnule prim-ministru Nicolae Ciucă, \nLa mulți ani și pentru ziua dumneavoastră de astăzi! \nDistinși miniștri,  \nDomnule președinte Emil Constantinescu, \nStimați parlamentari, \nDați-mi voie să mă răsfăț și să vă spun dragi colegi, \nÎnaltpreasfinția Voastră, \nOnorată asistență, \nMulțumesc  în  primul  rând  Parlamentului  pentru  onoranta \ninvitație  de  a  mă  adresa,  în  calitate  de  președinte  al  Curții \nConstituționale,  acestei  distinse  adunări  care  cinstește  Constituția \nRomâniei. \nÎn calitate de garant al supremației Constituției, pentru noi, \nCurtea Constituțională, este o mare onoare acest lucru și în această \n                                                                                             18                                                                                          \n     \ncalitate îmi permit să vă amintesc faptul că actul fundamental al țării \neste o adevărată Biblie și nu întâmplător fiecare dintre noi începem \nactivitatea depunând jurământul de credință cu mâna pe Constituția \nRomâniei și pe Biblie.  \nSărbătorim, astăzi, 30 de ani de la „momentul zero”, de la \nborna de stat a democrației românești, 30 de ani de la debutul unei \nperioade istorice pentru neamul românesc, unei epoci dorită a fi de \nlibertate și speranță, de încredere și entuziasm, care să succeadă anilor \nlungi,  apăsători  și  tenebroși  ai  comunismului,  30  de  ani  de  la \nadoptarea Constituției României.  \nLa acest moment aniversar, să ne amintim faptul că nu a fost \ndeloc  ușor  să  se  elaboreze  o  nouă  Lege  fundamentală,  care  să \nreușească mai întâi de toate să smulgă societatea din automatismele \ncomportamentale  și  atitudinile  formate,  fără  voia  sa,  sub  povara \nvremurilor,  pe  parcursul  jumătății  de  secol  petrecute  în  regimul \ncomunist, mai apoi să imprime un suflu nou, democratic, în acord cu \nspiritul  european,  care  să  rezoneze  cu  aspirațiile  și  idealurile \nRevoluției din Decembrie 1989 și să ofere, în același timp, mecanisme \njuridice concrete și eficiente, care să răspundă așteptărilor poporului. \nAdunarea  Constituantă,  instituită  în  acest  scop,  a  avut  la \ndispoziție pentru acest copleșitor demers creator un termen de 18 luni \nde la înființare. Lucrările Adunării Constituante s-au desfășurat astfel \nîncât  să  asigure  Adunării  Constituante  timpul  necesar  pentru  o \nelaborare ca atare. \n                                                                                             19                                                                                          \n     \nS-au conceput două lecturi, în acest scop, prima lectură având \nca  obiect  inițierea  membrilor  Adunării  Constituante  cu  modul  de \nredactare a unei constituții, precum și informarea acestora cu privire la \nconținutul constituțiilor din statele democratice. \nProcesul  de  elaborare  a  Constituției  a  beneficiat  de  o \nsubstanțială  asistență  internațională,  fiind  valorificată  experiența \nstatelor cu tradiție democratică. \nComisia  a  avut  întâlniri  inclusiv  cu  reprezentanți  ai  unor \nautorități  internaționale,  mai  ales  organisme  ale  ONU  și  ale \nConsiliului Europei, iar lucrările comisiei au fost analizate în cadrul \nComisiei de la Veneția. Un rol important l-au avut avizele comunicate \nde  diferite  organizații,  precum  Comitetul  Helsinki  pentru  drepturile \nomului,  dar  și  discuțiile  purtate  cu  diferiți  specialiști  în  drept \nconstituțional din numeroase țări, și chiar participarea nemijlocită a \nunor  specialiști  francezi,  în  frunte  cu  reputatul  profesor  Robert \nBadinter; la dezbaterile acestea care au însoțit elaborarea Constituției \ns-au valorificat și tradițiile constituționalismului românesc, preluat din \nprincipiile revoluției franceze. \nPrecizez aceste detalii pentru a evidenția dorința membrilor \nAdunării  Constituante  de  a  elabora  o  lege  fundamentală  a  statului \nromân  care  să  fie  în  concordanță  cu  standardele  internaționale  în \nmaterie  constituțională,  care  să  înglobeze  patrimoniul  democratic \neuropean  și  care  să  înalțe  viața  juridică,  politică  și  economică  a \nsocietății  românești  la  un  nivel  similar  celor  al  statelor  cu  sisteme \ndemocratice consolidate printr-o îndelungată tradiție. Să apreciem și \n                                                                                             20                                                                                          \n     \nsă respectăm acest efort uriaș, realizat cu toată convingerea și cu bună-\ncredință! \nDesigur  că,  fiind  o  creație  umană,  Constituția  noastră  nu \nputea  fi  perfectă,  ireproșabilă,  dar  conținutul  ei  reușește  să  ofere \nsuficiente repere pentru construirea pe baza sa a unui sistem care să \npermită  buna  funcționare  a  instituțiilor  publice  și  a  vieții  politice, \neconomice, în ansamblul său. În timp, pe măsura evoluției sociale, a \ndezvoltării complexului de relații interumane și interinstituționale, a \nremodelării peisajului socio-politic, unele aspecte nu au mai corespuns \nnoilor realități, diferite de cele avute în vedere în puterea constituantă \noriginală.  Tocmai  pentru  acest  motiv,  a  fost  înscrisă  în  Constituție \nposibilitatea revizuirii sale, iar anul 2003 a fost momentul în care s-a \nrealizat  o  astfel  de  primenire  a  legii  noastre  supreme,  corijându-se \nimperfecțiunile, adaptându-i-se prevederile la schimbările survenite și \nîmbunătățindu-i-se soluțiile propuse inițial. \nDe asemenea, revizuirea din 2003 a avut un scop mai mult \ndecât atât, reconfigurându-se cadrul constituțional național, astfel încât \nsă permită aderarea României la Organizația Atlanticului de Nord și \nintegrarea în Uniunea Europeană. \nAșadar, deși este Legea fundamentală a statului, Constituția \nnu  putea  rămâne  încremenită  în  timp,  ci  poate  fi  modificată  atunci \ncând această necesitate apare ca stringentă. Dar revizuirea Constituției \ntrebuie făcută cu responsabilitate, cu înțelepciune, cu simțul datoriei \nfață de popor, cu intenția sinceră de a aduce un beneficiu acestuia, și \nnu dintr-o dorință, chiar inspirată, unilaterală. Din păcate, însă, ideea \n                                                                                             21                                                                                          \n     \nrevizuirii  Constituției  a  fost  utilizată  nu  de  puține  ori  ca  miză \nelectorală, lipsită de o serioasă acoperire sub aspectul motivației și al \njustificării  raționale,  fiind  transformată  într-un  instrument  de \nmanipulare  în  vederea  obținerii  de  capital  electoral  din  promisiuni \nirealizabile. O astfel de atitudine distructivă nu face altceva decât să \nsemene  îndoială,  să  inducă  o  stare  de  incertitudine  cu  privire  la \nordinea  constituțională,  fragilizând  însăși  construcția  democratică  a \nstatului.  Din  fericire,  probabil  anticipând  asemenea  inițiative \noportuniste, legiuitorul constituant a instituit o procedură complexă de \nrevizuire, compusă dintr-o succesiune de etape și prevederi obligatorii, \nstabilind în final și limitele revizuirii, care fac obiectul așa-zisei părți \nrigide a Constituției. \nAr trebui ca în lupta politică să se renunțe la ideea de a se da \ntot  timpul  vina  pe  pretinsele  imperfecțiuni  ale  Constituției  pentru \nnerealizările, pentru insuccesele clasei politice. Mecanismul statal va \nputea funcționa perfect în baza actualei reglementări constituționale \ndacă prevederile Legii fundamentale vor fi respectate atât în litera, cât \nși  în  spiritul  lor.  Domnia  legii,  care  este  o  exigență  esențială  a \nprincipiului statului de drept, ar trebui să fie un adevărat far călăuzitor \npentru toți participanții la viața publică. Nu puțini sunt cei care invocă \nacest concept al statului de drept, dar uită care este semnificația sa, \nuită că acesta implică subordonarea statului în toate componentele sale \nfață de drept și în primul rând față de Constituție și că are ca scop \ntocmai  ponderarea  eventualelor  tendințe  abuzive  discreționare  ale \nstructurilor  etatice.  Or,  se  știe  că  puterea  exemplului  este  o  armă \n                                                                                             22                                                                                          \n     \nredutabilă. Cum putem pretinde cetățenilor să respecte și să cinstească \nLegea fundamentală a țării dacă unii dintre cei care dețin și exercită \nputerea politică în numele lor o pun la îndoială sau o bagatelizează? \nCum putem aștepta din partea poporului să fie mândru de Constituția \nsa, când unii dintre reprezentanții acestuia o contestă? \nÎn  calitate  de  garant  al  supremației  Constituției,  Curtea \nConstituțională vă invită să prețuim împreună importanța cărții noastre \nfundamentale,  să-i  recunoaștem  obligativitatea  și  să  o  respectăm  în \nlitera și spiritul ei. \nLa mulți ani Constituției României! \nȘi v-aș ruga să-mi permiteți o scurtă informare.  \nÎn foaierul din fața sălii de ședințe sunt mai multe panouri \norganizate cu sprijinul generos al Arhivelor Naționale, al Monitorului \nOficial și al AGERPRES-ului, care redau constituțiile în original, cu \nsemnăturile respective, Constituția din 1866, invocată și aici ca model, \nConstituția din 1923 și Constituția din 1991. \nVă mulțumesc foarte mult pentru atenție. (Aplauze.) \nDomnul Florin-Vasile Cîțu: \nMulțumim, domnule președinte. \nDoamnelor și domnilor senatori și deputați, \nPotrivit celor convenite, în această ședință solemnă vor avea \nintervenții reprezentanți ai grupurilor parlamentare reunite, în limita a \n7 minute pentru fiecare grup parlamentar, iar deputaților și senatorilor \nneafiliați  li  se  alocă  3  minute,  cu  o  singură  intervenție,  printr-un \nreprezentant comun. \n                                                                                             23                                                                                          \n     \nAvem lista. Doar Grupul parlamentar AUR nu a ... \nDomnul George-Nicolae Simion (din sală): \nStați că vă dau acum! \nDomnul Florin-Vasile Cîțu: \nVă rog! \nDin partea Grupurilor parlamentare ale PSD, domnul senator \nRobert Cazanciuc. \nDomnul Robert-Marius Cazanciuc: \nDomnule președinte al Senatului, \nDomnule președinte al Camerei Deputaților,  \nDomnule prim-ministru, \nStimați membri ai Guvernului, \nDoamnă ministru, \nDomnule președinte Emil Constantinescu,  \nDomnule președinte Dorneanu, \nÎnaltpreasfinția Voastră, \nDragi colegi, \nÎn misiunea noastră, ca membri ai Parlamentului, de a face \ncunoscută legea, facem deseori referire la litera și spiritul ei. \nDacă  vorbim  de  Legea  fundamentală,  avem  aici  spiritul \nConstituției,  care  s-a  transformat  într-o  esență  tare  -  Constituția \nRomâniei. \nAm  luat  de  la  bibliotecă  această  geneză  și  dați-mi  voie  să \ncitez câteva rânduri din această carte: „Emoția mea este firească în \n                                                                                             24                                                                                          \n     \nacest moment solemn, când pentru a treia oară, în decurs de 150 de \nani, România are prilejul ca, prin reprezentanții săi aleși, să dezbată și \nsă voteze o constituție adevărată”. \nAstăzi, la 30 de ani de la acest discurs, rostit de Dan Amedeo \nLăzărescu în 1991, avem aceleași preocupări de a cârmui țara spre un \nviitor european, numai că de această dată viitorul european este legat \nși  de  utilizarea  adecvată  a  uriașelor  resurse  puse  la  dispoziția  țării \nnoastre pentru a reduce decalajele față de alte state europene care timp \nde 50 de ani au avut un destin mai bun decât am avut noi la frontiera \nEuropei. \nSpunea, la vremea respectivă, profesorul Iorgovan, că speră \nca această Constituție să aibă rolul unui adevărat pact social. \nDincolo  de  reașezarea  statului  român  pe  principii  real \ndemocratice, Constituția din 1991, pe care o sărbătorim astăzi, a fost și \nun rezultat al transpunerii în lege a entuziasmului celor care își doreau \nlibertatea, despre  care auziseră de la părinți, bunici sau din filmele \namericane, dar și a entuziasmului celor care plătiseră cu ani grei de \ntemniță comunistă pentru vina de a lupta pentru libertate.  \nAstăzi, noi, parlamentarii, avem o dublă datorie față de acești \noameni și față de urmașii noștri. Avem datoria de a înțelege dacă în \ncei 30 de ani care au trecut de la adoptarea Constituției aceasta a reușit \nsă  se  facă  cunoscută  și  înțeleasă  de  poporul  ei,  dacă  spiritul  Legii \nfundamentale a fost deslușit de cei chemați să o aplice și să o apere. \nLa  începutul  anilor  '90,  Constituția  a  fost  percepută  mai \ndegrabă ca un reper academic, departe de viața obișnuită. \n                                                                                             25                                                                                          \n     \nO cercetare sociologică realizată recent ne-a arătat că pentru \nromâni Constituția reprezintă astăzi nu doar un set de principii, ci un \ntext viu, aflat în vârful ierarhiei legilor, care poate influența în mod \ndirect viața fiecăruia dintre noi. \n63% dintre români consideră că o modificare a Constituției \nle-ar face o viață mai bună. \nNe-am întrebat la începutul anului dacă ar fi o idee bună ca \nstatul  să  distribuie  fiecărui  cetățean  câte  o  Constituție.  90%  dintre \nromâni au spus că da, ar fi o idee foarte bună. Românii vor să aibă un \nreper, vor să știe că pot apela la cineva fundamental atunci când ceva \nnu merge bine. \nGardianul  Constituției  este,  de  29  de  ani,  Curtea \nConstituțională, care prin 22.000 de decizii pronunțate până în prezent \nne-a arătat cum trebuie interpretate textele Constituției, dar și limitele \nunora dintre ele, care au rămas tributare contextului social economic \nîn care au fost adoptate. \nGardian al Constituției sau făuritor de legi? \nSunt  convins  că  membrii  Curții  Constituționale  își  pun \naceastă întrebare la fiecare decizie  pe care o pronunță, iar numărul \nmare al acestora arată, de asemenea, nevoia cetățeanului de a respecta \nConstituția,  de  către  fiecare  dintre  noi,  dar  și  de  către  instituțiile \nstatului. \nTitulatura  marginală  a  primului  articol  din  Constituție  este \n„Statul român”. Poate era mai potrivit dacă primul articol se numea \npur și simplu România, pentru a arăta preeminența poporului român. \n                                                                                             26                                                                                          \n     \nLegea  fundamentală  trebuie  să  aibă  în  centrul  ei  omul,  cu \ndrepturile și libertățile lui fundamentale, cu un stat capabil în mod real \nsă  asigure  protejarea  lor,  printr-o  arhitectură  constituțională  care  să \nstatueze principiul supremației și respectării Constituției și a legilor, \nprecum și cooperarea loială dintre puteri, toate acestea în beneficiul \ncetățeanului. \nDacă această constituție îndeplinește astăzi acest rost vă invit \nsă reflectăm și să lucrăm împreună. \nPentru  un  dialog  eficient  despre  Constituție  și  pentru  a \ncunoaște modele ce pot contribui la conturarea propriilor convingeri \naveți la dispoziție o carte în format electronic. \nÎn 2015, cu ajutorul a patru profesori universitari, am tradus \nîn  limba  română  toate  constituțiile  Uniunii  Europene.  O  să  primiți \nfiecare dintre dumneavoastră, printr-un mesaj, din partea liderilor de \ngrup, această carte în format electronic. \nDupă 30 de ani îi evocăm astăzi aici pe membrii Adunării \nConstituante care ne-au lăsat moștenire o constituție care a reașezat \nțara după comunism. \nCare va fi moștenirea noastră, a celor de aici? Ce vom lăsa \nnoi?  O  împărțire  a  românilor  în  mai  multe  categorii:  bugetari  și \ncorporatiști, locuitori în țară sau în diaspora, pro sau contra Uniunii \nEuropene, pro sau contra justiției. \nDupă  câteva  luni  de  dezbateri  în  cadrul  Partidului  Social \nDemocrat ne-am pus întrebarea dacă această Constituție poate fi un \nliant al națiunii. \n                                                                                             27                                                                                          \n     \nPentru  a  căuta  răspuns  la  această  întrebare,  Asociația  „Pro \nDemocrația”  și  Institutul  Social-Democrat  „Ovidiu  Șincai”  au \norganizat  pe  1  iulie  o  dezbatere  consacrată  analizei  de  ansamblu  a \nevoluției societății românești guvernată de actuala Constituție. \nAți  primit  fiecare  dintre  dumneavoastră  această  carte.  Cei \ncare n-ați primit-o încă, o veți primi cu siguranță. Este un volum care \nreunește lucrările a 12 profesori universitari și 2 membri ai Adunării \nConstituante.  Au  fost  invitați  să-și  exprime  opiniile  cu  privire  la  o \nConstituție a viitorului și asupra măsurii în care Legea fundamentală \npoate fi îmbunătățită, astfel încât să răspundă marilor provocări ale \nRomâniei de astăzi, obiectivelor comune europene și ale omenirii, în \ngeneral.  \nVorbind de viața acestei Constituții și de obiectivele comune \neuropene,  fostul  ministru  al  integrării,  profesorul  Vasile  Pușcaș, \nspunea că revizuirea din 2003 a tratat aderarea la Uniunea Europeană \nca  un  simplu  act  de  politică  externă,  și  nu  ca  un  proces  intern  de \ntransformare a statului și a societății. \nRevizuirea din 2003 a reprezentat actul juridic care a făcut \nposibilă aderarea la Uniunea Europeană și NATO. \nÎncercările de revizuire din 2011-2013 au fost arme în bătălia \npolitică internă, din păcate, dar, în același timp, au arătat nevoia de \nclarificare a unor  texte scrise poate cu prea  mult entuziasm în anii \n1990-1991 și nevoia de a consfinți statutul nostru real de membri ai \nUniunii Europene și ai NATO. \n                                                                                             28                                                                                          \n     \nModificările actualei Constituții ar putea fi abordate din cel \npuțin trei perspective, dacă doriți. Aș spune una tehnică – și vă dau un \nexemplu – art. 29 vorbește de telegrame. Am întrebat Poșta Română \ncând a fost trimisă ultima telegramă. Acum mai bine de 10 ani. \nDomnul Florin-Vasile Cîțu: \nDomnule senator, vă rog să încercați să finalizați! \nDomnul Robert-Marius Cazanciuc: \nImediat, domnule președinte! E un moment solemn. \nDe  opțiune  politică,  regionalizarea  și  formarea  Guvernului. \nPoate președintele să încredințeze formarea Guvernului partidului care \na  câștigat  alegerile?  Și  inovativă.  Reglementarea  constituțională  a \nrolului opoziției parlamentare, protejarea drepturilor fundamentale în \nfața  provocărilor  generate  de  evoluția  inteligenței  artificiale  sau \nprotejarea  statului  în  fața  regimurilor  comerciale  și  economice \ntransfrontaliere. \nCred că astăzi, în Parlament, avem obligația față de poporul \nnostru să lansăm dezbateri publice față de principalele teme ale vieții \nsociale,  economice  și  politice,  asupra  modului  în  care  drepturile \nfundamentale  sunt  respectate  în  mod  real,  asupra  modului  în  care \nputerile statului au funcționat în slujba poporului și care în final să \nconducă,  de  ce  nu,  la  un  acord  politic  național  pentru  o  eventuală \nrevizuire a Constituției. Un asemenea proiect ar putea reprezenta un \nliant al națiunii care să contribuie la uniunea spirituală a poporului \nromân. \n                                                                                             29                                                                                          \n     \nVa fi posibil doar în măsura în care acest proces va fi unul \nautentic  și  oamenii  vor  vedea  că  este  unul  autentic,  nu  ca  un  alt \ninstrument într-o bătălie politică. \nDezbaterea  națională  în  jurul  temei  revizuirii  Constituției \npoate fi un instrument de atingere a obiectivului de refacere a legăturii \nțării cu fiecare român. \nAstăzi suntem datori să le lăsăm celor care vin după noi o \nRomânie în bună stare. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule senator. \nDin partea Grupurilor parlamentare ale PNL....  \n(Domnul  senator  Robert-Marius  Cazanciuc  revine  la \ntribună.) \nMai aveți? \nDomnul Robert-Marius Cazanciuc: \nAți primit, de asemenea, stimați colegi, o coliță nouă, timbre \nrealizate în 2019 de către Romfilatelia, în care pentru prima dată pe \ntimbre  au  fost  puse  drepturile  fundamentale.  Sunt  nouă  drepturi \nfundamentale, tipărite în milioane de exemplare, care au încercat să \nfacă cunoscută românilor Legea fundamentală. \nMulțumesc. (Aplauze.) \nDomnul Florin-Vasile Cîțu: \nMulțumim, domnule senator. \n                                                                                             30                                                                                          \n     \nO inițiativă foarte bună. \nDin partea Grupurilor parlamentare ale PNL, doamna senator \nLaura-Iuliana Scântei. \nDoamna Laura-Iuliana Scântei: \nVă mulțumesc, domnule președinte. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule președinte Emil Constantinescu, \nÎnaltpreasfinția Voastră, \nDomnule președinte al Curții Constituționale, \nDistinși membri ai Corpului diplomatic, \nDragi invitați, \nDoamnelor și domnilor senatori și deputați, \nSărbătorim într-adevăr 30 de ani de la intrarea în vigoare a \nConstituției din 1991. \nTimp  de  30  de  ani,  Constituția  a  garantat  stabilitatea \nregimului  politic,  a  oferit  termenul  de  referință  pentru  drepturile  și \nlibertățile fundamentale ale cetățenilor și a fost temelia pe care s-au \nconstruit instituțiile vitale ale statului. \nTotuși trebuie să fim sinceri, 30 de ani nu înseamnă mulți ani \nconstituționali.  Prin  comparație,  Constituția  de  la  1866  a  fost  în \nvigoare vreme de 57 de ani. Avem deci o Constituție tânără și, pe cale \nde consecință, o democrație la fel de tânără. \nDeși e tânără, Constituția prevede un obiectiv de țară istoric, \n                                                                                             31                                                                                          \n     \nîmpărtășit în egală  măsură de toate forțele politice responsabile, de \nautoritățile statului și de majoritatea românilor, și anume, România - \nstat democratic. Acel stat cu o democrație consolidată, axată pe cele 3 \nmari valori fondatoare ale liberalismului politic, și anume: protejarea \nvieții, promovarea libertății și garantarea proprietății. Adică un stat de \ndrept, un stat de tip occidental, care își respectă îndatoririle rezultate \ndin  angajamentele  internaționale,  inclusiv  cele  care  decurg  din \ncalitatea de stat membru UE și NATO. \nDoamnelor și domnilor, \nAți auzit și până acum, de la antevorbitorii mei, veți auzi în \ncontinuare, azi, la ceas aniversar, multe cuvinte frumoase, dar și critici \nla adresa Constituției în vigoare. Toate oferă răspunsuri cu privire la \nîntrebarea: Ce reprezintă Constituția României, după 30 de ani, pentru \ncetățeni,  pentru  politicieni  și  pentru  țară?  Că  înglobează  cele  mai \nînalte valori și idealuri ale unei societăți democratice, că este o pavăză \npentru  asigurarea  statului  de  drept  și  a  independenței  justiției,  o \ngaranție că nicio autoritate nu va abuza de puterea sa și va acționa în \nlimitele constituționale, că, într-adevăr, cuprinde catalogul de drepturi \nși libertăți fundamentale și că e un scut împotriva abuzului de putere al \nautorităților statului împotriva cetățenilor. \nÎn ce mă privește, am dorit astăzi să vă spun despre ce nu este \no Constituție. \nÎn primul rând, o Constituție nu este doar un document politic \nsau doar o lege care se poate modifica oricum și oricând, după bunul \nplac al unei majorități politice sau al unui partid care, de exemplu, s-ar \n                                                                                             32                                                                                          \n     \nteme că nu ar da nici după 20 de ani, în anul 2024, un candidat ales la \nfuncția de președinte al României. \nÎn  al  doilea  rând,  o  Constituție  nu  reprezintă  nimic  fără \nconstituționalism. Legea fundamentală a unui stat capătă valoare dacă \neste respectată în timp și dacă, prin respectarea continuă, la nivelul \nsocietății  se  creează  un  sentiment  puternic  de  apartenență  la \nConstituție și la valorile sale. \nÎn al treilea rând, o Constituție nu este în realitate opera unei \nmajorități  politice  conjuncturale,  deși  unii  așa  cred.  O  Constituție \ndurabilă este rezultatul unui autentic moment constituțional. Un astfel \nde moment constituțional a fost în anii 1990, 1991, atunci când s-a \nrealizat  trecerea  de  la  vechiul  regim  politic  totalitar  la  noul  regim \npolitic democratic. Constituția României a eliminat atunci posibilitatea \nconcentrării  puterii  în  mâinile  unei  persoane,  ale  unui  grup  de \npersoane  sau  ale  unei  instituții  și  așa  sperăm  să  rămână  pentru \ntotdeauna. \nMai târziu, în 2003, la momentul revizuirii, s-a avut în vedere \nnevoia fundamentală a României de a adera la structurile euroatlantice \nși de a se defini un destin european pentru societatea românească. \nFără  îndoială,  doamnelor  și  domnilor,  Constituția  nu  este \nperfectă,  iar  numeroasele  decizii  ale  Curții  Constituționale  i-au \nevidențiat vreme de 30 de ani și limitele și lipsurile. Cu toate acestea, \nmomentele  constituționale  autentice  pentru  revizuirea  Legii \nfundamentale trebuie să fie rezultatul unei nevoi sociale reale și să \nexprime  o  viziune  asupra  arhitecturii  statului,  construită  în  timp  și \n                                                                                             33                                                                                          \n     \nîmpărtășită de majoritatea cetățenilor. \nÎnchei spunându-vă că Partidul Național Liberal nu se teme \nde o revizuire a Constituției. PNL reafirmă angajamentul politic de a \ncontinua  construcția  statală  asumată  încă  de  la  înființarea  sa,  dar \natunci când va revizui Constituția nu va renunța la viziunea sa liberală \nasupra statului și asupra economiei. Liberalismul constituțional va fi \npromovat în continuare ca principiu de modernizare a statului român \nîn  era  digitalizării,  pentru  a  oferi  cetățenilor  cu  adevărat  un  stat \nfuncțional, bazat pe o economie liberă, pe domnia legii și pe respectul \ndrepturilor fundamentale. \nAșadar,  azi,  la  ceas  aniversar,  urăm  Constituției  noastre \nlongevitate  și  respect  din  partea  tuturor  –  cetățeni  și  întreaga  clasă \npolitică! \nVă mulțumesc. (Aplauze.) \nDomnul Florin-Vasile Cîțu: \nMulțumesc, doamnă senator. \nDin partea Grupurilor parlamentare ale USR, domnul senator \nRadu-Mihai Mihail. \nDomnul Radu-Mihai Mihail: \nMulțumesc, domnule președinte. \nDoamnelor și domnilor, \nSuntem  un  stat  care  derapează  spre  eșec  și  Constituția  din \n1991  nu  este  străină  de  ceea  ce  se  întâmplă.  Constituția  României \nmoderne, libere și prospere ar fi trebuit să înceapă cu punctul 8 de la \n                                                                                             34                                                                                          \n     \nTimișoara. Cu despărțirea conștientă și asumată de trecutul totalitar și \nde aceia care i-au făcut posibilă existența timp de o jumătate de veac. \nConstituția de la 1991 a venit după „Duminica orbului” din \n1990  și  a  consfințit  restaurația  foștilor  comuniști  și  securiști  din \nRomânia.  A  fost  scrisă  după  chipul  și  asemănarea  destinatarului  și \nautorului  –  Ion  Iliescu,  zis  și  comunist  cu  față  umană,  și  Antonie \nIorgovan, zis și comunist cu studii juridice. \nConstituția României validată la referendumul din decembrie \n'91 a fost scrisă de un președinte al Asociației Studenților Comuniști \ndin  Universitatea  București,  pentru  președintele  Uniunii  Tineretului \nComunist. \nAcum  30  de  ani  eram  reporter  la  Radio  Delta  și  eram  pe \nstradă și îi întrebam pe oamenii care mergeau foarte mândri să voteze \nConstituția, dacă au citit textul și de ce îl votează? Și răspunsul era \ncam același de la toți: „Păi, ne-a spus Ion Iliescu că e de bine”. \nUSR a apărut pentru că românii s-au săturat să le spună un \ntătuc și gașca lui ce să facă. (Aplauze. Vociferări.) \nAcum  oamenii  sistemului  tot  vorbesc  despre  schimbarea \nConstituției, astfel încât președintele să nu mai fie ales de români, ci \nde ei. (Vociferări.) \nOamenii fără chip vor ca funcția de președinte al românilor să \npoată fi scoasă la mezat și tranzacționată între grupurile parlamentare, \nmonedă de schimb în trocurile politice, departe de ochii lumii și de \nochii cetățeanului. \nUSR  a  apărat,  apără  și  va  apăra  statul  de  drept  și  valorile \n                                                                                             35                                                                                          \n     \ndemocrației liberale de toate încercările de a pune instituțiile statului, \noricare  ar  fi  ele...  (Vociferări.)  ...la  dispoziția  infractorilor,  a \nevazioniștilor, a hoților din bugetul de stat și a combinatorilor politici \ncare îi cauționează. (Vociferări.) \nȘi închei cu o ultimă remarcă. Antonie Iorgovan, părintele \nConstituției din '91, a fost, ca tot românul imparțial, expert în cadrul \nComisiei juridice constituționale și pentru drepturile omului din cadrul \nCFSN  și  independent,  dar  afiliat,  în  legislatura  '90-'92,  la  Grupul \nparlamentar al PNL, pentru ca apoi să treacă la PSD, demonstrând \nastfel multilateralismul FSN-ismului, așa cum îl vedem și astăzi. \nNu-i așa că de acolo de sus, de unde se află, Caragiale râde cu \ngura până la urechi? (Vociferări. Aplauze.) \nDomnul Florin-Vasile Cîțu: \nMulțumesc, domnule senator. \nDin  partea  Grupurilor  parlamentare  AUR,  domnul  George \nSimion. \nDomnul George-Nicolae Simion: \nMulțumesc frumos. \nA fost un referendum pentru modificarea Constituției, să fie \nspecificat  faptul  că  în  România  căsătoria  este  între  un  bărbat  și  o \nfemeie. Sper că nu vreți să modificați Constituția în sensul în care să îl \nluați pe domnul Cîțu legal de soție, da? (Vociferări.) \nNoi nu suntem de acord cu faptul că trebuie să se producă o \nfederalizare  sau  o  regionalizare  sau  cum  dorește  unul  sau  altul  din \n                                                                                             36                                                                                          \n     \npartidele și organizațiile non-guvernamentale care sunt în Parlament \nastăzi. Nici pentru punerea în acord cu anumite prevederi europene. \nNoi  credem  că  a  noastră  Constituție  este  foarte  bună.  Și  unele \nîncercări de încălcare a Constituției, cum a fost înlăturarea Avocatului \nPoporului, neconstituțională, au fost stopate. \nȘi dacă tot ne-ați dat niște timbre aici, în care sunt prevăzute \narticolele  fundamentale,  vedeți  că  pierdem  o  generație,  pentru  că \ndreptul la învățătură este asigurat. Din păcate, nu a fost asigurat de \nstatul  român,  prin  hotărâri  de  Guvern  care  sunt  aduse  aici,  în \nParlament  și  noi  doar  trebuie  să  le  ascultăm,  nici  măcar  nu  putem \ninterveni asupra stării de alertă. \nÎncetați  să  călcați  în  picioare  drepturile  fundamentale  ale \nromânilor și începeți să respectați Constituția! \nNu prin ședințe solemne faceți asta, ci respectând Constituția \nși eliminând orice formă de obligativitate asupra românilor! \nConstituția este bună. Trebuie susținută și trebuie apărată de \nuzurpatori, atât de aici, de la București, cât și de la Bruxelles! \nVă mulțumesc. (Aplauze.) \nDomnul Florin-Vasile Cîțu: \nMulțumesc. \nDomnul Tanasă. \nDomnul Dan Tanasă: \nDa. \nÎnaltpreasfinția Voastră, \n                                                                                             37                                                                                          \n     \nDomnule președinte al Camerei Deputaților, \nOnorați membri ai Guvernului, \nDoamnelor și domnilor senatori și deputați, \nArt.  3  al  Constituției  României  vorbește  despre  teritoriul \nRomâniei, care este inalienabil. \nDin  păcate,  în  ultimii  30  de  ani,  atât  PSD,  cât  și  PNL  și \nUDMR au permis vânzarea pământului României către străini, la un \nnivel demențial. \nDin  păcate,  suntem  poate  unici  în  lume,  ne-am  înstrăinat \npământul și am vândut, ne-am trezit într-o situație în care am permis, \nculmea, încălcarea art. 3 al Constituției României. \nArt. 12 vorbește de simbolurile naționale ale României. \nArt. 13 vorbește de limba națională, de limba română. \nEu  am  câștigat  câteva  zeci  de  procese  în  instanțele  din \nRomânia, prin care am încercat să impun respectarea limbii oficiale de \nstat. Și, din păcate, atât PSD, cât și PNL, ați tolerat timp de 30 de ani \natitudinile absolut inacceptabile ale UDMR atunci când vine vorba de \nsimboluri naționale și de limba oficială de stat în România. \nAți permis... ați permis – că plecați, domnule Kelemen Hunor \n–  ați  permis,  domnilor,  ca  în  Transilvania,  practic,  în  multe  zone, \nlimba maghiară să devină, practic, de facto limbă oficială de stat. Și \npermiteți în continuare, dragi colegi de la PSD și de la PNL! \nLimba oficială de stat nu este negociabilă cu nimeni! Și nici \nsimbolurile naționale! Acestea le puteți spune colegilor de la UDMR. \nȘi închei. \n                                                                                             38                                                                                          \n     \nArt. 47 vorbește despre faptul că: „Statul este obligat să ia \nmăsuri de dezvoltare economică și de protecție socială, de natură să \nasigure cetățenilor un nivel de trai decent”. \nÎn ultimii 30 de ani, modul în care PSD și PNL au înțeles să \nfacă  politică  în  România  ne  situează  pe  ultimele  locuri  la  ceea  ce \nînseamnă nivel de trai. Ultimele locuri în Europa. \nȘi, mai mult decât atât, modul în care PSD și PNL au făcut \npolitică în ultimii 30 de ani a dus la situația absolut inacceptabilă în \ncare peste 3,5 milioane de români au fugit de aici, de pe acest pământ. \nI-ați fugărit voi. Și, din păcate, în ultimii 4 ani, nici USR nu s-a lăsat \nmai prejos. \nMulțumesc. (Aplauze.) \nDomnul Florin-Vasile Cîțu: \nMulțumim. \nDomnul deputat Ciubuc. \nDomnul Ciprian Ciubuc: \nDomnule președinte al Senatului, \nDomnule președinte al Camerei Deputaților, \nDomnule președinte Constantinescu, \nStimați colegi, \nStimați invitați, \nEu am să vorbesc scurt. \nȘi am să vorbesc de art. 16 - cetățenii români sunt egali în \nfața legii. \n                                                                                             39                                                                                          \n     \nStimați colegi, \nNu  suntem  astăzi  în  măsură  să  respectăm  art.  16.  De  ce? \nPentru  că  pe  baza  ordonanțelor  de  urgență  și  a  stării  de  alertă, \ndrepturile  românilor  nu  sunt  respectate.  Avem  6  articole  din \nConstituție – domnule președinte al Curții Constituționale, puteți să \nconfirmați sau infirmați – care sunt călcate în picioare pentru că avem \no stare de alertă neconstituțională și măsuri restrictive aberante. \nVin de la întâlnirea care a avut loc săptămâna trecută, de la \nDelegația Adunării Parlamentare a Francofoniei, unde – vreau să vă \nspun un lucru foarte important și vă rog să fiți atenți cu toții – am fost \nadunați mai mulți parlamentari din Parlamentul României, care facem \nparte din Delegație, inclusivi parlamentari din toate țările francofone, \nni s-au ținut lecții de modificare a Constituției, sub motiv de COVID \nși sub motiv de pandemie. Din Parlamentul belgian ni s-a transmis, \ntrebuie  să  modificăm  Constituția  după  modelul  Luxemburg,  să \nomogenizăm  Constituția.  Inclusiv  toate  țările  care  fac  parte  din \nUniunea Europeană. \nDe asemenea, ni s-a vorbit despre suspendarea Parlamentelor \nnaționale. (Vociferări.) \nNi s-a vorbit de suspendarea Parlamentelor naționale. \nMă  bucur  că  colegii  de  la...  antevorbitorii  mei  au  vorbit \ndespre modificarea Constituției. \nStimați colegi, \n Nu putem să modificăm Constituția, să o omogenizăm dacă \nnu ne întoarcem la popor. \n                                                                                             40                                                                                          \n     \nAm  susținut  și  în  Parlamentul  din  Albania,  la  Adunarea \nParlamentară a Francofoniei, susțin și de aici – cum vă veți uita în \nochii  copiilor  dumneavoastră  sau  în  ochii  românilor  dacă  vom \nmodifica Constituția și vom omogeniza Constituția după Constituția \ndin Luxemburg... (Vociferări.) ...sub motiv de COVID și sub motiv de \npandemie? \nAm  numărat,  de  19  ori  s-a  vorbit  de  cuvântul  „control”. \nControlul  pandemiei,  nemijlocit,  controlul  oamenilor.  Nu  putem \ncontrola  pandemia  dacă  nu  putem  controla  mișcarea  oamenilor  în \nEuropa și în statul național. \nOameni buni, \nStimați colegi, \nMă adresez și românilor și dumneavoastră. \nSă vă ferească Dumnezeu de o revoltă populară! \nCum  le-am  spus  și  francezilor  din  Parlamentul  din  Albania, \nromânii nu sunt ca francezii, să iasă o lună, două, trei, o lună, 10 luni la \nproteste. Românii au ieșit 9 zile și Ceaușescu a dispărut. \nNoi avem o istorie de comunism. Știm că aceste restricții care ni \nse  impun  în  Parlamentul  național  vin  doar  să  îngrădească  drepturi  și \nlibertăți și nu măsuri ca să controlăm pandemia! \nNu putem să suspendăm drepturile noastre fundamentale conform \nConstituției și să modificăm Constituția fără să ne întoarcem la popor! \nDe  aceea,  vă  rog  pe  toți  să  conștientizați  că  pentru  orice \nmodificare a Constituției trebuie să fie direct întrebat și poporul român, și \noamenii care ne-au ales. \nVă mulțumesc. \n                                                                                             41                                                                                          \n     \nȘi sunt încrezător că dumneavoastră veți reflecta la ce am vorbit \nastăzi aici. \nPuteți să-i întrebați și pe colegii dumneavoastră care au fost în \nParlamentul din Albania, să vă confirme acest lucru. \nMulțumesc. (Aplauze.) \nDomnul Florin-Vasile Cîțu: \nMulțumim. \nVă  garantăm  că  orice  modificare  se  va  face  doar  prin \nreferendum, deci mergem la popor. \nGrupul parlamentar al UDMR, domnul Csoma Botond. \nDomnul Csoma Botond: \nOnorați invitați, \nDoamnelor și domnilor deputați, \nRomânia  a avut o experiență totalitară cruntă sub regimul \ncomunist, mai ales în „Epoca de Aur”, sub Ceaușescu. Iar dacă luăm \nîn considerare acest lucru cred că adoptarea Constituției în anul 1991 a \nfost  un  pas  foarte  important  pe  drumul  făuririi  unei  societăți \ndemocratice, după decenii lungi de totalitarism. \nSigur, acea Constituție, Constituția de la 1991, a reflectat atât \nmomentul  politic,  cât  și  majoritatea  parlamentară  existentă  sau \nmajoritatea din Adunarea Constituantă, dar a reflectat și acea euforie, \npentru că oamenii în sfârșit erau liberi și puteau să-și spună opinia \nliber în această țară și nu sosea  mașina neagră dimineața să-i ducă \nundeva. \nȘi cred că a fost un moment foarte important, din acest punct \n                                                                                             42                                                                                          \n     \nde vedere. \nS-a  mers  pe  ideea  unei  –  cred  eu  –  unei  republici \nsemiprezidențiale, care nu e similară nici cu Franța, nici cu Statele \nUnite. Sunt niște deosebiri importante.  \nÎn Statele Unite nu există premier.  \nÎn Franța, premierul este subordonat președintelui.  \nLa  noi,  premierul  nu  este  subordonat,  dar  președintele \ndesemnează candidatul la funcția de premier. \nȘi dacă ne uităm, în ultimii 15 ani a existat un conflict major \nîn sânul puterii executive, mai ales când vorbim politic de coabitare \nîntre președinte și premier. \nȘi cred că acest conflict permanent care a existat în puterea \nexecutivă nu a făcut cinste României. \nȘi,  din  acest  punct  de  vedere,  cred  că  avem  nevoie  de  o \nmodificare a Constituției. Să lămurim anumite chestiuni, nu numai în \nsânul puterii executive, putem vorbi și de Parlament. \nNoi  propunem  să  menținem  sistemul  bicameral,  dar  cu \natribuții  separate,  pentru  Senat  și  Camera  Deputaților,  și  ne  putem \ngândi  și  la  un  sistem  distinct  de  alegere  a  Senatului  și  a  Camerei \nDeputaților. \nSigur că prin Constituția de la 1991 s-a instituit și un sistem \nde checks and balances, acest mecanism de protecție și echilibru care \nîn  multe  cazuri  a  funcționat,  în  multe  cazuri  nu  a  funcționat.  De \nexemplu, când președintele României, în foarte multe cazuri, cred eu \nși  credem  noi,  de  la  UDMR,  indiferent  cine  a  fost  președintele \n                                                                                             43                                                                                          \n     \nRomâniei, și-a depășit atribuțiile constituționale, neavând o activitate \nde  mediere,  ci  având  o  activitate  eminamente  politică,  în  anumite \nmomente, în această țară. \nSigur, trebuie să aducem în discuție și statutul minorităților, \nstatutul minorităților din România. \nPoate ați citit și dumneavoastră că în anumite documente pe \ncare  România  le-a  adoptat,  atât  în  CSAT  sau  în  alte  instituții, \nminoritățile  naționale  de  multe  ori  reprezintă  un  factor  de  risc  la \nadresa securității naționale. \nCred că după 30 de ani a venit timpul ca să existe o relație de \nîncredere între statul român și  minoritățile naționale care trăiesc pe \nteritoriul statului român. Și, în această privință, s-ar impune, stimați \ncolegi,  ca  minoritățile  naționale  să  devină  factori  constitutivi  ai \nstatului român. Cred că după 30 de ani și în România se poate realiza \nacest lucru. \nDacă vorbim de modificarea Constituției, cred că o reașezare \nîn  sânul  puterii  executive  am  putea  realiza  și  prin  trecerea  la  o \nrepublică parlamentară. \nNu aș dori să intru în detaliu acum, ce înseamnă o republică \nparlamentară,  dar  vreau  să  vă  supun  atenției  următorul  aspect  -  în  \nUniunea  Europeană,  în  majoritatea  țărilor  membre,  există  republică \nparlamentară. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule deputat. \n                                                                                             44                                                                                          \n     \nDin  partea  Grupului  parlamentar  al  minorităților  naționale, \ndomnul deputat Cătălin-Zamfir Manea. \nDomnul Cătălin-Zamfir Manea: \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nStimate domnule președinte Constantinescu, \nDomnule președinte al Curții Constituționale, \nStimați reprezentanți ai Corpului diplomatic, \nDoamnelor și domnilor senatori și deputați, \nAstăzi România aniversează Ziua Constituției și împlinirea a \n30 de ani de la referendumul din 8 decembrie 1991, prin care a fost \naprobată Legea fundamentală, moment care a marcat opțiunea fermă a \nnațiunii române pentru un regim de guvernare democratic. \nPrin adoptarea Constituției României s-au pus bazele statului \nde drept și ale democrației constituționale. \nÎn anul 2003, Constituția a fost revizuită, construcția sa fiind \nconsolidată și adaptată la evoluțiile statului de drept, ale societății și la \nnoul context euroatlantic. Atunci, în anul 2003, noi, cei din Grupul \nparlamentar  al  minorităților  naționale,  am  fost  primii,  de  aici,  din \nParlament,  care  am  propus  o  serie  de  modificări  majore  ale \nConstituției,  precum:  regim  parlamentar;  Legea-cadru  pentru \nminorități, care, de altfel, este prevăzută în Constituția României la \ncategoria de legi organice și care, din păcate, nu a fost încă adoptată; \nlimitarea  ordonanțelor  de  urgență;  regândirea  organizării \n                                                                                             45                                                                                          \n     \nadministrativ-teritoriale;  organizarea  Senatului  ca  și  Cameră  a \nRegiunilor; echilibrarea puterilor în stat. \nDin  păcate,  propunerile  noastre  făcute  în  acel  an  au  fost \nrespinse de parlamentarii dumneavoastră de atunci. Menționez, au fost \nrespinse. \nDe  subliniat  este  faptul  că  în  prezent,  la  nivelul  Uniunii \nEuropene, din cele 27 de state, 17 dintre ele au regim parlamentar. \nAșadar,  marea  majoritate  a  statelor  membre  din  Uniunea \nEuropeană funcționează ca republici parlamentare. \nParlamentul  României  trebuie  să  aibă  mai  multă  putere \npentru că, stimați colegi, potrivit art. 61 din Constituție, Parlamentul \neste  organul  reprezentativ  suprem  al  națiunii  române  și  unica \nautoritate legiuitoare a țării. \nStimați colegi, \nConstituția României este consfințită prin voința suverană a \npoporului și reprezintă un set de principii și norme fundamentale care \nse adresează în egală măsură autorităților statului și cetățenilor săi. \nFuncționarea  instituțiilor  statului,  garantarea  drepturilor  și \nlibertăților individuale și derularea în ansamblu a întregii vieți a unei \nnațiuni își au originea în textele înscrise în Constituție. \nDe  aceea,  Constituția  României  poate  fi  cartea  sacră  a \nexistenței  noastre,  iar  aniversarea  ei  astăzi  constituie  o  adevărată \nsărbătoare. \nConstituția țării trebuie respectată, nu doar în litera, ci și în \nspiritul  ei,  destinatarii  săi  având  obligația,  nu  doar  morală,  ci  și \n                                                                                             46                                                                                          \n     \nconstituțională,  de  loialitate  constituțională  și  de  interpretare  a \nnormelor sale cu bună-credință. \nAplicarea principiului controlului constituționalității legilor a \ncondus  la  înființarea  Curții  Constituționale,  care,  așa  cum  s-a  mai \nprecizat de la această tribună, în cursul ședinței solemne, reprezintă \ngarantul supremației Constituției. \nSensul  existenței  Constituției  României  constă  în  apărarea \nvalorilor fundamentale înscrise în Legea fundamentală. \nDacă  nu  este  în  mod  activ  și  efectiv  apărată,  Constituția \nRomâniei riscă să fie redusă la un set de principii și norme de drept \nfrumoase,  nobile,  dar  invalide,  lipsite  de  orice  valoare  și  forță,  iar \natunci  când  Constituția  nu  este  respectată  sunt  puse  sub  semnul \nincertitudinii construcția democratică a statului și întreaga sa ordine de \ndrept. \nOrice popor, pentru a fi puternic, trebuie să-și iubească și să-\nși apere Constituția pentru că aceasta îi aparține și îl reprezintă. \nConstituția României conferă un sens comunității politice. \nNu  în  ultimul  rând,  Constituția  consfințește  garanția \ndezvoltării  normale  a  societății  noastre  împotriva  oricărei  forme  de \ntotalitarism, intoleranță, discriminare și populism. \nGrupul parlamentar al minorităților naționale se va implica în \nprocesul de revizuire a Constituției și, ca de fiecare dată, va propune și \nva susține măsuri care să consolideze democrația și care să contribuie \nla  apărarea  drepturilor  și  libertăților  fundamentale  ale  tuturor \ncetățenilor săi. \n                                                                                             47                                                                                          \n     \nSă nu uităm, stimați colegi, că minoritățile naționale au avut \nun rol extrem de important în construcția statului român. \nÎn încheiere, aș vrea să vă reamintesc că potrivit art. 4, care \nprevede, și nu „vorbește”, așa cum am mai auzit de la această tribună, \nRomânia este patria comună și indivizibilă a tuturor cetățenilor săi, \nfără deosebire de rasă, de naționalitate sau de apartenență etnică. \nLa mulți ani Constituției României! \nLa mulți ani, România! \nLa mulți ani tuturor cetățenilor acestei țări! \nMulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  deputaților  și  senatorilor  neafiliați,  doamna \nsenator Diana Iovanovici-Șoșoacă. \n                                                                                             48                                                                                          \n     \nDoamna Diana Iovanovici-Șoșoacă: \nMulțumesc. \nAm asistat aici, am  înțeles, la o ședință solemnă prin care \naniversăm Constituția României. \nN-am  auzit  pe  niciunul  dintre  noi spunând  la  mulți  ani  de \nSfântul Nicolae tuturor sărbătoriților de astăzi! La  mulți ani, popor \nromân, pentru Sfântul Nicolae! (Aplauze.) \nCei care nu aplaudați – probabil că vă trebuie o nuia pentru \nSfântul  Nicolae!  Pentru  că  suntem  aici  creștini  din  toate  timpurile! \nPentru că respectăm drepturile tuturor! \nAsistăm  astăzi  la  o  așa-zisă  aniversare  a  Constituției \nRomâniei,  că  nu  am  auzit  aici  decât  denigrări  ale  Constituției \nRomâniei și solicitări de schimbare. \nCum poți să aniversezi? E ca și când aniversezi 30 de ani de \ncăsătorie și anunți divorțul. \nAsta  ați  făcut  astăzi,  ați  pângărit  Constituția  României,  pe \ncare ar trebui să o cunoașteți cu toții! \nA existat un jurnalist în foaier, care, în urmă cu câteva luni – \nRafaelo Varga –, v-a întrebat pe cei mai mulți dintre dumneavoastră, \ndacă ați citit Constituția României? Cei mai mulți ați spus nu, nu am \navut timp. \nÎn schimb, vă aflați aici, în fabrica de legi a României, unde \nConstituția este Biblia românului. Mai presus de Constituție nu este \ndecât Dumnezeu și Biblia. Atât! \nDe 30 de ani încălcați pas cu pas Constituția României! \n                                                                                             49                                                                                          \n     \nÎn ultimii 2 ani, ați omorât-o! Ați adoptat Legea nr. 136/2020 \nși  Legea  nr.  55/2020,  care  încalcă  prevederile  art.  53  alin.  (2)  din \nConstituția României întrucât anulează efectiv existența drepturilor și \nlibertăților fundamentale. \nAstăzi, de Sfântul Nicolae și ziua acestei ședințe solemne, în \ncare văd că cea mai mare parte a Guvernului a plecat, mulți invitați au \nplecat,  domnul  președinte  nu  participă  pentru  că  nu  îi  place  să \nparticipe  la  astfel  de  evenimente,  cinste  domnului  Constantinescu, \nfostul  președinte,  că  a  venit!  Vine  tot  timpul.  Felicitări,  domnule \npreședinte! (Aplauze.) \nAșa se respectă poporul și Parlamentul! \nCinste tuturor care ați venit! \nCelorlalți, o nuia de la Sfântul Nicolae! \nTot  pe…  vă  spun  că  de  25  de  ani  lucrez  cu  Constituția \nRomâniei. \nPână și cel mai tânăr avocat, procuror, judecător, jurist știe \nConstituția României! \nAvând în vedere că nu o cunoașteți și o pângăriți chiar de \nziua ei, nu mă mai miră faptul că v-ați bătut joc de ea, mai ales în \nultimii 2 ani. \nAtâta  timp  cât  mai  există  câțiva  avocați,  și  juriști,  și \njudecători și procurori care își fac treaba în această țară, peste voința \ndumneavoastră, Constituția României mai are o șansă! \nDe 30 de ani - spuneți că o respectați? - n-ați respectat nimic! \n                                                                                             50                                                                                          \n     \nArt. 47 - traiul decent. Sunt peste 30% din români care trăiesc \nsub pragul sărăciei! 70% din români trăiesc în sărăcie! \nUnde,  cine  a  plătit  vreodată  pentru  încălcarea  Constituției \nRomâniei? \nConstituția  României,  stimați  domni  care  râdeți  și  vorbiți, \naici, în primele bănci! \nV-am urmărit pe toți! N-ați avut bunul-simț să vă ascultați \nniciodată în tăcere unii pe alții! Este chestiune de educație! Eu am stat \nși  v-am  ascultat,  indiferent  că  am  fost  sau  nu  de  acord  cu \ndumneavoastră, sunt cei 7 ani de acasă! \nNu  puteți,  în  ditai  Parlamentul  României,  Legislativul \nRomâniei, să vă comportați în felul acesta și să nu vă ascultați, să vă \nacordați măcar șansa de drept la liberă exprimare și la opinie! \nDar  nici  nu  putem  să  acceptăm  să  venim  la  aniversarea \nConstituției în care toți cereți schimbarea Constituției! Pentru că pe \naceastă Constituție ați jurat în acest mandat, nu să o schimbați, ci să o \nrespectați! \nNu este posibil ca această Constituție care v-a adus aici cu \ntoate drepturile pe care le aveți și obligațiile adiacente să fie încălcată \nde voi, să cereți să fie schimbată! De ce? În condițiile în care nici \nmăcar pe aceasta nu o respectați! \nDomnul Florin-Vasile Cîțu: \nMulțumim, doamnă senator. \nDoamna Diana Iovanovici-Șoșoacă: \n                                                                                             51                                                                                          \n     \nImediat, mai am… conchid acum. \nI-am  cerut  Sfântului  Nicolae  să-mi  dea  un  cadou  pentru \naniversarea Constituției României. Asta mi-a lăsat! Este o botniță prin \ncare… (Aplauze.) …Constituția, drepturile și libertățile fundamentale \nau fost anulate de către Parlament, de către Președinte și Guvern! \nȘi rog aici reprezentantul Curții Constituționale să aibă mai \nmult curaj, așa cum a avut în Decizia nr. 457/2020, pct. 68, în care au \nmenționat  că  starea  de  alertă  încalcă  statul  de  drept,  este  creată \nartificial  și  nu  există  fundament  constituțional  pentru  existența \nacesteia! \nTrăiască România liberă! \nTrăiască dreptul la liberă exprimare! \nJos botnița! (Aplauze.) \nDomnul Florin-Vasile Cîțu: \nMulțumim. \nDin  partea  Grupului  parlamentar  al  USR,  domnul  deputat \nMihai-Alexandru Badea. \nDomnul Mihai-Alexandru Badea: \nStimați membri ai Parlamentului, \nDistinși invitați, \nOnorată asistență, \nConstituția din 1991 este cea de-a șaptea lege fundamentală \npropriu-zisă a României, într-o istorie de 155 de ani, care a început în \n1866, sub domnitorul Carol I. \n                                                                                             52                                                                                          \n     \nÎn pofida criticilor care i-au fost aduse, unele bine întemeiate, \nactuala  Constituție  a  reprezentat  o  realizare  importantă,  având  în \nvedere contextul intern și internațional în care a fost adoptată. Într-o \nperioadă  în  care  alte  state  din  regiune  alegeau  să-și  revizuiască \nconstituțiile comuniste, statul român își elabora o lege fundamentală \ncu  totul  nouă,  dând  astfel  mesajul  a  ceea  ce  ar  fi  trebuit  să  fie \ndespărțirea completă de vechiul regim. \nÎn cei 30 de ani de existență s-au consumat nu mai puțin de 7 \ninițiative de revizuire, dintre care doar cea din 2003 a avut succes și \nne-a permis aderarea la NATO și Uniunea Europeană. \nCea de-a opta, cunoscută sub denumirea de „Fără penali în \nfuncții publice”, se află încă în desfășurare, după ce a primit votul \nunanim al Camerei Deputaților, anul trecut. \nChiar  dacă  n-a  existat  suficientă  voință  politică  pentru \norganizarea referendumului, odată cu alegerile parlamentare, continuu \nsă sper că Senatul va adopta acest proiect și că va alege un moment \nfavorabil care să permită întrunirea cvorumului necesar. Ar fi pentru \nprima dată când o constituție a României este revizuită la inițiativa \ncetățenilor români. \nSă nu ratăm șansa de a scrie această pagină de istorie! \nVă mulțumesc. (Aplauze.) \nDomnul Florin-Vasile Cîțu: \nMulțumim. \nTot din partea Grupului parlamentar al USR, domnul deputat \nAndrei-Răzvan Lupu. \n                                                                                             53                                                                                          \n     \nDomnul Andrei-Răzvan Lupu: \nDomnule președinte al Senatului, \nDomnule președinte al Camerei Deputaților, \nDomnule președinte al Curții Constituționale a României, \nStimați membri ai Corpului diplomatic, \nStimați reprezentanți ai cultelor religioase, \nDoamnelor și domnilor parlamentari, \nSuntem  aici  pentru  a  marca  un  moment  special  din  istoria \nnoastră, adoptarea Constituției în 1991, și îmi pare rău că unii dintre \ncolegii noștri au uitat acest lucru. \nPentru  mine,  a  vorbi  despre  Constituția  României  are  o \nsemnificație specială pentru că, pe de o parte, acest act vital pentru \ndemocrația noastră are o vârstă care o depășește pe a mea. \nPe de altă parte, ca absolvent de drept și cadru didactic în \ndomeniul  dreptului  constituțional,  este  o  onoare  să  pot  discuta, \ndezbate  și  construi  o  carieră  aici,  alături  de  dumneavoastră,  în \nParlamentul  României,  care  Parlament  își  trage  seva  și  relevanța \ninstituțională din chiar Constituția României. \nSunt deputat al USR și spun asta pentru că probabil această \netichetă înseamnă astăzi că ne găsim în dezacord politic cu majoritatea \nparlamentară. E un dezacord generațional și un dezacord de viziune \npolitică asupra viitorului nostru comun. \nDar  în  ciuda  acestor  disonanțe  și  în  ciuda  acestor  viziuni \ncontradictorii, precum și ca persoană care a susținut nevoia de a aduce \n                                                                                             54                                                                                          \n     \nschimbări  majore  actualei  Constituții,  aș  vrea  să  punctez  partea \nmeritorie a actualei Legi fundamentale. \nSe vede foarte clar din textul Constituției actuale teama de \ndictatură a celor care au redactat-o. Și este de înțeles că la începutul \nanilor '90 cei care au redactat-o erau încă plini de amintirile perioadei \ncomuniste. Cred că această teamă a reușit să creeze mai mult echilibru \nîntre puterile statului, care ne-a salvat de dorința unor oameni politici \nde a câștiga mai multă putere decât ar fi trebuit. \nPrecauțiile  părinților  actualei  Constituții  au  favorizat  poate \nunele blocaje instituționale, dar, slavă Domnului, ne-au salvat astăzi \nde a fi alături de unele state iliberale, cum sunt cazuri în estul Europei. \nDar  cum  timpul  lucrează  neîndurător,  trebuie  să  vedem  și \nnevoia de schimbare. \nExistă puncte importante în care trebuie să clarificăm starea \nactuală. Și aș enumera doar câteva: \n- Reforma Curții Constituționale; \n- Reducerea numărului de parlamentari și a modului în care \nlucrează Parlamentul; \n-  Clarificarea  raportului  dintre  legislația  europeană  și  cea \nnațională, inclusiv Constituția; \n-  Și,  bineînțeles,  introducerea  Proiectului  „Fără  penali  în \nfuncții publice” în corpul Constituției. \nMai  sunt  și  altele,  desigur,  dar  cred  în  înțelepciunea  celor \ncare  vor  face  parte  din  structura  parlamentară  ce  se  va  ocupa  de \nrevizuirea Constituției. \n                                                                                             55                                                                                          \n     \nNoi, Grupul USR, suntem pregătiți pentru această provocare \npe care orice om politic ar trebui să o trateze cu maximă preocupare. \nEste  un  moment  important  din  istoria  statului  român,  a \ninstituțiilor sale și, mai presus de orice, a cetățenilor țării. \nSper că dincolo de ceea ce ne separă generațional sau politic, \nsă putem lucra împreună pentru un scop care transcende partidele și \ngenerațiile din care facem parte. \nAvem nevoie, după 30 de ani de la adoptare și după 18 ani de \nla singura sa revizuire, de o constituție reformată. \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nȘi, din partea Grupului parlamentar al PNL, domnul deputat \nIoan Cupșa. \nDomnul Ioan Cupșa: \nDomnilor președinți ai Camerelor Parlamentului, \nOnorați invitați, \nDomnule președinte Emil Constantinescu, \nDoamnelor și domnilor, \nSe  împlinesc  în  aceste  zile  30  de  ani  de  la  adoptarea \nConstituției din anul 1991, un act politic de o importanță covârșitoare \npentru  noi.  Un  act  care  a  însemnat  ruperea  definitivă  de  regimul \npolitic stabilit în anul 1945 în România. Ruperea de organizarea de \n                                                                                             56                                                                                          \n     \nstat care, prin relațiile sociale impuse, ne-a chinuit, ne-a nefericit pe \nnoi, românii. \nÎnainte de a continua însă, dați-mi voie să citez din spusele \nmarelui filosof idealist, Hegel – „Fiecare țară are Constituția care i se \npotrivește”. \nConstituția din anul 1991 este opera Comisiei constituționale, \nprecum  și  a  unui  Parlament  transformat  în  Adunare  Constituantă. \nParlamentari sprijiniți de experți în drept constituțional au reușit să \nadopte  Legea  fundamentală.  Merită  respectul  nostru  pentru  acest \nlucru. \nDemersul lor este unul criticabil, este imperfect, dar să nu \nuităm că această constituție, Constituția din anul 1991, ne-a fost nouă \nutilă. \nA  devenit  o  obișnuință  să  identificăm  Constituția  folosind \nexpresia  „lege  fundamentală  a  unui  stat”.  Statul  și  Constituția  se \ncondiționează reciproc. \nDin punct de vedere istoric, în statul român, să nu uităm, în \nmai puțin de 70 de ani am avut parte de 6 constituții – 1923, 1938, \n1948, 1952, 1965, 1991 -, precum și o revizuire, ulterior, în anul 2003. \nO fi bine? \nPermiteți-mi, în ceea ce privește aprecierea constituțiilor pe \ncare noi în epoca modernă a statului le-am avut, să citez din cel care \neste de neuitat, Petre Țuțea, care, cu stilul său inconfundabil, afirma: \n„Constituția liberală din 1923 nu e o operă, e o capodoperă. Un rege \n                                                                                             57                                                                                          \n     \nputernic, înfășurat într-un stat al normelor liberale: separația puterilor \nși libertăți câte dorește nea Niță (...)”. \nSuntem datori să respectăm Constituția în spiritul ei. De ce în \nspiritul ei? Pentru că deseori – și aici aveți cu toții această experiență – \nnormele pe care le punem noi în pagină sunt departe de perfecțiunea \nlimbajului juridic de care ar trebui să dea dovadă. \nSpiritul Constituției - principii, idei, elemente de bază care \nsunt necesare, pe care întreaga noastră viață socială se construiește, \nașadar, aceste principii trebuie înțelese și trebuie însușite. \nSunt dator să spun astăzi – interpretarea și aplicarea normelor \nconstituționale  de  către  reprezentanții  puterilor  în  stat,  de  către \nreprezentanții instituțiilor de rang constituțional au avut suficient de \nmulte sincope în ultimii ani. \nPe  de  o  parte,  au  existat  prea  multe  conflicte  juridice  de \nnatură constituțională. Poate nu din cauza imperfecțiunii legii, cât mai \nmult din cauza abuzului prin care cei care vremelnic au fost sau sunt \nputere în stat au înțeles să aplice normele constituționale. \nSă nu uităm, am adoptat prea multe acte normative care nu \nrespectă rigoarea constituțională. \nPe  de  altă  parte,  deciziile  pe  care  le-a  pronunțat  Curtea \nConstituțională a României sunt contradictorii deseori. Contradictorii \nîntr-o  perioadă  relativ  scurtă  de  timp.  Ceea  ce  înseamnă  că \nfuncționează  imperfect  Curtea  Constituțională  a  României,  garantul \nsupremației Constituției. \n                                                                                             58                                                                                          \n     \nExpresia  „este  constituțional  dacă...”,  care  se  regăsește  în \nprea  multe  decizii  ale  Curții  Constituționale,  a  transformat  uneori \nCurtea Constituțională a României într-un legiuitor ad-hoc. \nConstituția este imperfectă, imperfecte sunt legile pe care noi \nle adoptăm, este un fapt. \nMorbul perimării există cuprins în fiecare lege pe care noi am \nadoptat-o. De fiecare dată trebuie să adaptăm legile, modificându-le, \nașa cum și Constituția se impune probabil să o modificăm. Pentru că \nsituația economică, socială, politică, atât internă, cât și internațională, \nse modifică în timp ce noi vorbim. \nConstituția este fundament al întregului sistem de drept. Este \ncheie de boltă a organizării și funcționării statului nostru. \nConstituția este legea scrisă cu majuscule. Lege care are drept \nscop  ultim  apărarea  demnității  omului,  apărarea  drepturilor, \nlibertăților  fundamentale  și,  atenție,  stabilirea  obligațiilor  esențiale. \nToate acestea împreună ne definesc pe noi ca oameni. \nConstituția este mijloc, și nu scop în sine. \nCeea ce trebuie cu adevărat să ne  preocupe este ca  pentru \nviitor Constituția să fie fundamentul dezvoltării națiunii noastre. Să fie \nfundamentul mai binelui viitor al fiecăruia dintre noi. \nSă  ne  dea  Dumnezeu  înțelepciunea  să  identificăm  valorile \nfundamentale! Acele valori care ne permit nu doar să supraviețuim ca \noameni,  ca  cetățeni  ai  României,  ci  care  ne  ajută  să  trăim  demn.  \nCele care ne ajută să ne găsim fericirea. Să le protejăm și să construim \nfolosindu-ne de ele Legea fundamentală. \n                                                                                             59                                                                                          \n     \nConstituția este o lucrare pentru prezent, dar în mod special \nConstituția  este  o  lucrare  pentru  viitor.  Constituția  trebuie  să  fie  o \nprivire aruncată în viitor. În viitorul națiunii noastre. \nDar pentru ca toate acestea să devină realitate trebuie să luăm \naminte că nu avem nevoie de nimic altceva decât de un proiect de țară. \nNu  avem  nevoie  de  o  abstracțiune,  nu  avem  nevoie  de  o  operă \nformală, avem nevoie de Constituția noastră. \nȘi dați-mi voie, la sfârșit, să citez dintr-un înțelept care acum \nmai bine de 200 de ani înțelegea acest lucru și încerca să ne învețe și \npe noi. \nJoseph de Maistre ne spunea - „O constituție care este făcută \npentru  toate  națiunile  nu  este  făcută  pentru  niciuna,  e  o  pură \nabstracțiune, e o operă școlărească făcută pentru a exersa spiritul (...)”. \nLa mulți ani, România! \nO zi bună, români! \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nVă mulțumesc, stimați colegi, pentru participare. \nPermiteți  să  declar  închisă  ședința  solemnă  comună  a \nSenatului și Camerei Deputaților. \nVă mulțumesc. \n \nȘedința s-a încheiat la ora 14.46. \n \n "
    },
    "34": {
        "start_text": "Domnul Florin-Vasile Cîțu:",
        "start_index": -1,
        "end_text": "Domnul Cătălin-Zamfir Manea:",
        "end_index": -1,
        "text": "                                                                 1                                                                                          \n     \n06 decembrie 2021 – ședință comună \n \n \nS U M A R \n \n1.  Alocuțiuni dedicate aniversării a 30 de ani de  2. \nla adoptarea Constituției în vigoare de către Adunarea \nConstituantă. \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n                        S T E N O G R A M A \nședinței solemne comune a Camerei Deputaților și Senatului  \ndin data de 6 decembrie 2021 \n \n \nȘedința a început la ora 13.03. \nLucrările ședinței au fost conduse de domnul senator Florin-\nVasile Cîțu, președintele Senatului, asistat de domnul senator Sorin \nLavric,  secretar  al  Senatului,  și  de  doamna  deputat  Alexandra \nPresură, secretar al Camerei Deputaților.  \nDin  prezidiu  a  făcut  parte  și  domnul  deputat  Ion-Marcel \nCiolacu, președintele Camerei Deputaților. \nDomnul Florin-Vasile Cîțu: \nBună ziua! \nStimați colegi,  \nHaideți să începem ședința! \nAstăzi avem ședința solemnă a... \nSe așază oamenii...? \nStimați colegi,  \nVă rog să vă așezați, să începem ședința! \nAstăzi avem ședința solemnă comună a Senatului și Camerei \nDeputaților  dedicată  aniversării  a  30  de  ani  de  la  adoptarea \nConstituției în vigoare de către Adunarea Constituantă. \n                                                                                             3                                                                                          \n     \nDomnule președinte al Camerei Deputaților,  \nDomnule prim-ministru, \nDomnilor foști președinți ai României,  \nDoamnelor și domnilor miniștri, \nDomnule președinte al Curții Constituționale,  \nStimați membri ai Corpului diplomatic, \nPreafericirea Voastră,  \nÎnaltpreasfinția Voastră, \nDoamnelor și domnilor deputați, \nStimați invitați,  \nOnorată asistență, \nVă  rog  să-mi  permiteți  să  declar  deschisă  ședința  solemnă \ncomună dedicată aniversării a 30 de ani de la adoptarea Constituției în \nvigoare de către Adunarea Constituantă.  \nVă invit să ascultăm Imnul național al României. \n(Se intonează Imnul național „Deșteaptă-te, române!”.) \nDomnul Ion-Marcel Ciolacu:  \nInvit la tribună pe domnul Florin Cîțu, președintele Senatului \nRomâniei. \nDomnul Florin-Vasile Cîțu: \nBună ziua! \nDoamnelor și domnilor parlamentari, \nStimați invitați,  \nDistinsă asistență, \n                                                                                             4                                                                                          \n     \nSe împlinesc trei decenii de la intrarea în vigoare, în urma \naprobării  prin  referendumul  național  din  decembrie  1991,  a \nConstituției României. Atunci, din punct de vedere constituțional, ne-\nam despărțit de o epocă sumbră a istoriei țării noastre, în care regimul \ncomunist totalitar a încălcat sistematic cele mai elementare drepturi \nale  românilor.  Reacția  poporului  nostru  a  fost  reprezentată  de \nevenimentele care s-au desfășurat în perioada 16-22 decembrie 1989, \ncare au început la Timișoara, și pe care eu vreau să le amintesc în mod \nspecial,  pentru  că  am  această  datorie.  A  fost  deschisă  calea  către \ndemocratizarea României și către statul de drept. Am înaintat greu, dar \npe o traiectorie ireversibilă, pe care românii au dovedit că sunt gata să \no apere prin vot, dar și prin proteste democratice. \nStimați colegi, \nPentru mine este o mare onoare să reprezint astăzi Partidul \nNațional  Liberal  la  o  dezbatere  care  nu  poate  ocoli  tradiția \ndemocratică a acestei țări. Ideea unei guvernări democratice face parte \ndin gena PNL. Constituția din 1866 a purtat amprenta gândirii politice \nliberale,  apoi,  după  fondarea  PNL,  reforme  democratice  esențiale, \nprecum lărgirea dreptului de vot, au fost inițiate de partidul nostru. \nÎn  perioada  interbelică  Constituția  din  1923,  promovată  de \nPNL, a dus mai departe tradiția constituțională românească. Revenit \npe scena politică, după ce a fost înregistrat ca partid politic, în ianuarie \n1990,  PNL  a  avut  permanent  pe  agenda  sa  instaurarea  unui  regim \ndemocratic  autentic  în  România,  și  nu  a  unui  model  ipotetic  de \ndemocrație originală. \n                                                                                             5                                                                                          \n     \nProbabil că în acești 30 de ani nici PNL nu s-a comportat fără \ngreșeală,  dar  am  fost  mereu  partidul  dedicat  sută  la  sută  integrării \neuropene și euroatlantice a României, protejării valorilor statului de \ndrept și dezvoltării unei societăți democratice. \nDoamnelor și domnilor,  \nAcesta nu este un moment de sărbătoare, ci unul de bilanț \npentru Constituție și pentru tot ce înseamnă organizarea instituțională \na  statului  român.  Reformele  sunt  inevitabile,  pentru  că  asta  doresc \ncetățenii.  În  timp,  cu  profesionalism,  fără  patimă  politică  și  interes \nascuns, va trebui să modernizăm structurile sale,  modul în care ele \nfuncționează și cum  îl servesc pe  cetățean. Normele  constituționale \nvor trebui ajustate la realitatea pe care o trăim. \nSalut  faptul  că  în  Programul  de  guvernare  al  actualului \nGuvern  este  avută  în  vedere  eventualitatea  ca,  în  cazul  în  care  va \napărea  un  moment  constituțional  autentic,  Executivul  să  susțină  o \nreformă,  în  sensul  apropierii  între  stat  și  cetățean  și  al  creșterii \ngradului  de  protecție  al  drepturilor  și  libertăților,  în  acord  cu \njurisprudența CEDO. \nDe  asemenea,  Coaliția  de  guvernare  susține  ca  inițiativa \ncetățenească de revizuire a Constituției, înregistrată la Parlament în \nmai 2019 și aflată în prezent la vot final la Senat, să-și găsească cea \nmai bună formă de transparență la nivel normativ, atunci când situația \npandemică va permite acest lucru.  \nÎn același timp, trebuie să fim foarte atenți la marile opțiuni \npe care cetățenii români le-au exprimat și continuă să le exprime în \n                                                                                             6                                                                                          \n     \nultimele trei decenii. PNL are o agendă liberală de măsuri necesar a fi \navute în vedere la o eventuală revizuire a Constituției. De 30 de ani \nexistă  un  aspect  care  a  rămas  netranșat  așa  cum  ar  fi  trebuit  - \nproprietatea  privată.  O  măsura  pe  care  trebuie  să  o  abordăm  este \nreducerea la 16 ani a vârstei la care se va putea vota, așa cum este \ntendința în multe țări europene. Multe alte subiecte trebuie abordate cu \nmaturitate. \nReforma administrativă este un subiect care trebuie să stea în \natenția  Parlamentului.  Ultimii  ani  au  adus  pe  tapet  și  numeroase \nconflicte juridice de natură constituțională, iar normele constituționale \npot  fi  clarificate.  Problema  traseismului  politic  al  parlamentarilor  a \nrămas  deschisă  de  atât  de  mulți  ani,  deși  în  fiecare  legislatură  ea \ninfluențează aritmetica parlamentară. Și nu trebuie să uităm că există o \nrestanță în ceea ce privește implementarea în Constituție a rezultatelor \nreferendumului din 2019 pe tema justiției.  \nNu cred că numai Parlamentul sau numai partidele pot aborda \nun proces de reflecție cu privire la o eventuală revizuire a Constituției. \nRolul societății civile va fi fundamental.  \nReferitor acum la modul cum va arăta revizuirea viitoare vă \npot spune de pe acum un lucru: îmi doresc să fie cel puțin la fel de \nliberală cum au fost constituțiile din 1866 și 1923, ba chiar să aibă o \ndoză și mai mare de liberalism. \nLa mulți ani, români! \nLa mulți ani, România! \nMulțumesc. (Aplauze.) \n                                                                                             7                                                                                          \n     \n(Revine la prezidiu.) \nInvit  la  tribună  pe  Excelența  Sa,  domnul  Marcel  Ciolacu, \npreședintele Camerei Deputaților. (Aplauze.) \nDomnul Ion-Marcel Ciolacu: \nCred că nu este nici prima oară și nu va fi nici ultima oară \ncând am să spun că eu nu susțin vaccinarea obligatorie (Aplauze.), dar \nam dreptul în primul rând la viață. Fiecare decide dacă e bine să se \nvaccineze sau nu. \nVă rog frumos, doamnă colegă, să purtați mască sau să mă \nprotejați, să nu mă îmbolnăviți. (Aplauze.)  \nDreptul  meu  la  viața  și  dreptul  oricărui  român  nu  se \nnegociază, doamnă! \nDoamna Rodica Boancă (din sală): \nUnde scrie că masca te apără, te protejează?! \nDomnul Ion-Marcel Ciolacu:  \nDomnule președinte al Senatului,  \nDomnule prim-ministru,  \nDomnule președinte Constantinescu,  \nDomnule președinte al Curții Constituționale a României, \nDoamnelor și domnilor deputați și senatori, \nDoamnelor și domnilor miniștri, \nStimați  membri  ai  Comisiei  pentru  redactarea  proiectului \nConstituției României, \nStimați membri ai Corpului diplomatic, \n                                                                                             8                                                                                          \n     \nConstituția  e  cartea  de  vizită  a  unei  democrații.  Așa  cum \nfacem  o  ecografie  pentru  a  vedea  corpul  uman,  la  fel,  Legea \nfundamentală trebuie să fie expresia unei societăți. \nÎn  pofida  transformărilor  profunde  din  ultimii  32  de  ani, \nRomânia încă are o tradiție democratică fragilă. Mai avem mult de \nmuncă până să ajungem la practici democratice stabile și să ne găsim \nacea vocație democratică autentică, în sensul culturilor occidentale. \nDin  această  perspectivă,  efortul  făcut  acum  30  de  ani  de \npărinții fondatori ai Constituției din 1991 a fost imens. Textul noii \nConstituții trebuia să producă, în primul rând, o schimbare radicală de \nmentalitate la nivelul societății, prin despărțirea definitivă de trecutul \ncomunist. \nTextul lor trebuia să găsească soluțiile potrivite și echilibrate \npentru o societate care avea nevoie de un nou set de valori comune, \ndar în care să se regăsească și care să creeze solidaritate. \nAș dori ca astăzi, în mod special, să le mulțumesc celor care \nacum 30 de ani au pus umărul la reclădirea României pe baze noi, \nsănătoase și democratice. (Aplauze.) Câțiva dintre cei de atunci sunt \nastăzi alături de noi. Lor vreau să le transmitem atât recunoștința mea, \ncât și a colegilor mei din Parlament, pentru tot ce au făcut cu bună-\ncredință, competență și dragoste pentru România! \nDoamnelor și domnilor, \nAstăzi este un  moment aniversar. Dar e cel mai bun prilej \npentru a spune că avem nevoie de o Constituție care să reflecte un \nmodel de stat conform cu nevoile societății actuale. \n                                                                                             9                                                                                          \n     \nTrebuie să avem curajul să vorbim deschis despre necesitatea \nunei reforme constituționale, care să facă din Legea fundamentală un \ninstrument de modernizare a țării. \nTrebuie  să  vorbim  despre  acest  lucru,  fără  teamă  și  fără \ncomplexe. Toate sistemele democratice, cu excepția Statelor Unite, au \nfăcut-o  atunci  când  a  fost  nevoie.  Unele  state  au  apelat  chiar  la \nrevizuirea totală, așa cum a făcut Finlanda în anul 2000 sau Elveția în \nanul 1999. Altele, au apelat la o modificare parțială. Belgia chiar de 20 \nde ori în ultimii 20 de ani. \nEste adevărat, și în România s-a încercat de mai multe ori \nacest lucru. Cu excepția anului 2003, toate încercările de modificare a \nConstituției au eșuat. Acest lucru s-a întâmplat pentru că cei care le-au \ninițiat nu au înțeles că o revizuire a Constituției trebuie să satisfacă \nnevoile  cetățenilor,  și  nu  poftele  politicienilor,  fie  că  sunt \nparlamentari, premieri sau șefi de stat. \nReforma  constituțională  nu  mai  trebuie  să  fie  un  proiect \npersonal  al  politicienilor.  Această  dezbatere  trebuie  mutată  în \nsocietate, pentru că cetățenii trebuie să fie implicați efectiv în acest \nproces. Toate modificările trebuie înțelese și acceptate de români. \nDe aceea, consider absolut necesar un acord larg la nivelul \nîntregii clase politice, dar și la nivelul mediului academic, al corpului \nde  experți  și  al  societății  civile.  Contribuția  tuturor  este  esențială \npentru reușita unui demers atât de complex! \nStimați colegi, \n                                                                                             10                                                                                          \n     \nAu  trecut  18  ani  de  la  ultima  revizuire  a  Constituției \nRomâniei. În această perioadă am văzut cum Legea fundamentală a \nfost folosită fie ca bâtă, fie ca scut de către unii politicieni, în funcție \nde interesele politice de moment. \nDe  multe  ori,  diferiți  actori  politici  și-au  forțat  atribuțiile \nconstituționale. S-a ajuns în momente de criză politică, în care actuala \nConstituție nu a putut oferi soluții destul de clare pentru depășirea lor. \nDe  aceea,  trebuie  să  ne  punem  întrebarea:  cum  dorim  să \nreformăm Constituția? Care sunt acele direcții și principii care să aibă \nun caracter eficient în plan normativ? \nLa  nivel  general,  cred  că  Legea  fundamentală  trebuie  să \nîntărească instituțiile, astfel încât să avem un stat capabil să garanteze \ndrepturile  și  libertățile  cetățenilor.  Oamenii  trebuie  să  se  simtă \nprotejați cu adevărat de către stat. \nÎn al doilea rând, consider că un sistem de guvernare eficient \neste acela care generează un control reciproc între puterile statului și \nnu  permite  niciunui  actor  instituțional  să  concentreze  puterea  în \nmâinile sale. \nDin  păcate,  acest  principiu  fundamental  nu  și-a  găsit \nîntotdeauna și aplicarea în practică. În România, am asistat de multe \nori la un proces de personalizare a puterii. Cei care au ajuns să ocupe \ndiverse funcții în stat au modelat instituția, conform propriilor dorințe \nși interese. În final, această forțare a dus la o perturbare a echilibrului \nîntre puterile statului și la conflict. \n                                                                                             11                                                                                          \n     \nDin  această  perspectivă,  o  clarificare  a  atribuțiilor \npreședintelui  cred  că  se  impune.  Trebuie  să  ne  gândim  dacă  e \nmomentul să depășim angoasa dictaturii comuniste în ceea ce privește \nstatutul și rolul președintelui. \nAcum trei decenii a fost stabilit un sistem echilibrat prin care \ncetățenii  să  își  aleagă  direct  președintele,  însă  puterile  sale  au  fost \nlimitate ca să nu devină un dictator. \nTrebuie  ca  cei  care  vor  lucra  la  reforma  Constituției  să  se \npronunțe dacă acest sistem, în care președintele este o struțo-cămilă, \nîntre un președinte francez, de exemplu, și un monarh spaniol, mai \npoate funcționa în România. \nRolul președintelui a fost gândit ca un producător de consens. \nDin păcate, a sfârșit de multe ori în a fi un producător de tensiune în \nsocietate.  Nu  de  puține  ori  am  văzut  cum  președintele  și-a  depășit \nrolul  de  mediator  și  a  intervenit  brutal  peste  celelalte  puteri \nconstituționale. \nDe altfel, relațiile dintre președinte și premier au balansat în \nultimii 30 de ani între conflict și obediență. Am văzut că atunci când \nmajoritatea parlamentară a fost favorabilă președintelui, acesta a ajuns \nșeful  de  facto  al  Guvernului.  Premierul  a  devenit  o  marionetă.  În \ncealaltă extremă, a coabitării, președintele a fost mai degrabă izolat de \ncătre prim-ministru, care a preluat toată puterea executivă. Aceasta nu \neste normalitatea! \nApoi, în plan parlamentar, mi-aș dori, de exemplu, să existe \nun  anumit  interes  pentru  reglementarea  moțiunii  constructive  de \n                                                                                             12                                                                                          \n     \ncenzură,  pe  model  german.  În  România,  partidele  politice  au \ntransformat  moțiunile  de  cenzură  într-un  instrument  de  imagine  și \nprilej de atacuri politice la adresa adversarilor. \nDe aceea, eu cred că moțiunea de cenzură trebuie să fie clară \nși nu numai pentru retragerea încrederii, ci și pentru acordarea ei unei \nalte persoane, care să-și asume de la bun început acest rol. \nDemiterea  premierului  trebuie  să  conducă  automat  la \ndesemnarea unui alt prim-ministru. Nu am fi stat acum două luni fără \nGuvern, dacă am fi avut acest instrument în Constituție. \nÎn plan guvernamental, cred că viitoarea Constituție trebuie \nsă găsească mecanisme mult mai clare de limitare a practicii excesive \na ordonanțelor de urgență. Parlamentul nu este o anexă a Guvernului \nRomâniei, ci un partener instituțional. S-a folosit prea mult pretextul \nurgenței,  astfel  încât  practica  ordonanțelor  a  devenit  o  modalitate \ncurentă de legiferare. Lucrurile nu mai pot continua așa! \nÎn general, este nevoie de o clarificare a atribuțiilor fiecărei \nputeri  în  parte.  Și  sunt  convins  că  experții  vor  găsi  cele  mai  bune \nsoluții  astfel  încât  să  nu  devenim  victimele  unui  experiment \nconstituțional! \nDoamnelor și domnilor, \nTrebuie să ne gândim serios dacă ne aflăm în acel „moment \nconstituțional”.  Am  ratat  acest  moment  după  integrarea  în  Uniunea \nEuropeană și în NATO. Am ratat în 2011, am ratat și în 2013, când \nam avut o largă majoritate parlamentară. \n                                                                                             13                                                                                          \n     \nNu avem scuze dacă vom rata din nou! După 30 de ani, nu \nmai putem să punem doar niște proptele. Ele nu rezolvă nimic! Nu \naduc dezvoltare, continuitate și stabilitate! \nSocietatea  așteaptă  o  Constituție  modernă,  care  să  reflecte \nrealitatea,  dar  care  să  conducă  la  dezvoltare  și  să  ofere  soluții \ninovative la provocările viitorului. \nTrebuie să facem o reformă constituțională serioasă. Și avem \nnevoie de fiecare român pentru a reuși acest lucru!  \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule președinte. \nInvit acum la tribună pe Excelența Sa, domnul Nicolae-Ionel \nCiucă, prim-ministrul României. \nDomnul Nicolae-Ionel Ciucă (prim-ministrul României): \nDomnule președinte al Senatului, \nDomnule președinte al Camerei Deputaților, \nStimate domnule președinte al Curții Constituționale, \nDomnule președinte Constantinescu, \nStimate doamne și stimați domni parlamentari, \nStimați colegi miniștri,  \nDoamnelor și domnilor ambasadori,  \nBună ziua! \nSunt deosebit de onorat să particip astăzi la această ședință \nsolemnă,  prin  care  marcăm  30  de  ani  de  la  adoptarea  Constituției \n                                                                                             14                                                                                          \n     \nRomâniei,  act  juridic  și  politic  fundamental  al  statului,  garant  al \nlibertăților democratice ale cetățeanului. \nLa  referendumul  național  desfășurat  pe  8  decembrie  1991, \nromânii s-au pronunțat pentru democrație, libertate și stat de drept, \npentru o societate în care demnitatea omului, drepturile și libertățile \ncetățenilor, dreptatea și pluralismul politic, supremația legii și statul \nde drept să fie valori supreme, garantate de stat. \nPrima  și  singura  Constituție  adoptată  după  căderea \ncomunismului,  actuala  Constituție  a  României,  reprezintă  piatra  de \ntemelie a societății noastre democratice, fiind inspirată și legitimată de \nidealurile Revoluției din Decembrie 1989, de sacrificiul și jertfa celor \ncare  și-au  pierdut  viața  sau  au  fost  răniți  în  acele  zile.  Această \nConstituție  este  cea  de-a  doua  cea  mai  longevivă  Constituție  a \nRomâniei, după cea din 1866. \nAcum,  la  trei  decenii  de  la  adoptare  și  după  revizuirea \nnecesară aderării la Uniunea Europeană, în anul 2003, consider că este \nnecesară în continuare reformarea statului și a administrației publice \npentru  a  pune  în  centrul  preocupărilor  cetățeanul,  pentru  a  crește \neficiența  și  calitatea  serviciilor  publice  oferite  contribuabililor  și \npentru a crește responsabilitatea deținătorilor funcțiilor publice. \nPandemia COVID-19 a arătat încă o dată cât de importantă \neste asigurarea echilibrului dintre libertățile democratice și dreptul la \nviață, pe care statul trebuie să-l asigure tuturor, inclusiv prin servicii \nmedicale de care toți cetățenii români trebuie să beneficieze în mod \negal. Starea de alertă este, alături de limitările legale și legitime ale \n                                                                                             15                                                                                          \n     \nlibertăților cetățenilor pe o perioadă restrânsă, la fel de importantă ca \nși  nevoia  de  prezervare  a  drepturilor  și  libertăților  care  dau  esența \nstatului  democratic.  Nevoia  acestui  echilibru  este  evidentă,  astăzi, \ncând traversăm o perioadă de criză sanitară în care sunt necesare unele \nreglementări pentru combaterea COVID-19. Trebuie să traversăm cu \nbine,  împreună,  această  perioadă  și  voi  lua  toate  măsurile  necesare \npentru  a  trece  țara  prin  această  criză,  cu  sprijinul  experților  și  al \npersonalului de specialitate, al instituțiilor statului, în colaborare cu \npartenerii europeni și internaționali, dar mai ales cu sprijinul tuturor \ncetățenilor României. \nExcelențele Voastre, \nDistinși invitați, \nAșa  cum  am  subliniat  de  la  această  tribună  și  cu  prilejul \nacordării votului de învestitură, în centrul preocupărilor Guvernului se \naflă cetățeanul  român și binele comun. Alături de toți  miniștrii din \nacest Guvern ne angajăm să facem tot ce depinde de noi pentru ca \nsituația  economică,  socială  și  sanitară  a  românilor  să  se \nîmbunătățească. \nOamenii au așteptări legitime de la noi: să cultivăm respectul \nfață  de  lege,  să  apărăm  adevărul,  dreptatea,  unitatea  socială  și \nsolidaritatea. Lucrăm pentru cetățeni, luând la timp, cu bună-credință \nși  nepărtinitor,  decizii  care  să  ducă  la  o  viață  în  siguranță,  la \ndezvoltare, la respectarea demnității fiecăruia și la o viață mai bună. \nObiectivul nostru este ca prin măsurile pe care le vom implementa să \nasigurăm dezvoltarea și prosperitatea țării noastre. \n                                                                                             16                                                                                          \n     \nValorile și libertățile constituționale există în fiecare dintre \nnoi, ne unesc, ne fac mai puternici ca națiune, iar idealurile comune \nreprezintă liantul între cetățeni și instituțiile statului. \nDe aceea, vă cer sprijinul, atât dumneavoastră, dar și tuturor \ncetățenilor,  pentru  a  construi  o  țară  mai  puternică  și  prosperă, \naducându-i  pe  oameni  împreună  în  jurul  unui  obiectiv  comun: \ndezvoltarea și bunăstarea României și a românilor. \nÎn calitate de cetățean român și de prim-ministru al României, \nvoi  milita  întotdeauna  pentru  respectarea  literei  și  spiritului \nConstituției și pentru domnia legii. \nVă mulțumesc. (Aplauze.) \n                                                                                             17                                                                                          \n     \nDomnul Florin-Vasile Cîțu: \nMulțumim, domnule prim-ministru. \nInvit  la  tribună  pe  Excelența  Sa,  domnul  Valer  Dorneanu, \npreședintele Curții Constituționale. \nDomnule președinte! \nDomnul  Valer  Dorneanu  (președintele  Curții \nConstituționale): \nStimate domnule președinte al Senatului Florin Cîțu,  \nStimate  domnule  președinte  al  Adunării  Naționale,  al \nCamerei  Deputaților  -  zicem  Adunare  Națională,  pentru  că  așa  îi \nspunea pe vremuri, \nDistinse domnule prim-ministru Nicolae Ciucă, \nLa mulți ani și pentru ziua dumneavoastră de astăzi! \nDistinși miniștri,  \nDomnule președinte Emil Constantinescu, \nStimați parlamentari, \nDați-mi voie să mă răsfăț și să vă spun dragi colegi, \nÎnaltpreasfinția Voastră, \nOnorată asistență, \nMulțumesc  în  primul  rând  Parlamentului  pentru  onoranta \ninvitație  de  a  mă  adresa,  în  calitate  de  președinte  al  Curții \nConstituționale,  acestei  distinse  adunări  care  cinstește  Constituția \nRomâniei. \nÎn calitate de garant al supremației Constituției, pentru noi, \nCurtea Constituțională, este o mare onoare acest lucru și în această \n                                                                                             18                                                                                          \n     \ncalitate îmi permit să vă amintesc faptul că actul fundamental al țării \neste o adevărată Biblie și nu întâmplător fiecare dintre noi începem \nactivitatea depunând jurământul de credință cu mâna pe Constituția \nRomâniei și pe Biblie.  \nSărbătorim, astăzi, 30 de ani de la „momentul zero”, de la \nborna de stat a democrației românești, 30 de ani de la debutul unei \nperioade istorice pentru neamul românesc, unei epoci dorită a fi de \nlibertate și speranță, de încredere și entuziasm, care să succeadă anilor \nlungi,  apăsători  și  tenebroși  ai  comunismului,  30  de  ani  de  la \nadoptarea Constituției României.  \nLa acest moment aniversar, să ne amintim faptul că nu a fost \ndeloc  ușor  să  se  elaboreze  o  nouă  Lege  fundamentală,  care  să \nreușească mai întâi de toate să smulgă societatea din automatismele \ncomportamentale  și  atitudinile  formate,  fără  voia  sa,  sub  povara \nvremurilor,  pe  parcursul  jumătății  de  secol  petrecute  în  regimul \ncomunist, mai apoi să imprime un suflu nou, democratic, în acord cu \nspiritul  european,  care  să  rezoneze  cu  aspirațiile  și  idealurile \nRevoluției din Decembrie 1989 și să ofere, în același timp, mecanisme \njuridice concrete și eficiente, care să răspundă așteptărilor poporului. \nAdunarea  Constituantă,  instituită  în  acest  scop,  a  avut  la \ndispoziție pentru acest copleșitor demers creator un termen de 18 luni \nde la înființare. Lucrările Adunării Constituante s-au desfășurat astfel \nîncât  să  asigure  Adunării  Constituante  timpul  necesar  pentru  o \nelaborare ca atare. \n                                                                                             19                                                                                          \n     \nS-au conceput două lecturi, în acest scop, prima lectură având \nca  obiect  inițierea  membrilor  Adunării  Constituante  cu  modul  de \nredactare a unei constituții, precum și informarea acestora cu privire la \nconținutul constituțiilor din statele democratice. \nProcesul  de  elaborare  a  Constituției  a  beneficiat  de  o \nsubstanțială  asistență  internațională,  fiind  valorificată  experiența \nstatelor cu tradiție democratică. \nComisia  a  avut  întâlniri  inclusiv  cu  reprezentanți  ai  unor \nautorități  internaționale,  mai  ales  organisme  ale  ONU  și  ale \nConsiliului Europei, iar lucrările comisiei au fost analizate în cadrul \nComisiei de la Veneția. Un rol important l-au avut avizele comunicate \nde  diferite  organizații,  precum  Comitetul  Helsinki  pentru  drepturile \nomului,  dar  și  discuțiile  purtate  cu  diferiți  specialiști  în  drept \nconstituțional din numeroase țări, și chiar participarea nemijlocită a \nunor  specialiști  francezi,  în  frunte  cu  reputatul  profesor  Robert \nBadinter; la dezbaterile acestea care au însoțit elaborarea Constituției \ns-au valorificat și tradițiile constituționalismului românesc, preluat din \nprincipiile revoluției franceze. \nPrecizez aceste detalii pentru a evidenția dorința membrilor \nAdunării  Constituante  de  a  elabora  o  lege  fundamentală  a  statului \nromân  care  să  fie  în  concordanță  cu  standardele  internaționale  în \nmaterie  constituțională,  care  să  înglobeze  patrimoniul  democratic \neuropean  și  care  să  înalțe  viața  juridică,  politică  și  economică  a \nsocietății  românești  la  un  nivel  similar  celor  al  statelor  cu  sisteme \ndemocratice consolidate printr-o îndelungată tradiție. Să apreciem și \n                                                                                             20                                                                                          \n     \nsă respectăm acest efort uriaș, realizat cu toată convingerea și cu bună-\ncredință! \nDesigur  că,  fiind  o  creație  umană,  Constituția  noastră  nu \nputea  fi  perfectă,  ireproșabilă,  dar  conținutul  ei  reușește  să  ofere \nsuficiente repere pentru construirea pe baza sa a unui sistem care să \npermită  buna  funcționare  a  instituțiilor  publice  și  a  vieții  politice, \neconomice, în ansamblul său. În timp, pe măsura evoluției sociale, a \ndezvoltării complexului de relații interumane și interinstituționale, a \nremodelării peisajului socio-politic, unele aspecte nu au mai corespuns \nnoilor realități, diferite de cele avute în vedere în puterea constituantă \noriginală.  Tocmai  pentru  acest  motiv,  a  fost  înscrisă  în  Constituție \nposibilitatea revizuirii sale, iar anul 2003 a fost momentul în care s-a \nrealizat  o  astfel  de  primenire  a  legii  noastre  supreme,  corijându-se \nimperfecțiunile, adaptându-i-se prevederile la schimbările survenite și \nîmbunătățindu-i-se soluțiile propuse inițial. \nDe asemenea, revizuirea din 2003 a avut un scop mai mult \ndecât atât, reconfigurându-se cadrul constituțional național, astfel încât \nsă permită aderarea României la Organizația Atlanticului de Nord și \nintegrarea în Uniunea Europeană. \nAșadar, deși este Legea fundamentală a statului, Constituția \nnu  putea  rămâne  încremenită  în  timp,  ci  poate  fi  modificată  atunci \ncând această necesitate apare ca stringentă. Dar revizuirea Constituției \ntrebuie făcută cu responsabilitate, cu înțelepciune, cu simțul datoriei \nfață de popor, cu intenția sinceră de a aduce un beneficiu acestuia, și \nnu dintr-o dorință, chiar inspirată, unilaterală. Din păcate, însă, ideea \n                                                                                             21                                                                                          \n     \nrevizuirii  Constituției  a  fost  utilizată  nu  de  puține  ori  ca  miză \nelectorală, lipsită de o serioasă acoperire sub aspectul motivației și al \njustificării  raționale,  fiind  transformată  într-un  instrument  de \nmanipulare  în  vederea  obținerii  de  capital  electoral  din  promisiuni \nirealizabile. O astfel de atitudine distructivă nu face altceva decât să \nsemene  îndoială,  să  inducă  o  stare  de  incertitudine  cu  privire  la \nordinea  constituțională,  fragilizând  însăși  construcția  democratică  a \nstatului.  Din  fericire,  probabil  anticipând  asemenea  inițiative \noportuniste, legiuitorul constituant a instituit o procedură complexă de \nrevizuire, compusă dintr-o succesiune de etape și prevederi obligatorii, \nstabilind în final și limitele revizuirii, care fac obiectul așa-zisei părți \nrigide a Constituției. \nAr trebui ca în lupta politică să se renunțe la ideea de a se da \ntot  timpul  vina  pe  pretinsele  imperfecțiuni  ale  Constituției  pentru \nnerealizările, pentru insuccesele clasei politice. Mecanismul statal va \nputea funcționa perfect în baza actualei reglementări constituționale \ndacă prevederile Legii fundamentale vor fi respectate atât în litera, cât \nși  în  spiritul  lor.  Domnia  legii,  care  este  o  exigență  esențială  a \nprincipiului statului de drept, ar trebui să fie un adevărat far călăuzitor \npentru toți participanții la viața publică. Nu puțini sunt cei care invocă \nacest concept al statului de drept, dar uită care este semnificația sa, \nuită că acesta implică subordonarea statului în toate componentele sale \nfață de drept și în primul rând față de Constituție și că are ca scop \ntocmai  ponderarea  eventualelor  tendințe  abuzive  discreționare  ale \nstructurilor  etatice.  Or,  se  știe  că  puterea  exemplului  este  o  armă \n                                                                                             22                                                                                          \n     \nredutabilă. Cum putem pretinde cetățenilor să respecte și să cinstească \nLegea fundamentală a țării dacă unii dintre cei care dețin și exercită \nputerea politică în numele lor o pun la îndoială sau o bagatelizează? \nCum putem aștepta din partea poporului să fie mândru de Constituția \nsa, când unii dintre reprezentanții acestuia o contestă? \nÎn  calitate  de  garant  al  supremației  Constituției,  Curtea \nConstituțională vă invită să prețuim împreună importanța cărții noastre \nfundamentale,  să-i  recunoaștem  obligativitatea  și  să  o  respectăm  în \nlitera și spiritul ei. \nLa mulți ani Constituției României! \nȘi v-aș ruga să-mi permiteți o scurtă informare.  \nÎn foaierul din fața sălii de ședințe sunt mai multe panouri \norganizate cu sprijinul generos al Arhivelor Naționale, al Monitorului \nOficial și al AGERPRES-ului, care redau constituțiile în original, cu \nsemnăturile respective, Constituția din 1866, invocată și aici ca model, \nConstituția din 1923 și Constituția din 1991. \nVă mulțumesc foarte mult pentru atenție. (Aplauze.) \nDomnul Florin-Vasile Cîțu: \nMulțumim, domnule președinte. \nDoamnelor și domnilor senatori și deputați, \nPotrivit celor convenite, în această ședință solemnă vor avea \nintervenții reprezentanți ai grupurilor parlamentare reunite, în limita a \n7 minute pentru fiecare grup parlamentar, iar deputaților și senatorilor \nneafiliați  li  se  alocă  3  minute,  cu  o  singură  intervenție,  printr-un \nreprezentant comun. \n                                                                                             23                                                                                          \n     \nAvem lista. Doar Grupul parlamentar AUR nu a ... \nDomnul George-Nicolae Simion (din sală): \nStați că vă dau acum! \nDomnul Florin-Vasile Cîțu: \nVă rog! \nDin partea Grupurilor parlamentare ale PSD, domnul senator \nRobert Cazanciuc. \nDomnul Robert-Marius Cazanciuc: \nDomnule președinte al Senatului, \nDomnule președinte al Camerei Deputaților,  \nDomnule prim-ministru, \nStimați membri ai Guvernului, \nDoamnă ministru, \nDomnule președinte Emil Constantinescu,  \nDomnule președinte Dorneanu, \nÎnaltpreasfinția Voastră, \nDragi colegi, \nÎn misiunea noastră, ca membri ai Parlamentului, de a face \ncunoscută legea, facem deseori referire la litera și spiritul ei. \nDacă  vorbim  de  Legea  fundamentală,  avem  aici  spiritul \nConstituției,  care  s-a  transformat  într-o  esență  tare  -  Constituția \nRomâniei. \nAm  luat  de  la  bibliotecă  această  geneză  și  dați-mi  voie  să \ncitez câteva rânduri din această carte: „Emoția mea este firească în \n                                                                                             24                                                                                          \n     \nacest moment solemn, când pentru a treia oară, în decurs de 150 de \nani, România are prilejul ca, prin reprezentanții săi aleși, să dezbată și \nsă voteze o constituție adevărată”. \nAstăzi, la 30 de ani de la acest discurs, rostit de Dan Amedeo \nLăzărescu în 1991, avem aceleași preocupări de a cârmui țara spre un \nviitor european, numai că de această dată viitorul european este legat \nși  de  utilizarea  adecvată  a  uriașelor  resurse  puse  la  dispoziția  țării \nnoastre pentru a reduce decalajele față de alte state europene care timp \nde 50 de ani au avut un destin mai bun decât am avut noi la frontiera \nEuropei. \nSpunea, la vremea respectivă, profesorul Iorgovan, că speră \nca această Constituție să aibă rolul unui adevărat pact social. \nDincolo  de  reașezarea  statului  român  pe  principii  real \ndemocratice, Constituția din 1991, pe care o sărbătorim astăzi, a fost și \nun rezultat al transpunerii în lege a entuziasmului celor care își doreau \nlibertatea, despre  care auziseră de la părinți, bunici sau din filmele \namericane, dar și a entuziasmului celor care plătiseră cu ani grei de \ntemniță comunistă pentru vina de a lupta pentru libertate.  \nAstăzi, noi, parlamentarii, avem o dublă datorie față de acești \noameni și față de urmașii noștri. Avem datoria de a înțelege dacă în \ncei 30 de ani care au trecut de la adoptarea Constituției aceasta a reușit \nsă  se  facă  cunoscută  și  înțeleasă  de  poporul  ei,  dacă  spiritul  Legii \nfundamentale a fost deslușit de cei chemați să o aplice și să o apere. \nLa  începutul  anilor  '90,  Constituția  a  fost  percepută  mai \ndegrabă ca un reper academic, departe de viața obișnuită. \n                                                                                             25                                                                                          \n     \nO cercetare sociologică realizată recent ne-a arătat că pentru \nromâni Constituția reprezintă astăzi nu doar un set de principii, ci un \ntext viu, aflat în vârful ierarhiei legilor, care poate influența în mod \ndirect viața fiecăruia dintre noi. \n63% dintre români consideră că o modificare a Constituției \nle-ar face o viață mai bună. \nNe-am întrebat la începutul anului dacă ar fi o idee bună ca \nstatul  să  distribuie  fiecărui  cetățean  câte  o  Constituție.  90%  dintre \nromâni au spus că da, ar fi o idee foarte bună. Românii vor să aibă un \nreper, vor să știe că pot apela la cineva fundamental atunci când ceva \nnu merge bine. \nGardianul  Constituției  este,  de  29  de  ani,  Curtea \nConstituțională, care prin 22.000 de decizii pronunțate până în prezent \nne-a arătat cum trebuie interpretate textele Constituției, dar și limitele \nunora dintre ele, care au rămas tributare contextului social economic \nîn care au fost adoptate. \nGardian al Constituției sau făuritor de legi? \nSunt  convins  că  membrii  Curții  Constituționale  își  pun \naceastă întrebare la fiecare decizie  pe care o pronunță, iar numărul \nmare al acestora arată, de asemenea, nevoia cetățeanului de a respecta \nConstituția,  de  către  fiecare  dintre  noi,  dar  și  de  către  instituțiile \nstatului. \nTitulatura  marginală  a  primului  articol  din  Constituție  este \n„Statul român”. Poate era mai potrivit dacă primul articol se numea \npur și simplu România, pentru a arăta preeminența poporului român. \n                                                                                             26                                                                                          \n     \nLegea  fundamentală  trebuie  să  aibă  în  centrul  ei  omul,  cu \ndrepturile și libertățile lui fundamentale, cu un stat capabil în mod real \nsă  asigure  protejarea  lor,  printr-o  arhitectură  constituțională  care  să \nstatueze principiul supremației și respectării Constituției și a legilor, \nprecum și cooperarea loială dintre puteri, toate acestea în beneficiul \ncetățeanului. \nDacă această constituție îndeplinește astăzi acest rost vă invit \nsă reflectăm și să lucrăm împreună. \nPentru  un  dialog  eficient  despre  Constituție  și  pentru  a \ncunoaște modele ce pot contribui la conturarea propriilor convingeri \naveți la dispoziție o carte în format electronic. \nÎn 2015, cu ajutorul a patru profesori universitari, am tradus \nîn  limba  română  toate  constituțiile  Uniunii  Europene.  O  să  primiți \nfiecare dintre dumneavoastră, printr-un mesaj, din partea liderilor de \ngrup, această carte în format electronic. \nDupă 30 de ani îi evocăm astăzi aici pe membrii Adunării \nConstituante care ne-au lăsat moștenire o constituție care a reașezat \nțara după comunism. \nCare va fi moștenirea noastră, a celor de aici? Ce vom lăsa \nnoi?  O  împărțire  a  românilor  în  mai  multe  categorii:  bugetari  și \ncorporatiști, locuitori în țară sau în diaspora, pro sau contra Uniunii \nEuropene, pro sau contra justiției. \nDupă  câteva  luni  de  dezbateri  în  cadrul  Partidului  Social \nDemocrat ne-am pus întrebarea dacă această Constituție poate fi un \nliant al națiunii. \n                                                                                             27                                                                                          \n     \nPentru  a  căuta  răspuns  la  această  întrebare,  Asociația  „Pro \nDemocrația”  și  Institutul  Social-Democrat  „Ovidiu  Șincai”  au \norganizat  pe  1  iulie  o  dezbatere  consacrată  analizei  de  ansamblu  a \nevoluției societății românești guvernată de actuala Constituție. \nAți  primit  fiecare  dintre  dumneavoastră  această  carte.  Cei \ncare n-ați primit-o încă, o veți primi cu siguranță. Este un volum care \nreunește lucrările a 12 profesori universitari și 2 membri ai Adunării \nConstituante.  Au  fost  invitați  să-și  exprime  opiniile  cu  privire  la  o \nConstituție a viitorului și asupra măsurii în care Legea fundamentală \npoate fi îmbunătățită, astfel încât să răspundă marilor provocări ale \nRomâniei de astăzi, obiectivelor comune europene și ale omenirii, în \ngeneral.  \nVorbind de viața acestei Constituții și de obiectivele comune \neuropene,  fostul  ministru  al  integrării,  profesorul  Vasile  Pușcaș, \nspunea că revizuirea din 2003 a tratat aderarea la Uniunea Europeană \nca  un  simplu  act  de  politică  externă,  și  nu  ca  un  proces  intern  de \ntransformare a statului și a societății. \nRevizuirea din 2003 a reprezentat actul juridic care a făcut \nposibilă aderarea la Uniunea Europeană și NATO. \nÎncercările de revizuire din 2011-2013 au fost arme în bătălia \npolitică internă, din păcate, dar, în același timp, au arătat nevoia de \nclarificare a unor  texte scrise poate cu prea  mult entuziasm în anii \n1990-1991 și nevoia de a consfinți statutul nostru real de membri ai \nUniunii Europene și ai NATO. \n                                                                                             28                                                                                          \n     \nModificările actualei Constituții ar putea fi abordate din cel \npuțin trei perspective, dacă doriți. Aș spune una tehnică – și vă dau un \nexemplu – art. 29 vorbește de telegrame. Am întrebat Poșta Română \ncând a fost trimisă ultima telegramă. Acum mai bine de 10 ani. \nDomnul Florin-Vasile Cîțu: \nDomnule senator, vă rog să încercați să finalizați! \nDomnul Robert-Marius Cazanciuc: \nImediat, domnule președinte! E un moment solemn. \nDe  opțiune  politică,  regionalizarea  și  formarea  Guvernului. \nPoate președintele să încredințeze formarea Guvernului partidului care \na  câștigat  alegerile?  Și  inovativă.  Reglementarea  constituțională  a \nrolului opoziției parlamentare, protejarea drepturilor fundamentale în \nfața  provocărilor  generate  de  evoluția  inteligenței  artificiale  sau \nprotejarea  statului  în  fața  regimurilor  comerciale  și  economice \ntransfrontaliere. \nCred că astăzi, în Parlament, avem obligația față de poporul \nnostru să lansăm dezbateri publice față de principalele teme ale vieții \nsociale,  economice  și  politice,  asupra  modului  în  care  drepturile \nfundamentale  sunt  respectate  în  mod  real,  asupra  modului  în  care \nputerile statului au funcționat în slujba poporului și care în final să \nconducă,  de  ce  nu,  la  un  acord  politic  național  pentru  o  eventuală \nrevizuire a Constituției. Un asemenea proiect ar putea reprezenta un \nliant al națiunii care să contribuie la uniunea spirituală a poporului \nromân. \n                                                                                             29                                                                                          \n     \nVa fi posibil doar în măsura în care acest proces va fi unul \nautentic  și  oamenii  vor  vedea  că  este  unul  autentic,  nu  ca  un  alt \ninstrument într-o bătălie politică. \nDezbaterea  națională  în  jurul  temei  revizuirii  Constituției \npoate fi un instrument de atingere a obiectivului de refacere a legăturii \nțării cu fiecare român. \nAstăzi suntem datori să le lăsăm celor care vin după noi o \nRomânie în bună stare. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule senator. \nDin partea Grupurilor parlamentare ale PNL....  \n(Domnul  senator  Robert-Marius  Cazanciuc  revine  la \ntribună.) \nMai aveți? \nDomnul Robert-Marius Cazanciuc: \nAți primit, de asemenea, stimați colegi, o coliță nouă, timbre \nrealizate în 2019 de către Romfilatelia, în care pentru prima dată pe \ntimbre  au  fost  puse  drepturile  fundamentale.  Sunt  nouă  drepturi \nfundamentale, tipărite în milioane de exemplare, care au încercat să \nfacă cunoscută românilor Legea fundamentală. \nMulțumesc. (Aplauze.) \nDomnul Florin-Vasile Cîțu: \nMulțumim, domnule senator. \n                                                                                             30                                                                                          \n     \nO inițiativă foarte bună. \nDin partea Grupurilor parlamentare ale PNL, doamna senator \nLaura-Iuliana Scântei. \nDoamna Laura-Iuliana Scântei: \nVă mulțumesc, domnule președinte. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule președinte Emil Constantinescu, \nÎnaltpreasfinția Voastră, \nDomnule președinte al Curții Constituționale, \nDistinși membri ai Corpului diplomatic, \nDragi invitați, \nDoamnelor și domnilor senatori și deputați, \nSărbătorim într-adevăr 30 de ani de la intrarea în vigoare a \nConstituției din 1991. \nTimp  de  30  de  ani,  Constituția  a  garantat  stabilitatea \nregimului  politic,  a  oferit  termenul  de  referință  pentru  drepturile  și \nlibertățile fundamentale ale cetățenilor și a fost temelia pe care s-au \nconstruit instituțiile vitale ale statului. \nTotuși trebuie să fim sinceri, 30 de ani nu înseamnă mulți ani \nconstituționali.  Prin  comparație,  Constituția  de  la  1866  a  fost  în \nvigoare vreme de 57 de ani. Avem deci o Constituție tânără și, pe cale \nde consecință, o democrație la fel de tânără. \nDeși e tânără, Constituția prevede un obiectiv de țară istoric, \n                                                                                             31                                                                                          \n     \nîmpărtășit în egală  măsură de toate forțele politice responsabile, de \nautoritățile statului și de majoritatea românilor, și anume, România - \nstat democratic. Acel stat cu o democrație consolidată, axată pe cele 3 \nmari valori fondatoare ale liberalismului politic, și anume: protejarea \nvieții, promovarea libertății și garantarea proprietății. Adică un stat de \ndrept, un stat de tip occidental, care își respectă îndatoririle rezultate \ndin  angajamentele  internaționale,  inclusiv  cele  care  decurg  din \ncalitatea de stat membru UE și NATO. \nDoamnelor și domnilor, \nAți auzit și până acum, de la antevorbitorii mei, veți auzi în \ncontinuare, azi, la ceas aniversar, multe cuvinte frumoase, dar și critici \nla adresa Constituției în vigoare. Toate oferă răspunsuri cu privire la \nîntrebarea: Ce reprezintă Constituția României, după 30 de ani, pentru \ncetățeni,  pentru  politicieni  și  pentru  țară?  Că  înglobează  cele  mai \nînalte valori și idealuri ale unei societăți democratice, că este o pavăză \npentru  asigurarea  statului  de  drept  și  a  independenței  justiției,  o \ngaranție că nicio autoritate nu va abuza de puterea sa și va acționa în \nlimitele constituționale, că, într-adevăr, cuprinde catalogul de drepturi \nși libertăți fundamentale și că e un scut împotriva abuzului de putere al \nautorităților statului împotriva cetățenilor. \nÎn ce mă privește, am dorit astăzi să vă spun despre ce nu este \no Constituție. \nÎn primul rând, o Constituție nu este doar un document politic \nsau doar o lege care se poate modifica oricum și oricând, după bunul \nplac al unei majorități politice sau al unui partid care, de exemplu, s-ar \n                                                                                             32                                                                                          \n     \nteme că nu ar da nici după 20 de ani, în anul 2024, un candidat ales la \nfuncția de președinte al României. \nÎn  al  doilea  rând,  o  Constituție  nu  reprezintă  nimic  fără \nconstituționalism. Legea fundamentală a unui stat capătă valoare dacă \neste respectată în timp și dacă, prin respectarea continuă, la nivelul \nsocietății  se  creează  un  sentiment  puternic  de  apartenență  la \nConstituție și la valorile sale. \nÎn al treilea rând, o Constituție nu este în realitate opera unei \nmajorități  politice  conjuncturale,  deși  unii  așa  cred.  O  Constituție \ndurabilă este rezultatul unui autentic moment constituțional. Un astfel \nde moment constituțional a fost în anii 1990, 1991, atunci când s-a \nrealizat  trecerea  de  la  vechiul  regim  politic  totalitar  la  noul  regim \npolitic democratic. Constituția României a eliminat atunci posibilitatea \nconcentrării  puterii  în  mâinile  unei  persoane,  ale  unui  grup  de \npersoane  sau  ale  unei  instituții  și  așa  sperăm  să  rămână  pentru \ntotdeauna. \nMai târziu, în 2003, la momentul revizuirii, s-a avut în vedere \nnevoia fundamentală a României de a adera la structurile euroatlantice \nși de a se defini un destin european pentru societatea românească. \nFără  îndoială,  doamnelor  și  domnilor,  Constituția  nu  este \nperfectă,  iar  numeroasele  decizii  ale  Curții  Constituționale  i-au \nevidențiat vreme de 30 de ani și limitele și lipsurile. Cu toate acestea, \nmomentele  constituționale  autentice  pentru  revizuirea  Legii \nfundamentale trebuie să fie rezultatul unei nevoi sociale reale și să \nexprime  o  viziune  asupra  arhitecturii  statului,  construită  în  timp  și \n                                                                                             33                                                                                          \n     \nîmpărtășită de majoritatea cetățenilor. \nÎnchei spunându-vă că Partidul Național Liberal nu se teme \nde o revizuire a Constituției. PNL reafirmă angajamentul politic de a \ncontinua  construcția  statală  asumată  încă  de  la  înființarea  sa,  dar \natunci când va revizui Constituția nu va renunța la viziunea sa liberală \nasupra statului și asupra economiei. Liberalismul constituțional va fi \npromovat în continuare ca principiu de modernizare a statului român \nîn  era  digitalizării,  pentru  a  oferi  cetățenilor  cu  adevărat  un  stat \nfuncțional, bazat pe o economie liberă, pe domnia legii și pe respectul \ndrepturilor fundamentale. \nAșadar,  azi,  la  ceas  aniversar,  urăm  Constituției  noastre \nlongevitate  și  respect  din  partea  tuturor  –  cetățeni  și  întreaga  clasă \npolitică! \nVă mulțumesc. (Aplauze.) \nDomnul Florin-Vasile Cîțu: \nMulțumesc, doamnă senator. \nDin partea Grupurilor parlamentare ale USR, domnul senator \nRadu-Mihai Mihail. \nDomnul Radu-Mihai Mihail: \nMulțumesc, domnule președinte. \nDoamnelor și domnilor, \nSuntem  un  stat  care  derapează  spre  eșec  și  Constituția  din \n1991  nu  este  străină  de  ceea  ce  se  întâmplă.  Constituția  României \nmoderne, libere și prospere ar fi trebuit să înceapă cu punctul 8 de la \n                                                                                             34                                                                                          \n     \nTimișoara. Cu despărțirea conștientă și asumată de trecutul totalitar și \nde aceia care i-au făcut posibilă existența timp de o jumătate de veac. \nConstituția de la 1991 a venit după „Duminica orbului” din \n1990  și  a  consfințit  restaurația  foștilor  comuniști  și  securiști  din \nRomânia.  A  fost  scrisă  după  chipul  și  asemănarea  destinatarului  și \nautorului  –  Ion  Iliescu,  zis  și  comunist  cu  față  umană,  și  Antonie \nIorgovan, zis și comunist cu studii juridice. \nConstituția României validată la referendumul din decembrie \n'91 a fost scrisă de un președinte al Asociației Studenților Comuniști \ndin  Universitatea  București,  pentru  președintele  Uniunii  Tineretului \nComunist. \nAcum  30  de  ani  eram  reporter  la  Radio  Delta  și  eram  pe \nstradă și îi întrebam pe oamenii care mergeau foarte mândri să voteze \nConstituția, dacă au citit textul și de ce îl votează? Și răspunsul era \ncam același de la toți: „Păi, ne-a spus Ion Iliescu că e de bine”. \nUSR a apărut pentru că românii s-au săturat să le spună un \ntătuc și gașca lui ce să facă. (Aplauze. Vociferări.) \nAcum  oamenii  sistemului  tot  vorbesc  despre  schimbarea \nConstituției, astfel încât președintele să nu mai fie ales de români, ci \nde ei. (Vociferări.) \nOamenii fără chip vor ca funcția de președinte al românilor să \npoată fi scoasă la mezat și tranzacționată între grupurile parlamentare, \nmonedă de schimb în trocurile politice, departe de ochii lumii și de \nochii cetățeanului. \nUSR  a  apărat,  apără  și  va  apăra  statul  de  drept  și  valorile \n                                                                                             35                                                                                          \n     \ndemocrației liberale de toate încercările de a pune instituțiile statului, \noricare  ar  fi  ele...  (Vociferări.)  ...la  dispoziția  infractorilor,  a \nevazioniștilor, a hoților din bugetul de stat și a combinatorilor politici \ncare îi cauționează. (Vociferări.) \nȘi închei cu o ultimă remarcă. Antonie Iorgovan, părintele \nConstituției din '91, a fost, ca tot românul imparțial, expert în cadrul \nComisiei juridice constituționale și pentru drepturile omului din cadrul \nCFSN  și  independent,  dar  afiliat,  în  legislatura  '90-'92,  la  Grupul \nparlamentar al PNL, pentru ca apoi să treacă la PSD, demonstrând \nastfel multilateralismul FSN-ismului, așa cum îl vedem și astăzi. \nNu-i așa că de acolo de sus, de unde se află, Caragiale râde cu \ngura până la urechi? (Vociferări. Aplauze.) \nDomnul Florin-Vasile Cîțu: \nMulțumesc, domnule senator. \nDin  partea  Grupurilor  parlamentare  AUR,  domnul  George \nSimion. \nDomnul George-Nicolae Simion: \nMulțumesc frumos. \nA fost un referendum pentru modificarea Constituției, să fie \nspecificat  faptul  că  în  România  căsătoria  este  între  un  bărbat  și  o \nfemeie. Sper că nu vreți să modificați Constituția în sensul în care să îl \nluați pe domnul Cîțu legal de soție, da? (Vociferări.) \nNoi nu suntem de acord cu faptul că trebuie să se producă o \nfederalizare  sau  o  regionalizare  sau  cum  dorește  unul  sau  altul  din \n                                                                                             36                                                                                          \n     \npartidele și organizațiile non-guvernamentale care sunt în Parlament \nastăzi. Nici pentru punerea în acord cu anumite prevederi europene. \nNoi  credem  că  a  noastră  Constituție  este  foarte  bună.  Și  unele \nîncercări de încălcare a Constituției, cum a fost înlăturarea Avocatului \nPoporului, neconstituțională, au fost stopate. \nȘi dacă tot ne-ați dat niște timbre aici, în care sunt prevăzute \narticolele  fundamentale,  vedeți  că  pierdem  o  generație,  pentru  că \ndreptul la învățătură este asigurat. Din păcate, nu a fost asigurat de \nstatul  român,  prin  hotărâri  de  Guvern  care  sunt  aduse  aici,  în \nParlament  și  noi  doar  trebuie  să  le  ascultăm,  nici  măcar  nu  putem \ninterveni asupra stării de alertă. \nÎncetați  să  călcați  în  picioare  drepturile  fundamentale  ale \nromânilor și începeți să respectați Constituția! \nNu prin ședințe solemne faceți asta, ci respectând Constituția \nși eliminând orice formă de obligativitate asupra românilor! \nConstituția este bună. Trebuie susținută și trebuie apărată de \nuzurpatori, atât de aici, de la București, cât și de la Bruxelles! \nVă mulțumesc. (Aplauze.) \nDomnul Florin-Vasile Cîțu: \nMulțumesc. \nDomnul Tanasă. \nDomnul Dan Tanasă: \nDa. \nÎnaltpreasfinția Voastră, \n                                                                                             37                                                                                          \n     \nDomnule președinte al Camerei Deputaților, \nOnorați membri ai Guvernului, \nDoamnelor și domnilor senatori și deputați, \nArt.  3  al  Constituției  României  vorbește  despre  teritoriul \nRomâniei, care este inalienabil. \nDin  păcate,  în  ultimii  30  de  ani,  atât  PSD,  cât  și  PNL  și \nUDMR au permis vânzarea pământului României către străini, la un \nnivel demențial. \nDin  păcate,  suntem  poate  unici  în  lume,  ne-am  înstrăinat \npământul și am vândut, ne-am trezit într-o situație în care am permis, \nculmea, încălcarea art. 3 al Constituției României. \nArt. 12 vorbește de simbolurile naționale ale României. \nArt. 13 vorbește de limba națională, de limba română. \nEu  am  câștigat  câteva  zeci  de  procese  în  instanțele  din \nRomânia, prin care am încercat să impun respectarea limbii oficiale de \nstat. Și, din păcate, atât PSD, cât și PNL, ați tolerat timp de 30 de ani \natitudinile absolut inacceptabile ale UDMR atunci când vine vorba de \nsimboluri naționale și de limba oficială de stat în România. \nAți permis... ați permis – că plecați, domnule Kelemen Hunor \n–  ați  permis,  domnilor,  ca  în  Transilvania,  practic,  în  multe  zone, \nlimba maghiară să devină, practic, de facto limbă oficială de stat. Și \npermiteți în continuare, dragi colegi de la PSD și de la PNL! \nLimba oficială de stat nu este negociabilă cu nimeni! Și nici \nsimbolurile naționale! Acestea le puteți spune colegilor de la UDMR. \nȘi închei. \n                                                                                             38                                                                                          \n     \nArt. 47 vorbește despre faptul că: „Statul este obligat să ia \nmăsuri de dezvoltare economică și de protecție socială, de natură să \nasigure cetățenilor un nivel de trai decent”. \nÎn ultimii 30 de ani, modul în care PSD și PNL au înțeles să \nfacă  politică  în  România  ne  situează  pe  ultimele  locuri  la  ceea  ce \nînseamnă nivel de trai. Ultimele locuri în Europa. \nȘi, mai mult decât atât, modul în care PSD și PNL au făcut \npolitică în ultimii 30 de ani a dus la situația absolut inacceptabilă în \ncare peste 3,5 milioane de români au fugit de aici, de pe acest pământ. \nI-ați fugărit voi. Și, din păcate, în ultimii 4 ani, nici USR nu s-a lăsat \nmai prejos. \nMulțumesc. (Aplauze.) \nDomnul Florin-Vasile Cîțu: \nMulțumim. \nDomnul deputat Ciubuc. \nDomnul Ciprian Ciubuc: \nDomnule președinte al Senatului, \nDomnule președinte al Camerei Deputaților, \nDomnule președinte Constantinescu, \nStimați colegi, \nStimați invitați, \nEu am să vorbesc scurt. \nȘi am să vorbesc de art. 16 - cetățenii români sunt egali în \nfața legii. \n                                                                                             39                                                                                          \n     \nStimați colegi, \nNu  suntem  astăzi  în  măsură  să  respectăm  art.  16.  De  ce? \nPentru  că  pe  baza  ordonanțelor  de  urgență  și  a  stării  de  alertă, \ndrepturile  românilor  nu  sunt  respectate.  Avem  6  articole  din \nConstituție – domnule președinte al Curții Constituționale, puteți să \nconfirmați sau infirmați – care sunt călcate în picioare pentru că avem \no stare de alertă neconstituțională și măsuri restrictive aberante. \nVin de la întâlnirea care a avut loc săptămâna trecută, de la \nDelegația Adunării Parlamentare a Francofoniei, unde – vreau să vă \nspun un lucru foarte important și vă rog să fiți atenți cu toții – am fost \nadunați mai mulți parlamentari din Parlamentul României, care facem \nparte din Delegație, inclusivi parlamentari din toate țările francofone, \nni s-au ținut lecții de modificare a Constituției, sub motiv de COVID \nși sub motiv de pandemie. Din Parlamentul belgian ni s-a transmis, \ntrebuie  să  modificăm  Constituția  după  modelul  Luxemburg,  să \nomogenizăm  Constituția.  Inclusiv  toate  țările  care  fac  parte  din \nUniunea Europeană. \nDe asemenea, ni s-a vorbit despre suspendarea Parlamentelor \nnaționale. (Vociferări.) \nNi s-a vorbit de suspendarea Parlamentelor naționale. \nMă  bucur  că  colegii  de  la...  antevorbitorii  mei  au  vorbit \ndespre modificarea Constituției. \nStimați colegi, \n Nu putem să modificăm Constituția, să o omogenizăm dacă \nnu ne întoarcem la popor. \n                                                                                             40                                                                                          \n     \nAm  susținut  și  în  Parlamentul  din  Albania,  la  Adunarea \nParlamentară a Francofoniei, susțin și de aici – cum vă veți uita în \nochii  copiilor  dumneavoastră  sau  în  ochii  românilor  dacă  vom \nmodifica Constituția și vom omogeniza Constituția după Constituția \ndin Luxemburg... (Vociferări.) ...sub motiv de COVID și sub motiv de \npandemie? \nAm  numărat,  de  19  ori  s-a  vorbit  de  cuvântul  „control”. \nControlul  pandemiei,  nemijlocit,  controlul  oamenilor.  Nu  putem \ncontrola  pandemia  dacă  nu  putem  controla  mișcarea  oamenilor  în \nEuropa și în statul național. \nOameni buni, \nStimați colegi, \nMă adresez și românilor și dumneavoastră. \nSă vă ferească Dumnezeu de o revoltă populară! \nCum  le-am  spus  și  francezilor  din  Parlamentul  din  Albania, \nromânii nu sunt ca francezii, să iasă o lună, două, trei, o lună, 10 luni la \nproteste. Românii au ieșit 9 zile și Ceaușescu a dispărut. \nNoi avem o istorie de comunism. Știm că aceste restricții care ni \nse  impun  în  Parlamentul  național  vin  doar  să  îngrădească  drepturi  și \nlibertăți și nu măsuri ca să controlăm pandemia! \nNu putem să suspendăm drepturile noastre fundamentale conform \nConstituției și să modificăm Constituția fără să ne întoarcem la popor! \nDe  aceea,  vă  rog  pe  toți  să  conștientizați  că  pentru  orice \nmodificare a Constituției trebuie să fie direct întrebat și poporul român, și \noamenii care ne-au ales. \nVă mulțumesc. \n                                                                                             41                                                                                          \n     \nȘi sunt încrezător că dumneavoastră veți reflecta la ce am vorbit \nastăzi aici. \nPuteți să-i întrebați și pe colegii dumneavoastră care au fost în \nParlamentul din Albania, să vă confirme acest lucru. \nMulțumesc. (Aplauze.) \nDomnul Florin-Vasile Cîțu: \nMulțumim. \nVă  garantăm  că  orice  modificare  se  va  face  doar  prin \nreferendum, deci mergem la popor. \nGrupul parlamentar al UDMR, domnul Csoma Botond. \nDomnul Csoma Botond: \nOnorați invitați, \nDoamnelor și domnilor deputați, \nRomânia  a avut o experiență totalitară cruntă sub regimul \ncomunist, mai ales în „Epoca de Aur”, sub Ceaușescu. Iar dacă luăm \nîn considerare acest lucru cred că adoptarea Constituției în anul 1991 a \nfost  un  pas  foarte  important  pe  drumul  făuririi  unei  societăți \ndemocratice, după decenii lungi de totalitarism. \nSigur, acea Constituție, Constituția de la 1991, a reflectat atât \nmomentul  politic,  cât  și  majoritatea  parlamentară  existentă  sau \nmajoritatea din Adunarea Constituantă, dar a reflectat și acea euforie, \npentru că oamenii în sfârșit erau liberi și puteau să-și spună opinia \nliber în această țară și nu sosea  mașina neagră dimineața să-i ducă \nundeva. \nȘi cred că a fost un moment foarte important, din acest punct \n                                                                                             42                                                                                          \n     \nde vedere. \nS-a  mers  pe  ideea  unei  –  cred  eu  –  unei  republici \nsemiprezidențiale, care nu e similară nici cu Franța, nici cu Statele \nUnite. Sunt niște deosebiri importante.  \nÎn Statele Unite nu există premier.  \nÎn Franța, premierul este subordonat președintelui.  \nLa  noi,  premierul  nu  este  subordonat,  dar  președintele \ndesemnează candidatul la funcția de premier. \nȘi dacă ne uităm, în ultimii 15 ani a existat un conflict major \nîn sânul puterii executive, mai ales când vorbim politic de coabitare \nîntre președinte și premier. \nȘi cred că acest conflict permanent care a existat în puterea \nexecutivă nu a făcut cinste României. \nȘi,  din  acest  punct  de  vedere,  cred  că  avem  nevoie  de  o \nmodificare a Constituției. Să lămurim anumite chestiuni, nu numai în \nsânul puterii executive, putem vorbi și de Parlament. \nNoi  propunem  să  menținem  sistemul  bicameral,  dar  cu \natribuții  separate,  pentru  Senat  și  Camera  Deputaților,  și  ne  putem \ngândi  și  la  un  sistem  distinct  de  alegere  a  Senatului  și  a  Camerei \nDeputaților. \nSigur că prin Constituția de la 1991 s-a instituit și un sistem \nde checks and balances, acest mecanism de protecție și echilibru care \nîn  multe  cazuri  a  funcționat,  în  multe  cazuri  nu  a  funcționat.  De \nexemplu, când președintele României, în foarte multe cazuri, cred eu \nși  credem  noi,  de  la  UDMR,  indiferent  cine  a  fost  președintele \n                                                                                             43                                                                                          \n     \nRomâniei, și-a depășit atribuțiile constituționale, neavând o activitate \nde  mediere,  ci  având  o  activitate  eminamente  politică,  în  anumite \nmomente, în această țară. \nSigur, trebuie să aducem în discuție și statutul minorităților, \nstatutul minorităților din România. \nPoate ați citit și dumneavoastră că în anumite documente pe \ncare  România  le-a  adoptat,  atât  în  CSAT  sau  în  alte  instituții, \nminoritățile  naționale  de  multe  ori  reprezintă  un  factor  de  risc  la \nadresa securității naționale. \nCred că după 30 de ani a venit timpul ca să existe o relație de \nîncredere între statul român și  minoritățile naționale care trăiesc pe \nteritoriul statului român. Și, în această privință, s-ar impune, stimați \ncolegi,  ca  minoritățile  naționale  să  devină  factori  constitutivi  ai \nstatului român. Cred că după 30 de ani și în România se poate realiza \nacest lucru. \nDacă vorbim de modificarea Constituției, cred că o reașezare \nîn  sânul  puterii  executive  am  putea  realiza  și  prin  trecerea  la  o \nrepublică parlamentară. \nNu aș dori să intru în detaliu acum, ce înseamnă o republică \nparlamentară,  dar  vreau  să  vă  supun  atenției  următorul  aspect  -  în  \nUniunea  Europeană,  în  majoritatea  țărilor  membre,  există  republică \nparlamentară. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule deputat. \n                                                                                             44                                                                                          \n     \nDin  partea  Grupului  parlamentar  al  minorităților  naționale, \ndomnul deputat Cătălin-Zamfir Manea. \nDomnul Cătălin-Zamfir Manea: \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nStimate domnule președinte Constantinescu, \nDomnule președinte al Curții Constituționale, \nStimați reprezentanți ai Corpului diplomatic, \nDoamnelor și domnilor senatori și deputați, \nAstăzi România aniversează Ziua Constituției și împlinirea a \n30 de ani de la referendumul din 8 decembrie 1991, prin care a fost \naprobată Legea fundamentală, moment care a marcat opțiunea fermă a \nnațiunii române pentru un regim de guvernare democratic. \nPrin adoptarea Constituției României s-au pus bazele statului \nde drept și ale democrației constituționale. \nÎn anul 2003, Constituția a fost revizuită, construcția sa fiind \nconsolidată și adaptată la evoluțiile statului de drept, ale societății și la \nnoul context euroatlantic. Atunci, în anul 2003, noi, cei din Grupul \nparlamentar  al  minorităților  naționale,  am  fost  primii,  de  aici,  din \nParlament,  care  am  propus  o  serie  de  modificări  majore  ale \nConstituției,  precum:  regim  parlamentar;  Legea-cadru  pentru \nminorități, care, de altfel, este prevăzută în Constituția României la \ncategoria de legi organice și care, din păcate, nu a fost încă adoptată; \nlimitarea  ordonanțelor  de  urgență;  regândirea  organizării \n                                                                                             45                                                                                          \n     \nadministrativ-teritoriale;  organizarea  Senatului  ca  și  Cameră  a \nRegiunilor; echilibrarea puterilor în stat. \nDin  păcate,  propunerile  noastre  făcute  în  acel  an  au  fost \nrespinse de parlamentarii dumneavoastră de atunci. Menționez, au fost \nrespinse. \nDe  subliniat  este  faptul  că  în  prezent,  la  nivelul  Uniunii \nEuropene, din cele 27 de state, 17 dintre ele au regim parlamentar. \nAșadar,  marea  majoritate  a  statelor  membre  din  Uniunea \nEuropeană funcționează ca republici parlamentare. \nParlamentul  României  trebuie  să  aibă  mai  multă  putere \npentru că, stimați colegi, potrivit art. 61 din Constituție, Parlamentul \neste  organul  reprezentativ  suprem  al  națiunii  române  și  unica \nautoritate legiuitoare a țării. \nStimați colegi, \nConstituția României este consfințită prin voința suverană a \npoporului și reprezintă un set de principii și norme fundamentale care \nse adresează în egală măsură autorităților statului și cetățenilor săi. \nFuncționarea  instituțiilor  statului,  garantarea  drepturilor  și \nlibertăților individuale și derularea în ansamblu a întregii vieți a unei \nnațiuni își au originea în textele înscrise în Constituție. \nDe  aceea,  Constituția  României  poate  fi  cartea  sacră  a \nexistenței  noastre,  iar  aniversarea  ei  astăzi  constituie  o  adevărată \nsărbătoare. \nConstituția țării trebuie respectată, nu doar în litera, ci și în \nspiritul  ei,  destinatarii  săi  având  obligația,  nu  doar  morală,  ci  și \n                                                                                             46                                                                                          \n     \nconstituțională,  de  loialitate  constituțională  și  de  interpretare  a \nnormelor sale cu bună-credință. \nAplicarea principiului controlului constituționalității legilor a \ncondus  la  înființarea  Curții  Constituționale,  care,  așa  cum  s-a  mai \nprecizat de la această tribună, în cursul ședinței solemne, reprezintă \ngarantul supremației Constituției. \nSensul  existenței  Constituției  României  constă  în  apărarea \nvalorilor fundamentale înscrise în Legea fundamentală. \nDacă  nu  este  în  mod  activ  și  efectiv  apărată,  Constituția \nRomâniei riscă să fie redusă la un set de principii și norme de drept \nfrumoase,  nobile,  dar  invalide,  lipsite  de  orice  valoare  și  forță,  iar \natunci  când  Constituția  nu  este  respectată  sunt  puse  sub  semnul \nincertitudinii construcția democratică a statului și întreaga sa ordine de \ndrept. \nOrice popor, pentru a fi puternic, trebuie să-și iubească și să-\nși apere Constituția pentru că aceasta îi aparține și îl reprezintă. \nConstituția României conferă un sens comunității politice. \nNu  în  ultimul  rând,  Constituția  consfințește  garanția \ndezvoltării  normale  a  societății  noastre  împotriva  oricărei  forme  de \ntotalitarism, intoleranță, discriminare și populism. \nGrupul parlamentar al minorităților naționale se va implica în \nprocesul de revizuire a Constituției și, ca de fiecare dată, va propune și \nva susține măsuri care să consolideze democrația și care să contribuie \nla  apărarea  drepturilor  și  libertăților  fundamentale  ale  tuturor \ncetățenilor săi. \n                                                                                             47                                                                                          \n     \nSă nu uităm, stimați colegi, că minoritățile naționale au avut \nun rol extrem de important în construcția statului român. \nÎn încheiere, aș vrea să vă reamintesc că potrivit art. 4, care \nprevede, și nu „vorbește”, așa cum am mai auzit de la această tribună, \nRomânia este patria comună și indivizibilă a tuturor cetățenilor săi, \nfără deosebire de rasă, de naționalitate sau de apartenență etnică. \nLa mulți ani Constituției României! \nLa mulți ani, România! \nLa mulți ani tuturor cetățenilor acestei țări! \nMulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  deputaților  și  senatorilor  neafiliați,  doamna \nsenator Diana Iovanovici-Șoșoacă. \n                                                                                             48                                                                                          \n     \nDoamna Diana Iovanovici-Șoșoacă: \nMulțumesc. \nAm asistat aici, am  înțeles, la o ședință solemnă prin care \naniversăm Constituția României. \nN-am  auzit  pe  niciunul  dintre  noi spunând  la  mulți  ani  de \nSfântul Nicolae tuturor sărbătoriților de astăzi! La  mulți ani, popor \nromân, pentru Sfântul Nicolae! (Aplauze.) \nCei care nu aplaudați – probabil că vă trebuie o nuia pentru \nSfântul  Nicolae!  Pentru  că  suntem  aici  creștini  din  toate  timpurile! \nPentru că respectăm drepturile tuturor! \nAsistăm  astăzi  la  o  așa-zisă  aniversare  a  Constituției \nRomâniei,  că  nu  am  auzit  aici  decât  denigrări  ale  Constituției \nRomâniei și solicitări de schimbare. \nCum poți să aniversezi? E ca și când aniversezi 30 de ani de \ncăsătorie și anunți divorțul. \nAsta  ați  făcut  astăzi,  ați  pângărit  Constituția  României,  pe \ncare ar trebui să o cunoașteți cu toții! \nA existat un jurnalist în foaier, care, în urmă cu câteva luni – \nRafaelo Varga –, v-a întrebat pe cei mai mulți dintre dumneavoastră, \ndacă ați citit Constituția României? Cei mai mulți ați spus nu, nu am \navut timp. \nÎn schimb, vă aflați aici, în fabrica de legi a României, unde \nConstituția este Biblia românului. Mai presus de Constituție nu este \ndecât Dumnezeu și Biblia. Atât! \nDe 30 de ani încălcați pas cu pas Constituția României! \n                                                                                             49                                                                                          \n     \nÎn ultimii 2 ani, ați omorât-o! Ați adoptat Legea nr. 136/2020 \nși  Legea  nr.  55/2020,  care  încalcă  prevederile  art.  53  alin.  (2)  din \nConstituția României întrucât anulează efectiv existența drepturilor și \nlibertăților fundamentale. \nAstăzi, de Sfântul Nicolae și ziua acestei ședințe solemne, în \ncare văd că cea mai mare parte a Guvernului a plecat, mulți invitați au \nplecat,  domnul  președinte  nu  participă  pentru  că  nu  îi  place  să \nparticipe  la  astfel  de  evenimente,  cinste  domnului  Constantinescu, \nfostul  președinte,  că  a  venit!  Vine  tot  timpul.  Felicitări,  domnule \npreședinte! (Aplauze.) \nAșa se respectă poporul și Parlamentul! \nCinste tuturor care ați venit! \nCelorlalți, o nuia de la Sfântul Nicolae! \nTot  pe…  vă  spun  că  de  25  de  ani  lucrez  cu  Constituția \nRomâniei. \nPână și cel mai tânăr avocat, procuror, judecător, jurist știe \nConstituția României! \nAvând în vedere că nu o cunoașteți și o pângăriți chiar de \nziua ei, nu mă mai miră faptul că v-ați bătut joc de ea, mai ales în \nultimii 2 ani. \nAtâta  timp  cât  mai  există  câțiva  avocați,  și  juriști,  și \njudecători și procurori care își fac treaba în această țară, peste voința \ndumneavoastră, Constituția României mai are o șansă! \nDe 30 de ani - spuneți că o respectați? - n-ați respectat nimic! \n                                                                                             50                                                                                          \n     \nArt. 47 - traiul decent. Sunt peste 30% din români care trăiesc \nsub pragul sărăciei! 70% din români trăiesc în sărăcie! \nUnde,  cine  a  plătit  vreodată  pentru  încălcarea  Constituției \nRomâniei? \nConstituția  României,  stimați  domni  care  râdeți  și  vorbiți, \naici, în primele bănci! \nV-am urmărit pe toți! N-ați avut bunul-simț să vă ascultați \nniciodată în tăcere unii pe alții! Este chestiune de educație! Eu am stat \nși  v-am  ascultat,  indiferent  că  am  fost  sau  nu  de  acord  cu \ndumneavoastră, sunt cei 7 ani de acasă! \nNu  puteți,  în  ditai  Parlamentul  României,  Legislativul \nRomâniei, să vă comportați în felul acesta și să nu vă ascultați, să vă \nacordați măcar șansa de drept la liberă exprimare și la opinie! \nDar  nici  nu  putem  să  acceptăm  să  venim  la  aniversarea \nConstituției în care toți cereți schimbarea Constituției! Pentru că pe \naceastă Constituție ați jurat în acest mandat, nu să o schimbați, ci să o \nrespectați! \nNu este posibil ca această Constituție care v-a adus aici cu \ntoate drepturile pe care le aveți și obligațiile adiacente să fie încălcată \nde voi, să cereți să fie schimbată! De ce? În condițiile în care nici \nmăcar pe aceasta nu o respectați! \nDomnul Florin-Vasile Cîțu: \nMulțumim, doamnă senator. \nDoamna Diana Iovanovici-Șoșoacă: \n                                                                                             51                                                                                          \n     \nImediat, mai am… conchid acum. \nI-am  cerut  Sfântului  Nicolae  să-mi  dea  un  cadou  pentru \naniversarea Constituției României. Asta mi-a lăsat! Este o botniță prin \ncare… (Aplauze.) …Constituția, drepturile și libertățile fundamentale \nau fost anulate de către Parlament, de către Președinte și Guvern! \nȘi rog aici reprezentantul Curții Constituționale să aibă mai \nmult curaj, așa cum a avut în Decizia nr. 457/2020, pct. 68, în care au \nmenționat  că  starea  de  alertă  încalcă  statul  de  drept,  este  creată \nartificial  și  nu  există  fundament  constituțional  pentru  existența \nacesteia! \nTrăiască România liberă! \nTrăiască dreptul la liberă exprimare! \nJos botnița! (Aplauze.) \nDomnul Florin-Vasile Cîțu: \nMulțumim. \nDin  partea  Grupului  parlamentar  al  USR,  domnul  deputat \nMihai-Alexandru Badea. \nDomnul Mihai-Alexandru Badea: \nStimați membri ai Parlamentului, \nDistinși invitați, \nOnorată asistență, \nConstituția din 1991 este cea de-a șaptea lege fundamentală \npropriu-zisă a României, într-o istorie de 155 de ani, care a început în \n1866, sub domnitorul Carol I. \n                                                                                             52                                                                                          \n     \nÎn pofida criticilor care i-au fost aduse, unele bine întemeiate, \nactuala  Constituție  a  reprezentat  o  realizare  importantă,  având  în \nvedere contextul intern și internațional în care a fost adoptată. Într-o \nperioadă  în  care  alte  state  din  regiune  alegeau  să-și  revizuiască \nconstituțiile comuniste, statul român își elabora o lege fundamentală \ncu  totul  nouă,  dând  astfel  mesajul  a  ceea  ce  ar  fi  trebuit  să  fie \ndespărțirea completă de vechiul regim. \nÎn cei 30 de ani de existență s-au consumat nu mai puțin de 7 \ninițiative de revizuire, dintre care doar cea din 2003 a avut succes și \nne-a permis aderarea la NATO și Uniunea Europeană. \nCea de-a opta, cunoscută sub denumirea de „Fără penali în \nfuncții publice”, se află încă în desfășurare, după ce a primit votul \nunanim al Camerei Deputaților, anul trecut. \nChiar  dacă  n-a  existat  suficientă  voință  politică  pentru \norganizarea referendumului, odată cu alegerile parlamentare, continuu \nsă sper că Senatul va adopta acest proiect și că va alege un moment \nfavorabil care să permită întrunirea cvorumului necesar. Ar fi pentru \nprima dată când o constituție a României este revizuită la inițiativa \ncetățenilor români. \nSă nu ratăm șansa de a scrie această pagină de istorie! \nVă mulțumesc. (Aplauze.) \nDomnul Florin-Vasile Cîțu: \nMulțumim. \nTot din partea Grupului parlamentar al USR, domnul deputat \nAndrei-Răzvan Lupu. \n                                                                                             53                                                                                          \n     \nDomnul Andrei-Răzvan Lupu: \nDomnule președinte al Senatului, \nDomnule președinte al Camerei Deputaților, \nDomnule președinte al Curții Constituționale a României, \nStimați membri ai Corpului diplomatic, \nStimați reprezentanți ai cultelor religioase, \nDoamnelor și domnilor parlamentari, \nSuntem  aici  pentru  a  marca  un  moment  special  din  istoria \nnoastră, adoptarea Constituției în 1991, și îmi pare rău că unii dintre \ncolegii noștri au uitat acest lucru. \nPentru  mine,  a  vorbi  despre  Constituția  României  are  o \nsemnificație specială pentru că, pe de o parte, acest act vital pentru \ndemocrația noastră are o vârstă care o depășește pe a mea. \nPe de altă parte, ca absolvent de drept și cadru didactic în \ndomeniul  dreptului  constituțional,  este  o  onoare  să  pot  discuta, \ndezbate  și  construi  o  carieră  aici,  alături  de  dumneavoastră,  în \nParlamentul  României,  care  Parlament  își  trage  seva  și  relevanța \ninstituțională din chiar Constituția României. \nSunt deputat al USR și spun asta pentru că probabil această \netichetă înseamnă astăzi că ne găsim în dezacord politic cu majoritatea \nparlamentară. E un dezacord generațional și un dezacord de viziune \npolitică asupra viitorului nostru comun. \nDar  în  ciuda  acestor  disonanțe  și  în  ciuda  acestor  viziuni \ncontradictorii, precum și ca persoană care a susținut nevoia de a aduce \n                                                                                             54                                                                                          \n     \nschimbări  majore  actualei  Constituții,  aș  vrea  să  punctez  partea \nmeritorie a actualei Legi fundamentale. \nSe vede foarte clar din textul Constituției actuale teama de \ndictatură a celor care au redactat-o. Și este de înțeles că la începutul \nanilor '90 cei care au redactat-o erau încă plini de amintirile perioadei \ncomuniste. Cred că această teamă a reușit să creeze mai mult echilibru \nîntre puterile statului, care ne-a salvat de dorința unor oameni politici \nde a câștiga mai multă putere decât ar fi trebuit. \nPrecauțiile  părinților  actualei  Constituții  au  favorizat  poate \nunele blocaje instituționale, dar, slavă Domnului, ne-au salvat astăzi \nde a fi alături de unele state iliberale, cum sunt cazuri în estul Europei. \nDar  cum  timpul  lucrează  neîndurător,  trebuie  să  vedem  și \nnevoia de schimbare. \nExistă puncte importante în care trebuie să clarificăm starea \nactuală. Și aș enumera doar câteva: \n- Reforma Curții Constituționale; \n- Reducerea numărului de parlamentari și a modului în care \nlucrează Parlamentul; \n-  Clarificarea  raportului  dintre  legislația  europeană  și  cea \nnațională, inclusiv Constituția; \n-  Și,  bineînțeles,  introducerea  Proiectului  „Fără  penali  în \nfuncții publice” în corpul Constituției. \nMai  sunt  și  altele,  desigur,  dar  cred  în  înțelepciunea  celor \ncare  vor  face  parte  din  structura  parlamentară  ce  se  va  ocupa  de \nrevizuirea Constituției. \n                                                                                             55                                                                                          \n     \nNoi, Grupul USR, suntem pregătiți pentru această provocare \npe care orice om politic ar trebui să o trateze cu maximă preocupare. \nEste  un  moment  important  din  istoria  statului  român,  a \ninstituțiilor sale și, mai presus de orice, a cetățenilor țării. \nSper că dincolo de ceea ce ne separă generațional sau politic, \nsă putem lucra împreună pentru un scop care transcende partidele și \ngenerațiile din care facem parte. \nAvem nevoie, după 30 de ani de la adoptare și după 18 ani de \nla singura sa revizuire, de o constituție reformată. \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nȘi, din partea Grupului parlamentar al PNL, domnul deputat \nIoan Cupșa. \nDomnul Ioan Cupșa: \nDomnilor președinți ai Camerelor Parlamentului, \nOnorați invitați, \nDomnule președinte Emil Constantinescu, \nDoamnelor și domnilor, \nSe  împlinesc  în  aceste  zile  30  de  ani  de  la  adoptarea \nConstituției din anul 1991, un act politic de o importanță covârșitoare \npentru  noi.  Un  act  care  a  însemnat  ruperea  definitivă  de  regimul \npolitic stabilit în anul 1945 în România. Ruperea de organizarea de \n                                                                                             56                                                                                          \n     \nstat care, prin relațiile sociale impuse, ne-a chinuit, ne-a nefericit pe \nnoi, românii. \nÎnainte de a continua însă, dați-mi voie să citez din spusele \nmarelui filosof idealist, Hegel – „Fiecare țară are Constituția care i se \npotrivește”. \nConstituția din anul 1991 este opera Comisiei constituționale, \nprecum  și  a  unui  Parlament  transformat  în  Adunare  Constituantă. \nParlamentari sprijiniți de experți în drept constituțional au reușit să \nadopte  Legea  fundamentală.  Merită  respectul  nostru  pentru  acest \nlucru. \nDemersul lor este unul criticabil, este imperfect, dar să nu \nuităm că această constituție, Constituția din anul 1991, ne-a fost nouă \nutilă. \nA  devenit  o  obișnuință  să  identificăm  Constituția  folosind \nexpresia  „lege  fundamentală  a  unui  stat”.  Statul  și  Constituția  se \ncondiționează reciproc. \nDin punct de vedere istoric, în statul român, să nu uităm, în \nmai puțin de 70 de ani am avut parte de 6 constituții – 1923, 1938, \n1948, 1952, 1965, 1991 -, precum și o revizuire, ulterior, în anul 2003. \nO fi bine? \nPermiteți-mi, în ceea ce privește aprecierea constituțiilor pe \ncare noi în epoca modernă a statului le-am avut, să citez din cel care \neste de neuitat, Petre Țuțea, care, cu stilul său inconfundabil, afirma: \n„Constituția liberală din 1923 nu e o operă, e o capodoperă. Un rege \n                                                                                             57                                                                                          \n     \nputernic, înfășurat într-un stat al normelor liberale: separația puterilor \nși libertăți câte dorește nea Niță (...)”. \nSuntem datori să respectăm Constituția în spiritul ei. De ce în \nspiritul ei? Pentru că deseori – și aici aveți cu toții această experiență – \nnormele pe care le punem noi în pagină sunt departe de perfecțiunea \nlimbajului juridic de care ar trebui să dea dovadă. \nSpiritul Constituției - principii, idei, elemente de bază care \nsunt necesare, pe care întreaga noastră viață socială se construiește, \nașadar, aceste principii trebuie înțelese și trebuie însușite. \nSunt dator să spun astăzi – interpretarea și aplicarea normelor \nconstituționale  de  către  reprezentanții  puterilor  în  stat,  de  către \nreprezentanții instituțiilor de rang constituțional au avut suficient de \nmulte sincope în ultimii ani. \nPe  de  o  parte,  au  existat  prea  multe  conflicte  juridice  de \nnatură constituțională. Poate nu din cauza imperfecțiunii legii, cât mai \nmult din cauza abuzului prin care cei care vremelnic au fost sau sunt \nputere în stat au înțeles să aplice normele constituționale. \nSă nu uităm, am adoptat prea multe acte normative care nu \nrespectă rigoarea constituțională. \nPe  de  altă  parte,  deciziile  pe  care  le-a  pronunțat  Curtea \nConstituțională a României sunt contradictorii deseori. Contradictorii \nîntr-o  perioadă  relativ  scurtă  de  timp.  Ceea  ce  înseamnă  că \nfuncționează  imperfect  Curtea  Constituțională  a  României,  garantul \nsupremației Constituției. \n                                                                                             58                                                                                          \n     \nExpresia  „este  constituțional  dacă...”,  care  se  regăsește  în \nprea  multe  decizii  ale  Curții  Constituționale,  a  transformat  uneori \nCurtea Constituțională a României într-un legiuitor ad-hoc. \nConstituția este imperfectă, imperfecte sunt legile pe care noi \nle adoptăm, este un fapt. \nMorbul perimării există cuprins în fiecare lege pe care noi am \nadoptat-o. De fiecare dată trebuie să adaptăm legile, modificându-le, \nașa cum și Constituția se impune probabil să o modificăm. Pentru că \nsituația economică, socială, politică, atât internă, cât și internațională, \nse modifică în timp ce noi vorbim. \nConstituția este fundament al întregului sistem de drept. Este \ncheie de boltă a organizării și funcționării statului nostru. \nConstituția este legea scrisă cu majuscule. Lege care are drept \nscop  ultim  apărarea  demnității  omului,  apărarea  drepturilor, \nlibertăților  fundamentale  și,  atenție,  stabilirea  obligațiilor  esențiale. \nToate acestea împreună ne definesc pe noi ca oameni. \nConstituția este mijloc, și nu scop în sine. \nCeea ce trebuie cu adevărat să ne  preocupe este ca  pentru \nviitor Constituția să fie fundamentul dezvoltării națiunii noastre. Să fie \nfundamentul mai binelui viitor al fiecăruia dintre noi. \nSă  ne  dea  Dumnezeu  înțelepciunea  să  identificăm  valorile \nfundamentale! Acele valori care ne permit nu doar să supraviețuim ca \noameni,  ca  cetățeni  ai  României,  ci  care  ne  ajută  să  trăim  demn.  \nCele care ne ajută să ne găsim fericirea. Să le protejăm și să construim \nfolosindu-ne de ele Legea fundamentală. \n                                                                                             59                                                                                          \n     \nConstituția este o lucrare pentru prezent, dar în mod special \nConstituția  este  o  lucrare  pentru  viitor.  Constituția  trebuie  să  fie  o \nprivire aruncată în viitor. În viitorul națiunii noastre. \nDar pentru ca toate acestea să devină realitate trebuie să luăm \naminte că nu avem nevoie de nimic altceva decât de un proiect de țară. \nNu  avem  nevoie  de  o  abstracțiune,  nu  avem  nevoie  de  o  operă \nformală, avem nevoie de Constituția noastră. \nȘi dați-mi voie, la sfârșit, să citez dintr-un înțelept care acum \nmai bine de 200 de ani înțelegea acest lucru și încerca să ne învețe și \npe noi. \nJoseph de Maistre ne spunea - „O constituție care este făcută \npentru  toate  națiunile  nu  este  făcută  pentru  niciuna,  e  o  pură \nabstracțiune, e o operă școlărească făcută pentru a exersa spiritul (...)”. \nLa mulți ani, România! \nO zi bună, români! \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nVă mulțumesc, stimați colegi, pentru participare. \nPermiteți  să  declar  închisă  ședința  solemnă  comună  a \nSenatului și Camerei Deputaților. \nVă mulțumesc. \n \nȘedința s-a încheiat la ora 14.46. \n \n "
    },
    "35": {
        "start_text": "Domnul Cătălin-Zamfir Manea:",
        "start_index": -1,
        "end_text": "Domnul Florin-Vasile Cîțu:",
        "end_index": -1,
        "text": "                                                               1                                                                                          \n     \n06 decembrie 2021 – ședință comună \n \n \nS U M A R \n \n1.  Alocuțiuni dedicate aniversării a 30 de ani de  2. \nla adoptarea Constituției în vigoare de către Adunarea \nConstituantă. \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n                        S T E N O G R A M A \nședinței solemne comune a Camerei Deputaților și Senatului  \ndin data de 6 decembrie 2021 \n \n \nȘedința a început la ora 13.03. \nLucrările ședinței au fost conduse de domnul senator Florin-\nVasile Cîțu, președintele Senatului, asistat de domnul senator Sorin \nLavric,  secretar  al  Senatului,  și  de  doamna  deputat  Alexandra \nPresură, secretar al Camerei Deputaților.  \nDin  prezidiu  a  făcut  parte  și  domnul  deputat  Ion-Marcel \nCiolacu, președintele Camerei Deputaților. \nDomnul Florin-Vasile Cîțu: \nBună ziua! \nStimați colegi,  \nHaideți să începem ședința! \nAstăzi avem ședința solemnă a... \nSe așază oamenii...? \nStimați colegi,  \nVă rog să vă așezați, să începem ședința! \nAstăzi avem ședința solemnă comună a Senatului și Camerei \nDeputaților  dedicată  aniversării  a  30  de  ani  de  la  adoptarea \nConstituției în vigoare de către Adunarea Constituantă. \n                                                                                             3                                                                                          \n     \nDomnule președinte al Camerei Deputaților,  \nDomnule prim-ministru, \nDomnilor foști președinți ai României,  \nDoamnelor și domnilor miniștri, \nDomnule președinte al Curții Constituționale,  \nStimați membri ai Corpului diplomatic, \nPreafericirea Voastră,  \nÎnaltpreasfinția Voastră, \nDoamnelor și domnilor deputați, \nStimați invitați,  \nOnorată asistență, \nVă  rog  să-mi  permiteți  să  declar  deschisă  ședința  solemnă \ncomună dedicată aniversării a 30 de ani de la adoptarea Constituției în \nvigoare de către Adunarea Constituantă.  \nVă invit să ascultăm Imnul național al României. \n(Se intonează Imnul național „Deșteaptă-te, române!”.) \nDomnul Ion-Marcel Ciolacu:  \nInvit la tribună pe domnul Florin Cîțu, președintele Senatului \nRomâniei. \nDomnul Florin-Vasile Cîțu: \nBună ziua! \nDoamnelor și domnilor parlamentari, \nStimați invitați,  \nDistinsă asistență, \n                                                                                             4                                                                                          \n     \nSe împlinesc trei decenii de la intrarea în vigoare, în urma \naprobării  prin  referendumul  național  din  decembrie  1991,  a \nConstituției României. Atunci, din punct de vedere constituțional, ne-\nam despărțit de o epocă sumbră a istoriei țării noastre, în care regimul \ncomunist totalitar a încălcat sistematic cele mai elementare drepturi \nale  românilor.  Reacția  poporului  nostru  a  fost  reprezentată  de \nevenimentele care s-au desfășurat în perioada 16-22 decembrie 1989, \ncare au început la Timișoara, și pe care eu vreau să le amintesc în mod \nspecial,  pentru  că  am  această  datorie.  A  fost  deschisă  calea  către \ndemocratizarea României și către statul de drept. Am înaintat greu, dar \npe o traiectorie ireversibilă, pe care românii au dovedit că sunt gata să \no apere prin vot, dar și prin proteste democratice. \nStimați colegi, \nPentru mine este o mare onoare să reprezint astăzi Partidul \nNațional  Liberal  la  o  dezbatere  care  nu  poate  ocoli  tradiția \ndemocratică a acestei țări. Ideea unei guvernări democratice face parte \ndin gena PNL. Constituția din 1866 a purtat amprenta gândirii politice \nliberale,  apoi,  după  fondarea  PNL,  reforme  democratice  esențiale, \nprecum lărgirea dreptului de vot, au fost inițiate de partidul nostru. \nÎn  perioada  interbelică  Constituția  din  1923,  promovată  de \nPNL, a dus mai departe tradiția constituțională românească. Revenit \npe scena politică, după ce a fost înregistrat ca partid politic, în ianuarie \n1990,  PNL  a  avut  permanent  pe  agenda  sa  instaurarea  unui  regim \ndemocratic  autentic  în  România,  și  nu  a  unui  model  ipotetic  de \ndemocrație originală. \n                                                                                             5                                                                                          \n     \nProbabil că în acești 30 de ani nici PNL nu s-a comportat fără \ngreșeală,  dar  am  fost  mereu  partidul  dedicat  sută  la  sută  integrării \neuropene și euroatlantice a României, protejării valorilor statului de \ndrept și dezvoltării unei societăți democratice. \nDoamnelor și domnilor,  \nAcesta nu este un moment de sărbătoare, ci unul de bilanț \npentru Constituție și pentru tot ce înseamnă organizarea instituțională \na  statului  român.  Reformele  sunt  inevitabile,  pentru  că  asta  doresc \ncetățenii.  În  timp,  cu  profesionalism,  fără  patimă  politică  și  interes \nascuns, va trebui să modernizăm structurile sale,  modul în care ele \nfuncționează și cum  îl servesc pe  cetățean. Normele  constituționale \nvor trebui ajustate la realitatea pe care o trăim. \nSalut  faptul  că  în  Programul  de  guvernare  al  actualului \nGuvern  este  avută  în  vedere  eventualitatea  ca,  în  cazul  în  care  va \napărea  un  moment  constituțional  autentic,  Executivul  să  susțină  o \nreformă,  în  sensul  apropierii  între  stat  și  cetățean  și  al  creșterii \ngradului  de  protecție  al  drepturilor  și  libertăților,  în  acord  cu \njurisprudența CEDO. \nDe  asemenea,  Coaliția  de  guvernare  susține  ca  inițiativa \ncetățenească de revizuire a Constituției, înregistrată la Parlament în \nmai 2019 și aflată în prezent la vot final la Senat, să-și găsească cea \nmai bună formă de transparență la nivel normativ, atunci când situația \npandemică va permite acest lucru.  \nÎn același timp, trebuie să fim foarte atenți la marile opțiuni \npe care cetățenii români le-au exprimat și continuă să le exprime în \n                                                                                             6                                                                                          \n     \nultimele trei decenii. PNL are o agendă liberală de măsuri necesar a fi \navute în vedere la o eventuală revizuire a Constituției. De 30 de ani \nexistă  un  aspect  care  a  rămas  netranșat  așa  cum  ar  fi  trebuit  - \nproprietatea  privată.  O  măsura  pe  care  trebuie  să  o  abordăm  este \nreducerea la 16 ani a vârstei la care se va putea vota, așa cum este \ntendința în multe țări europene. Multe alte subiecte trebuie abordate cu \nmaturitate. \nReforma administrativă este un subiect care trebuie să stea în \natenția  Parlamentului.  Ultimii  ani  au  adus  pe  tapet  și  numeroase \nconflicte juridice de natură constituțională, iar normele constituționale \npot  fi  clarificate.  Problema  traseismului  politic  al  parlamentarilor  a \nrămas  deschisă  de  atât  de  mulți  ani,  deși  în  fiecare  legislatură  ea \ninfluențează aritmetica parlamentară. Și nu trebuie să uităm că există o \nrestanță în ceea ce privește implementarea în Constituție a rezultatelor \nreferendumului din 2019 pe tema justiției.  \nNu cred că numai Parlamentul sau numai partidele pot aborda \nun proces de reflecție cu privire la o eventuală revizuire a Constituției. \nRolul societății civile va fi fundamental.  \nReferitor acum la modul cum va arăta revizuirea viitoare vă \npot spune de pe acum un lucru: îmi doresc să fie cel puțin la fel de \nliberală cum au fost constituțiile din 1866 și 1923, ba chiar să aibă o \ndoză și mai mare de liberalism. \nLa mulți ani, români! \nLa mulți ani, România! \nMulțumesc. (Aplauze.) \n                                                                                             7                                                                                          \n     \n(Revine la prezidiu.) \nInvit  la  tribună  pe  Excelența  Sa,  domnul  Marcel  Ciolacu, \npreședintele Camerei Deputaților. (Aplauze.) \nDomnul Ion-Marcel Ciolacu: \nCred că nu este nici prima oară și nu va fi nici ultima oară \ncând am să spun că eu nu susțin vaccinarea obligatorie (Aplauze.), dar \nam dreptul în primul rând la viață. Fiecare decide dacă e bine să se \nvaccineze sau nu. \nVă rog frumos, doamnă colegă, să purtați mască sau să mă \nprotejați, să nu mă îmbolnăviți. (Aplauze.)  \nDreptul  meu  la  viața  și  dreptul  oricărui  român  nu  se \nnegociază, doamnă! \nDoamna Rodica Boancă (din sală): \nUnde scrie că masca te apără, te protejează?! \nDomnul Ion-Marcel Ciolacu:  \nDomnule președinte al Senatului,  \nDomnule prim-ministru,  \nDomnule președinte Constantinescu,  \nDomnule președinte al Curții Constituționale a României, \nDoamnelor și domnilor deputați și senatori, \nDoamnelor și domnilor miniștri, \nStimați  membri  ai  Comisiei  pentru  redactarea  proiectului \nConstituției României, \nStimați membri ai Corpului diplomatic, \n                                                                                             8                                                                                          \n     \nConstituția  e  cartea  de  vizită  a  unei  democrații.  Așa  cum \nfacem  o  ecografie  pentru  a  vedea  corpul  uman,  la  fel,  Legea \nfundamentală trebuie să fie expresia unei societăți. \nÎn  pofida  transformărilor  profunde  din  ultimii  32  de  ani, \nRomânia încă are o tradiție democratică fragilă. Mai avem mult de \nmuncă până să ajungem la practici democratice stabile și să ne găsim \nacea vocație democratică autentică, în sensul culturilor occidentale. \nDin  această  perspectivă,  efortul  făcut  acum  30  de  ani  de \npărinții fondatori ai Constituției din 1991 a fost imens. Textul noii \nConstituții trebuia să producă, în primul rând, o schimbare radicală de \nmentalitate la nivelul societății, prin despărțirea definitivă de trecutul \ncomunist. \nTextul lor trebuia să găsească soluțiile potrivite și echilibrate \npentru o societate care avea nevoie de un nou set de valori comune, \ndar în care să se regăsească și care să creeze solidaritate. \nAș dori ca astăzi, în mod special, să le mulțumesc celor care \nacum 30 de ani au pus umărul la reclădirea României pe baze noi, \nsănătoase și democratice. (Aplauze.) Câțiva dintre cei de atunci sunt \nastăzi alături de noi. Lor vreau să le transmitem atât recunoștința mea, \ncât și a colegilor mei din Parlament, pentru tot ce au făcut cu bună-\ncredință, competență și dragoste pentru România! \nDoamnelor și domnilor, \nAstăzi este un  moment aniversar. Dar e cel mai bun prilej \npentru a spune că avem nevoie de o Constituție care să reflecte un \nmodel de stat conform cu nevoile societății actuale. \n                                                                                             9                                                                                          \n     \nTrebuie să avem curajul să vorbim deschis despre necesitatea \nunei reforme constituționale, care să facă din Legea fundamentală un \ninstrument de modernizare a țării. \nTrebuie  să  vorbim  despre  acest  lucru,  fără  teamă  și  fără \ncomplexe. Toate sistemele democratice, cu excepția Statelor Unite, au \nfăcut-o  atunci  când  a  fost  nevoie.  Unele  state  au  apelat  chiar  la \nrevizuirea totală, așa cum a făcut Finlanda în anul 2000 sau Elveția în \nanul 1999. Altele, au apelat la o modificare parțială. Belgia chiar de 20 \nde ori în ultimii 20 de ani. \nEste adevărat, și în România s-a încercat de mai multe ori \nacest lucru. Cu excepția anului 2003, toate încercările de modificare a \nConstituției au eșuat. Acest lucru s-a întâmplat pentru că cei care le-au \ninițiat nu au înțeles că o revizuire a Constituției trebuie să satisfacă \nnevoile  cetățenilor,  și  nu  poftele  politicienilor,  fie  că  sunt \nparlamentari, premieri sau șefi de stat. \nReforma  constituțională  nu  mai  trebuie  să  fie  un  proiect \npersonal  al  politicienilor.  Această  dezbatere  trebuie  mutată  în \nsocietate, pentru că cetățenii trebuie să fie implicați efectiv în acest \nproces. Toate modificările trebuie înțelese și acceptate de români. \nDe aceea, consider absolut necesar un acord larg la nivelul \nîntregii clase politice, dar și la nivelul mediului academic, al corpului \nde  experți  și  al  societății  civile.  Contribuția  tuturor  este  esențială \npentru reușita unui demers atât de complex! \nStimați colegi, \n                                                                                             10                                                                                          \n     \nAu  trecut  18  ani  de  la  ultima  revizuire  a  Constituției \nRomâniei. În această perioadă am văzut cum Legea fundamentală a \nfost folosită fie ca bâtă, fie ca scut de către unii politicieni, în funcție \nde interesele politice de moment. \nDe  multe  ori,  diferiți  actori  politici  și-au  forțat  atribuțiile \nconstituționale. S-a ajuns în momente de criză politică, în care actuala \nConstituție nu a putut oferi soluții destul de clare pentru depășirea lor. \nDe  aceea,  trebuie  să  ne  punem  întrebarea:  cum  dorim  să \nreformăm Constituția? Care sunt acele direcții și principii care să aibă \nun caracter eficient în plan normativ? \nLa  nivel  general,  cred  că  Legea  fundamentală  trebuie  să \nîntărească instituțiile, astfel încât să avem un stat capabil să garanteze \ndrepturile  și  libertățile  cetățenilor.  Oamenii  trebuie  să  se  simtă \nprotejați cu adevărat de către stat. \nÎn al doilea rând, consider că un sistem de guvernare eficient \neste acela care generează un control reciproc între puterile statului și \nnu  permite  niciunui  actor  instituțional  să  concentreze  puterea  în \nmâinile sale. \nDin  păcate,  acest  principiu  fundamental  nu  și-a  găsit \nîntotdeauna și aplicarea în practică. În România, am asistat de multe \nori la un proces de personalizare a puterii. Cei care au ajuns să ocupe \ndiverse funcții în stat au modelat instituția, conform propriilor dorințe \nși interese. În final, această forțare a dus la o perturbare a echilibrului \nîntre puterile statului și la conflict. \n                                                                                             11                                                                                          \n     \nDin  această  perspectivă,  o  clarificare  a  atribuțiilor \npreședintelui  cred  că  se  impune.  Trebuie  să  ne  gândim  dacă  e \nmomentul să depășim angoasa dictaturii comuniste în ceea ce privește \nstatutul și rolul președintelui. \nAcum trei decenii a fost stabilit un sistem echilibrat prin care \ncetățenii  să  își  aleagă  direct  președintele,  însă  puterile  sale  au  fost \nlimitate ca să nu devină un dictator. \nTrebuie  ca  cei  care  vor  lucra  la  reforma  Constituției  să  se \npronunțe dacă acest sistem, în care președintele este o struțo-cămilă, \nîntre un președinte francez, de exemplu, și un monarh spaniol, mai \npoate funcționa în România. \nRolul președintelui a fost gândit ca un producător de consens. \nDin păcate, a sfârșit de multe ori în a fi un producător de tensiune în \nsocietate.  Nu  de  puține  ori  am  văzut  cum  președintele  și-a  depășit \nrolul  de  mediator  și  a  intervenit  brutal  peste  celelalte  puteri \nconstituționale. \nDe altfel, relațiile dintre președinte și premier au balansat în \nultimii 30 de ani între conflict și obediență. Am văzut că atunci când \nmajoritatea parlamentară a fost favorabilă președintelui, acesta a ajuns \nșeful  de  facto  al  Guvernului.  Premierul  a  devenit  o  marionetă.  În \ncealaltă extremă, a coabitării, președintele a fost mai degrabă izolat de \ncătre prim-ministru, care a preluat toată puterea executivă. Aceasta nu \neste normalitatea! \nApoi, în plan parlamentar, mi-aș dori, de exemplu, să existe \nun  anumit  interes  pentru  reglementarea  moțiunii  constructive  de \n                                                                                             12                                                                                          \n     \ncenzură,  pe  model  german.  În  România,  partidele  politice  au \ntransformat  moțiunile  de  cenzură  într-un  instrument  de  imagine  și \nprilej de atacuri politice la adresa adversarilor. \nDe aceea, eu cred că moțiunea de cenzură trebuie să fie clară \nși nu numai pentru retragerea încrederii, ci și pentru acordarea ei unei \nalte persoane, care să-și asume de la bun început acest rol. \nDemiterea  premierului  trebuie  să  conducă  automat  la \ndesemnarea unui alt prim-ministru. Nu am fi stat acum două luni fără \nGuvern, dacă am fi avut acest instrument în Constituție. \nÎn plan guvernamental, cred că viitoarea Constituție trebuie \nsă găsească mecanisme mult mai clare de limitare a practicii excesive \na ordonanțelor de urgență. Parlamentul nu este o anexă a Guvernului \nRomâniei, ci un partener instituțional. S-a folosit prea mult pretextul \nurgenței,  astfel  încât  practica  ordonanțelor  a  devenit  o  modalitate \ncurentă de legiferare. Lucrurile nu mai pot continua așa! \nÎn general, este nevoie de o clarificare a atribuțiilor fiecărei \nputeri  în  parte.  Și  sunt  convins  că  experții  vor  găsi  cele  mai  bune \nsoluții  astfel  încât  să  nu  devenim  victimele  unui  experiment \nconstituțional! \nDoamnelor și domnilor, \nTrebuie să ne gândim serios dacă ne aflăm în acel „moment \nconstituțional”.  Am  ratat  acest  moment  după  integrarea  în  Uniunea \nEuropeană și în NATO. Am ratat în 2011, am ratat și în 2013, când \nam avut o largă majoritate parlamentară. \n                                                                                             13                                                                                          \n     \nNu avem scuze dacă vom rata din nou! După 30 de ani, nu \nmai putem să punem doar niște proptele. Ele nu rezolvă nimic! Nu \naduc dezvoltare, continuitate și stabilitate! \nSocietatea  așteaptă  o  Constituție  modernă,  care  să  reflecte \nrealitatea,  dar  care  să  conducă  la  dezvoltare  și  să  ofere  soluții \ninovative la provocările viitorului. \nTrebuie să facem o reformă constituțională serioasă. Și avem \nnevoie de fiecare român pentru a reuși acest lucru!  \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule președinte. \nInvit acum la tribună pe Excelența Sa, domnul Nicolae-Ionel \nCiucă, prim-ministrul României. \nDomnul Nicolae-Ionel Ciucă (prim-ministrul României): \nDomnule președinte al Senatului, \nDomnule președinte al Camerei Deputaților, \nStimate domnule președinte al Curții Constituționale, \nDomnule președinte Constantinescu, \nStimate doamne și stimați domni parlamentari, \nStimați colegi miniștri,  \nDoamnelor și domnilor ambasadori,  \nBună ziua! \nSunt deosebit de onorat să particip astăzi la această ședință \nsolemnă,  prin  care  marcăm  30  de  ani  de  la  adoptarea  Constituției \n                                                                                             14                                                                                          \n     \nRomâniei,  act  juridic  și  politic  fundamental  al  statului,  garant  al \nlibertăților democratice ale cetățeanului. \nLa  referendumul  național  desfășurat  pe  8  decembrie  1991, \nromânii s-au pronunțat pentru democrație, libertate și stat de drept, \npentru o societate în care demnitatea omului, drepturile și libertățile \ncetățenilor, dreptatea și pluralismul politic, supremația legii și statul \nde drept să fie valori supreme, garantate de stat. \nPrima  și  singura  Constituție  adoptată  după  căderea \ncomunismului,  actuala  Constituție  a  României,  reprezintă  piatra  de \ntemelie a societății noastre democratice, fiind inspirată și legitimată de \nidealurile Revoluției din Decembrie 1989, de sacrificiul și jertfa celor \ncare  și-au  pierdut  viața  sau  au  fost  răniți  în  acele  zile.  Această \nConstituție  este  cea  de-a  doua  cea  mai  longevivă  Constituție  a \nRomâniei, după cea din 1866. \nAcum,  la  trei  decenii  de  la  adoptare  și  după  revizuirea \nnecesară aderării la Uniunea Europeană, în anul 2003, consider că este \nnecesară în continuare reformarea statului și a administrației publice \npentru  a  pune  în  centrul  preocupărilor  cetățeanul,  pentru  a  crește \neficiența  și  calitatea  serviciilor  publice  oferite  contribuabililor  și \npentru a crește responsabilitatea deținătorilor funcțiilor publice. \nPandemia COVID-19 a arătat încă o dată cât de importantă \neste asigurarea echilibrului dintre libertățile democratice și dreptul la \nviață, pe care statul trebuie să-l asigure tuturor, inclusiv prin servicii \nmedicale de care toți cetățenii români trebuie să beneficieze în mod \negal. Starea de alertă este, alături de limitările legale și legitime ale \n                                                                                             15                                                                                          \n     \nlibertăților cetățenilor pe o perioadă restrânsă, la fel de importantă ca \nși  nevoia  de  prezervare  a  drepturilor  și  libertăților  care  dau  esența \nstatului  democratic.  Nevoia  acestui  echilibru  este  evidentă,  astăzi, \ncând traversăm o perioadă de criză sanitară în care sunt necesare unele \nreglementări pentru combaterea COVID-19. Trebuie să traversăm cu \nbine,  împreună,  această  perioadă  și  voi  lua  toate  măsurile  necesare \npentru  a  trece  țara  prin  această  criză,  cu  sprijinul  experților  și  al \npersonalului de specialitate, al instituțiilor statului, în colaborare cu \npartenerii europeni și internaționali, dar mai ales cu sprijinul tuturor \ncetățenilor României. \nExcelențele Voastre, \nDistinși invitați, \nAșa  cum  am  subliniat  de  la  această  tribună  și  cu  prilejul \nacordării votului de învestitură, în centrul preocupărilor Guvernului se \naflă cetățeanul  român și binele comun. Alături de toți  miniștrii din \nacest Guvern ne angajăm să facem tot ce depinde de noi pentru ca \nsituația  economică,  socială  și  sanitară  a  românilor  să  se \nîmbunătățească. \nOamenii au așteptări legitime de la noi: să cultivăm respectul \nfață  de  lege,  să  apărăm  adevărul,  dreptatea,  unitatea  socială  și \nsolidaritatea. Lucrăm pentru cetățeni, luând la timp, cu bună-credință \nși  nepărtinitor,  decizii  care  să  ducă  la  o  viață  în  siguranță,  la \ndezvoltare, la respectarea demnității fiecăruia și la o viață mai bună. \nObiectivul nostru este ca prin măsurile pe care le vom implementa să \nasigurăm dezvoltarea și prosperitatea țării noastre. \n                                                                                             16                                                                                          \n     \nValorile și libertățile constituționale există în fiecare dintre \nnoi, ne unesc, ne fac mai puternici ca națiune, iar idealurile comune \nreprezintă liantul între cetățeni și instituțiile statului. \nDe aceea, vă cer sprijinul, atât dumneavoastră, dar și tuturor \ncetățenilor,  pentru  a  construi  o  țară  mai  puternică  și  prosperă, \naducându-i  pe  oameni  împreună  în  jurul  unui  obiectiv  comun: \ndezvoltarea și bunăstarea României și a românilor. \nÎn calitate de cetățean român și de prim-ministru al României, \nvoi  milita  întotdeauna  pentru  respectarea  literei  și  spiritului \nConstituției și pentru domnia legii. \nVă mulțumesc. (Aplauze.) \n                                                                                             17                                                                                          \n     \nDomnul Florin-Vasile Cîțu: \nMulțumim, domnule prim-ministru. \nInvit  la  tribună  pe  Excelența  Sa,  domnul  Valer  Dorneanu, \npreședintele Curții Constituționale. \nDomnule președinte! \nDomnul  Valer  Dorneanu  (președintele  Curții \nConstituționale): \nStimate domnule președinte al Senatului Florin Cîțu,  \nStimate  domnule  președinte  al  Adunării  Naționale,  al \nCamerei  Deputaților  -  zicem  Adunare  Națională,  pentru  că  așa  îi \nspunea pe vremuri, \nDistinse domnule prim-ministru Nicolae Ciucă, \nLa mulți ani și pentru ziua dumneavoastră de astăzi! \nDistinși miniștri,  \nDomnule președinte Emil Constantinescu, \nStimați parlamentari, \nDați-mi voie să mă răsfăț și să vă spun dragi colegi, \nÎnaltpreasfinția Voastră, \nOnorată asistență, \nMulțumesc  în  primul  rând  Parlamentului  pentru  onoranta \ninvitație  de  a  mă  adresa,  în  calitate  de  președinte  al  Curții \nConstituționale,  acestei  distinse  adunări  care  cinstește  Constituția \nRomâniei. \nÎn calitate de garant al supremației Constituției, pentru noi, \nCurtea Constituțională, este o mare onoare acest lucru și în această \n                                                                                             18                                                                                          \n     \ncalitate îmi permit să vă amintesc faptul că actul fundamental al țării \neste o adevărată Biblie și nu întâmplător fiecare dintre noi începem \nactivitatea depunând jurământul de credință cu mâna pe Constituția \nRomâniei și pe Biblie.  \nSărbătorim, astăzi, 30 de ani de la „momentul zero”, de la \nborna de stat a democrației românești, 30 de ani de la debutul unei \nperioade istorice pentru neamul românesc, unei epoci dorită a fi de \nlibertate și speranță, de încredere și entuziasm, care să succeadă anilor \nlungi,  apăsători  și  tenebroși  ai  comunismului,  30  de  ani  de  la \nadoptarea Constituției României.  \nLa acest moment aniversar, să ne amintim faptul că nu a fost \ndeloc  ușor  să  se  elaboreze  o  nouă  Lege  fundamentală,  care  să \nreușească mai întâi de toate să smulgă societatea din automatismele \ncomportamentale  și  atitudinile  formate,  fără  voia  sa,  sub  povara \nvremurilor,  pe  parcursul  jumătății  de  secol  petrecute  în  regimul \ncomunist, mai apoi să imprime un suflu nou, democratic, în acord cu \nspiritul  european,  care  să  rezoneze  cu  aspirațiile  și  idealurile \nRevoluției din Decembrie 1989 și să ofere, în același timp, mecanisme \njuridice concrete și eficiente, care să răspundă așteptărilor poporului. \nAdunarea  Constituantă,  instituită  în  acest  scop,  a  avut  la \ndispoziție pentru acest copleșitor demers creator un termen de 18 luni \nde la înființare. Lucrările Adunării Constituante s-au desfășurat astfel \nîncât  să  asigure  Adunării  Constituante  timpul  necesar  pentru  o \nelaborare ca atare. \n                                                                                             19                                                                                          \n     \nS-au conceput două lecturi, în acest scop, prima lectură având \nca  obiect  inițierea  membrilor  Adunării  Constituante  cu  modul  de \nredactare a unei constituții, precum și informarea acestora cu privire la \nconținutul constituțiilor din statele democratice. \nProcesul  de  elaborare  a  Constituției  a  beneficiat  de  o \nsubstanțială  asistență  internațională,  fiind  valorificată  experiența \nstatelor cu tradiție democratică. \nComisia  a  avut  întâlniri  inclusiv  cu  reprezentanți  ai  unor \nautorități  internaționale,  mai  ales  organisme  ale  ONU  și  ale \nConsiliului Europei, iar lucrările comisiei au fost analizate în cadrul \nComisiei de la Veneția. Un rol important l-au avut avizele comunicate \nde  diferite  organizații,  precum  Comitetul  Helsinki  pentru  drepturile \nomului,  dar  și  discuțiile  purtate  cu  diferiți  specialiști  în  drept \nconstituțional din numeroase țări, și chiar participarea nemijlocită a \nunor  specialiști  francezi,  în  frunte  cu  reputatul  profesor  Robert \nBadinter; la dezbaterile acestea care au însoțit elaborarea Constituției \ns-au valorificat și tradițiile constituționalismului românesc, preluat din \nprincipiile revoluției franceze. \nPrecizez aceste detalii pentru a evidenția dorința membrilor \nAdunării  Constituante  de  a  elabora  o  lege  fundamentală  a  statului \nromân  care  să  fie  în  concordanță  cu  standardele  internaționale  în \nmaterie  constituțională,  care  să  înglobeze  patrimoniul  democratic \neuropean  și  care  să  înalțe  viața  juridică,  politică  și  economică  a \nsocietății  românești  la  un  nivel  similar  celor  al  statelor  cu  sisteme \ndemocratice consolidate printr-o îndelungată tradiție. Să apreciem și \n                                                                                             20                                                                                          \n     \nsă respectăm acest efort uriaș, realizat cu toată convingerea și cu bună-\ncredință! \nDesigur  că,  fiind  o  creație  umană,  Constituția  noastră  nu \nputea  fi  perfectă,  ireproșabilă,  dar  conținutul  ei  reușește  să  ofere \nsuficiente repere pentru construirea pe baza sa a unui sistem care să \npermită  buna  funcționare  a  instituțiilor  publice  și  a  vieții  politice, \neconomice, în ansamblul său. În timp, pe măsura evoluției sociale, a \ndezvoltării complexului de relații interumane și interinstituționale, a \nremodelării peisajului socio-politic, unele aspecte nu au mai corespuns \nnoilor realități, diferite de cele avute în vedere în puterea constituantă \noriginală.  Tocmai  pentru  acest  motiv,  a  fost  înscrisă  în  Constituție \nposibilitatea revizuirii sale, iar anul 2003 a fost momentul în care s-a \nrealizat  o  astfel  de  primenire  a  legii  noastre  supreme,  corijându-se \nimperfecțiunile, adaptându-i-se prevederile la schimbările survenite și \nîmbunătățindu-i-se soluțiile propuse inițial. \nDe asemenea, revizuirea din 2003 a avut un scop mai mult \ndecât atât, reconfigurându-se cadrul constituțional național, astfel încât \nsă permită aderarea României la Organizația Atlanticului de Nord și \nintegrarea în Uniunea Europeană. \nAșadar, deși este Legea fundamentală a statului, Constituția \nnu  putea  rămâne  încremenită  în  timp,  ci  poate  fi  modificată  atunci \ncând această necesitate apare ca stringentă. Dar revizuirea Constituției \ntrebuie făcută cu responsabilitate, cu înțelepciune, cu simțul datoriei \nfață de popor, cu intenția sinceră de a aduce un beneficiu acestuia, și \nnu dintr-o dorință, chiar inspirată, unilaterală. Din păcate, însă, ideea \n                                                                                             21                                                                                          \n     \nrevizuirii  Constituției  a  fost  utilizată  nu  de  puține  ori  ca  miză \nelectorală, lipsită de o serioasă acoperire sub aspectul motivației și al \njustificării  raționale,  fiind  transformată  într-un  instrument  de \nmanipulare  în  vederea  obținerii  de  capital  electoral  din  promisiuni \nirealizabile. O astfel de atitudine distructivă nu face altceva decât să \nsemene  îndoială,  să  inducă  o  stare  de  incertitudine  cu  privire  la \nordinea  constituțională,  fragilizând  însăși  construcția  democratică  a \nstatului.  Din  fericire,  probabil  anticipând  asemenea  inițiative \noportuniste, legiuitorul constituant a instituit o procedură complexă de \nrevizuire, compusă dintr-o succesiune de etape și prevederi obligatorii, \nstabilind în final și limitele revizuirii, care fac obiectul așa-zisei părți \nrigide a Constituției. \nAr trebui ca în lupta politică să se renunțe la ideea de a se da \ntot  timpul  vina  pe  pretinsele  imperfecțiuni  ale  Constituției  pentru \nnerealizările, pentru insuccesele clasei politice. Mecanismul statal va \nputea funcționa perfect în baza actualei reglementări constituționale \ndacă prevederile Legii fundamentale vor fi respectate atât în litera, cât \nși  în  spiritul  lor.  Domnia  legii,  care  este  o  exigență  esențială  a \nprincipiului statului de drept, ar trebui să fie un adevărat far călăuzitor \npentru toți participanții la viața publică. Nu puțini sunt cei care invocă \nacest concept al statului de drept, dar uită care este semnificația sa, \nuită că acesta implică subordonarea statului în toate componentele sale \nfață de drept și în primul rând față de Constituție și că are ca scop \ntocmai  ponderarea  eventualelor  tendințe  abuzive  discreționare  ale \nstructurilor  etatice.  Or,  se  știe  că  puterea  exemplului  este  o  armă \n                                                                                             22                                                                                          \n     \nredutabilă. Cum putem pretinde cetățenilor să respecte și să cinstească \nLegea fundamentală a țării dacă unii dintre cei care dețin și exercită \nputerea politică în numele lor o pun la îndoială sau o bagatelizează? \nCum putem aștepta din partea poporului să fie mândru de Constituția \nsa, când unii dintre reprezentanții acestuia o contestă? \nÎn  calitate  de  garant  al  supremației  Constituției,  Curtea \nConstituțională vă invită să prețuim împreună importanța cărții noastre \nfundamentale,  să-i  recunoaștem  obligativitatea  și  să  o  respectăm  în \nlitera și spiritul ei. \nLa mulți ani Constituției României! \nȘi v-aș ruga să-mi permiteți o scurtă informare.  \nÎn foaierul din fața sălii de ședințe sunt mai multe panouri \norganizate cu sprijinul generos al Arhivelor Naționale, al Monitorului \nOficial și al AGERPRES-ului, care redau constituțiile în original, cu \nsemnăturile respective, Constituția din 1866, invocată și aici ca model, \nConstituția din 1923 și Constituția din 1991. \nVă mulțumesc foarte mult pentru atenție. (Aplauze.) \nDomnul Florin-Vasile Cîțu: \nMulțumim, domnule președinte. \nDoamnelor și domnilor senatori și deputați, \nPotrivit celor convenite, în această ședință solemnă vor avea \nintervenții reprezentanți ai grupurilor parlamentare reunite, în limita a \n7 minute pentru fiecare grup parlamentar, iar deputaților și senatorilor \nneafiliați  li  se  alocă  3  minute,  cu  o  singură  intervenție,  printr-un \nreprezentant comun. \n                                                                                             23                                                                                          \n     \nAvem lista. Doar Grupul parlamentar AUR nu a ... \nDomnul George-Nicolae Simion (din sală): \nStați că vă dau acum! \nDomnul Florin-Vasile Cîțu: \nVă rog! \nDin partea Grupurilor parlamentare ale PSD, domnul senator \nRobert Cazanciuc. \nDomnul Robert-Marius Cazanciuc: \nDomnule președinte al Senatului, \nDomnule președinte al Camerei Deputaților,  \nDomnule prim-ministru, \nStimați membri ai Guvernului, \nDoamnă ministru, \nDomnule președinte Emil Constantinescu,  \nDomnule președinte Dorneanu, \nÎnaltpreasfinția Voastră, \nDragi colegi, \nÎn misiunea noastră, ca membri ai Parlamentului, de a face \ncunoscută legea, facem deseori referire la litera și spiritul ei. \nDacă  vorbim  de  Legea  fundamentală,  avem  aici  spiritul \nConstituției,  care  s-a  transformat  într-o  esență  tare  -  Constituția \nRomâniei. \nAm  luat  de  la  bibliotecă  această  geneză  și  dați-mi  voie  să \ncitez câteva rânduri din această carte: „Emoția mea este firească în \n                                                                                             24                                                                                          \n     \nacest moment solemn, când pentru a treia oară, în decurs de 150 de \nani, România are prilejul ca, prin reprezentanții săi aleși, să dezbată și \nsă voteze o constituție adevărată”. \nAstăzi, la 30 de ani de la acest discurs, rostit de Dan Amedeo \nLăzărescu în 1991, avem aceleași preocupări de a cârmui țara spre un \nviitor european, numai că de această dată viitorul european este legat \nși  de  utilizarea  adecvată  a  uriașelor  resurse  puse  la  dispoziția  țării \nnoastre pentru a reduce decalajele față de alte state europene care timp \nde 50 de ani au avut un destin mai bun decât am avut noi la frontiera \nEuropei. \nSpunea, la vremea respectivă, profesorul Iorgovan, că speră \nca această Constituție să aibă rolul unui adevărat pact social. \nDincolo  de  reașezarea  statului  român  pe  principii  real \ndemocratice, Constituția din 1991, pe care o sărbătorim astăzi, a fost și \nun rezultat al transpunerii în lege a entuziasmului celor care își doreau \nlibertatea, despre  care auziseră de la părinți, bunici sau din filmele \namericane, dar și a entuziasmului celor care plătiseră cu ani grei de \ntemniță comunistă pentru vina de a lupta pentru libertate.  \nAstăzi, noi, parlamentarii, avem o dublă datorie față de acești \noameni și față de urmașii noștri. Avem datoria de a înțelege dacă în \ncei 30 de ani care au trecut de la adoptarea Constituției aceasta a reușit \nsă  se  facă  cunoscută  și  înțeleasă  de  poporul  ei,  dacă  spiritul  Legii \nfundamentale a fost deslușit de cei chemați să o aplice și să o apere. \nLa  începutul  anilor  '90,  Constituția  a  fost  percepută  mai \ndegrabă ca un reper academic, departe de viața obișnuită. \n                                                                                             25                                                                                          \n     \nO cercetare sociologică realizată recent ne-a arătat că pentru \nromâni Constituția reprezintă astăzi nu doar un set de principii, ci un \ntext viu, aflat în vârful ierarhiei legilor, care poate influența în mod \ndirect viața fiecăruia dintre noi. \n63% dintre români consideră că o modificare a Constituției \nle-ar face o viață mai bună. \nNe-am întrebat la începutul anului dacă ar fi o idee bună ca \nstatul  să  distribuie  fiecărui  cetățean  câte  o  Constituție.  90%  dintre \nromâni au spus că da, ar fi o idee foarte bună. Românii vor să aibă un \nreper, vor să știe că pot apela la cineva fundamental atunci când ceva \nnu merge bine. \nGardianul  Constituției  este,  de  29  de  ani,  Curtea \nConstituțională, care prin 22.000 de decizii pronunțate până în prezent \nne-a arătat cum trebuie interpretate textele Constituției, dar și limitele \nunora dintre ele, care au rămas tributare contextului social economic \nîn care au fost adoptate. \nGardian al Constituției sau făuritor de legi? \nSunt  convins  că  membrii  Curții  Constituționale  își  pun \naceastă întrebare la fiecare decizie  pe care o pronunță, iar numărul \nmare al acestora arată, de asemenea, nevoia cetățeanului de a respecta \nConstituția,  de  către  fiecare  dintre  noi,  dar  și  de  către  instituțiile \nstatului. \nTitulatura  marginală  a  primului  articol  din  Constituție  este \n„Statul român”. Poate era mai potrivit dacă primul articol se numea \npur și simplu România, pentru a arăta preeminența poporului român. \n                                                                                             26                                                                                          \n     \nLegea  fundamentală  trebuie  să  aibă  în  centrul  ei  omul,  cu \ndrepturile și libertățile lui fundamentale, cu un stat capabil în mod real \nsă  asigure  protejarea  lor,  printr-o  arhitectură  constituțională  care  să \nstatueze principiul supremației și respectării Constituției și a legilor, \nprecum și cooperarea loială dintre puteri, toate acestea în beneficiul \ncetățeanului. \nDacă această constituție îndeplinește astăzi acest rost vă invit \nsă reflectăm și să lucrăm împreună. \nPentru  un  dialog  eficient  despre  Constituție  și  pentru  a \ncunoaște modele ce pot contribui la conturarea propriilor convingeri \naveți la dispoziție o carte în format electronic. \nÎn 2015, cu ajutorul a patru profesori universitari, am tradus \nîn  limba  română  toate  constituțiile  Uniunii  Europene.  O  să  primiți \nfiecare dintre dumneavoastră, printr-un mesaj, din partea liderilor de \ngrup, această carte în format electronic. \nDupă 30 de ani îi evocăm astăzi aici pe membrii Adunării \nConstituante care ne-au lăsat moștenire o constituție care a reașezat \nțara după comunism. \nCare va fi moștenirea noastră, a celor de aici? Ce vom lăsa \nnoi?  O  împărțire  a  românilor  în  mai  multe  categorii:  bugetari  și \ncorporatiști, locuitori în țară sau în diaspora, pro sau contra Uniunii \nEuropene, pro sau contra justiției. \nDupă  câteva  luni  de  dezbateri  în  cadrul  Partidului  Social \nDemocrat ne-am pus întrebarea dacă această Constituție poate fi un \nliant al națiunii. \n                                                                                             27                                                                                          \n     \nPentru  a  căuta  răspuns  la  această  întrebare,  Asociația  „Pro \nDemocrația”  și  Institutul  Social-Democrat  „Ovidiu  Șincai”  au \norganizat  pe  1  iulie  o  dezbatere  consacrată  analizei  de  ansamblu  a \nevoluției societății românești guvernată de actuala Constituție. \nAți  primit  fiecare  dintre  dumneavoastră  această  carte.  Cei \ncare n-ați primit-o încă, o veți primi cu siguranță. Este un volum care \nreunește lucrările a 12 profesori universitari și 2 membri ai Adunării \nConstituante.  Au  fost  invitați  să-și  exprime  opiniile  cu  privire  la  o \nConstituție a viitorului și asupra măsurii în care Legea fundamentală \npoate fi îmbunătățită, astfel încât să răspundă marilor provocări ale \nRomâniei de astăzi, obiectivelor comune europene și ale omenirii, în \ngeneral.  \nVorbind de viața acestei Constituții și de obiectivele comune \neuropene,  fostul  ministru  al  integrării,  profesorul  Vasile  Pușcaș, \nspunea că revizuirea din 2003 a tratat aderarea la Uniunea Europeană \nca  un  simplu  act  de  politică  externă,  și  nu  ca  un  proces  intern  de \ntransformare a statului și a societății. \nRevizuirea din 2003 a reprezentat actul juridic care a făcut \nposibilă aderarea la Uniunea Europeană și NATO. \nÎncercările de revizuire din 2011-2013 au fost arme în bătălia \npolitică internă, din păcate, dar, în același timp, au arătat nevoia de \nclarificare a unor  texte scrise poate cu prea  mult entuziasm în anii \n1990-1991 și nevoia de a consfinți statutul nostru real de membri ai \nUniunii Europene și ai NATO. \n                                                                                             28                                                                                          \n     \nModificările actualei Constituții ar putea fi abordate din cel \npuțin trei perspective, dacă doriți. Aș spune una tehnică – și vă dau un \nexemplu – art. 29 vorbește de telegrame. Am întrebat Poșta Română \ncând a fost trimisă ultima telegramă. Acum mai bine de 10 ani. \nDomnul Florin-Vasile Cîțu: \nDomnule senator, vă rog să încercați să finalizați! \nDomnul Robert-Marius Cazanciuc: \nImediat, domnule președinte! E un moment solemn. \nDe  opțiune  politică,  regionalizarea  și  formarea  Guvernului. \nPoate președintele să încredințeze formarea Guvernului partidului care \na  câștigat  alegerile?  Și  inovativă.  Reglementarea  constituțională  a \nrolului opoziției parlamentare, protejarea drepturilor fundamentale în \nfața  provocărilor  generate  de  evoluția  inteligenței  artificiale  sau \nprotejarea  statului  în  fața  regimurilor  comerciale  și  economice \ntransfrontaliere. \nCred că astăzi, în Parlament, avem obligația față de poporul \nnostru să lansăm dezbateri publice față de principalele teme ale vieții \nsociale,  economice  și  politice,  asupra  modului  în  care  drepturile \nfundamentale  sunt  respectate  în  mod  real,  asupra  modului  în  care \nputerile statului au funcționat în slujba poporului și care în final să \nconducă,  de  ce  nu,  la  un  acord  politic  național  pentru  o  eventuală \nrevizuire a Constituției. Un asemenea proiect ar putea reprezenta un \nliant al națiunii care să contribuie la uniunea spirituală a poporului \nromân. \n                                                                                             29                                                                                          \n     \nVa fi posibil doar în măsura în care acest proces va fi unul \nautentic  și  oamenii  vor  vedea  că  este  unul  autentic,  nu  ca  un  alt \ninstrument într-o bătălie politică. \nDezbaterea  națională  în  jurul  temei  revizuirii  Constituției \npoate fi un instrument de atingere a obiectivului de refacere a legăturii \nțării cu fiecare român. \nAstăzi suntem datori să le lăsăm celor care vin după noi o \nRomânie în bună stare. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule senator. \nDin partea Grupurilor parlamentare ale PNL....  \n(Domnul  senator  Robert-Marius  Cazanciuc  revine  la \ntribună.) \nMai aveți? \nDomnul Robert-Marius Cazanciuc: \nAți primit, de asemenea, stimați colegi, o coliță nouă, timbre \nrealizate în 2019 de către Romfilatelia, în care pentru prima dată pe \ntimbre  au  fost  puse  drepturile  fundamentale.  Sunt  nouă  drepturi \nfundamentale, tipărite în milioane de exemplare, care au încercat să \nfacă cunoscută românilor Legea fundamentală. \nMulțumesc. (Aplauze.) \nDomnul Florin-Vasile Cîțu: \nMulțumim, domnule senator. \n                                                                                             30                                                                                          \n     \nO inițiativă foarte bună. \nDin partea Grupurilor parlamentare ale PNL, doamna senator \nLaura-Iuliana Scântei. \nDoamna Laura-Iuliana Scântei: \nVă mulțumesc, domnule președinte. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule președinte Emil Constantinescu, \nÎnaltpreasfinția Voastră, \nDomnule președinte al Curții Constituționale, \nDistinși membri ai Corpului diplomatic, \nDragi invitați, \nDoamnelor și domnilor senatori și deputați, \nSărbătorim într-adevăr 30 de ani de la intrarea în vigoare a \nConstituției din 1991. \nTimp  de  30  de  ani,  Constituția  a  garantat  stabilitatea \nregimului  politic,  a  oferit  termenul  de  referință  pentru  drepturile  și \nlibertățile fundamentale ale cetățenilor și a fost temelia pe care s-au \nconstruit instituțiile vitale ale statului. \nTotuși trebuie să fim sinceri, 30 de ani nu înseamnă mulți ani \nconstituționali.  Prin  comparație,  Constituția  de  la  1866  a  fost  în \nvigoare vreme de 57 de ani. Avem deci o Constituție tânără și, pe cale \nde consecință, o democrație la fel de tânără. \nDeși e tânără, Constituția prevede un obiectiv de țară istoric, \n                                                                                             31                                                                                          \n     \nîmpărtășit în egală  măsură de toate forțele politice responsabile, de \nautoritățile statului și de majoritatea românilor, și anume, România - \nstat democratic. Acel stat cu o democrație consolidată, axată pe cele 3 \nmari valori fondatoare ale liberalismului politic, și anume: protejarea \nvieții, promovarea libertății și garantarea proprietății. Adică un stat de \ndrept, un stat de tip occidental, care își respectă îndatoririle rezultate \ndin  angajamentele  internaționale,  inclusiv  cele  care  decurg  din \ncalitatea de stat membru UE și NATO. \nDoamnelor și domnilor, \nAți auzit și până acum, de la antevorbitorii mei, veți auzi în \ncontinuare, azi, la ceas aniversar, multe cuvinte frumoase, dar și critici \nla adresa Constituției în vigoare. Toate oferă răspunsuri cu privire la \nîntrebarea: Ce reprezintă Constituția României, după 30 de ani, pentru \ncetățeni,  pentru  politicieni  și  pentru  țară?  Că  înglobează  cele  mai \nînalte valori și idealuri ale unei societăți democratice, că este o pavăză \npentru  asigurarea  statului  de  drept  și  a  independenței  justiției,  o \ngaranție că nicio autoritate nu va abuza de puterea sa și va acționa în \nlimitele constituționale, că, într-adevăr, cuprinde catalogul de drepturi \nși libertăți fundamentale și că e un scut împotriva abuzului de putere al \nautorităților statului împotriva cetățenilor. \nÎn ce mă privește, am dorit astăzi să vă spun despre ce nu este \no Constituție. \nÎn primul rând, o Constituție nu este doar un document politic \nsau doar o lege care se poate modifica oricum și oricând, după bunul \nplac al unei majorități politice sau al unui partid care, de exemplu, s-ar \n                                                                                             32                                                                                          \n     \nteme că nu ar da nici după 20 de ani, în anul 2024, un candidat ales la \nfuncția de președinte al României. \nÎn  al  doilea  rând,  o  Constituție  nu  reprezintă  nimic  fără \nconstituționalism. Legea fundamentală a unui stat capătă valoare dacă \neste respectată în timp și dacă, prin respectarea continuă, la nivelul \nsocietății  se  creează  un  sentiment  puternic  de  apartenență  la \nConstituție și la valorile sale. \nÎn al treilea rând, o Constituție nu este în realitate opera unei \nmajorități  politice  conjuncturale,  deși  unii  așa  cred.  O  Constituție \ndurabilă este rezultatul unui autentic moment constituțional. Un astfel \nde moment constituțional a fost în anii 1990, 1991, atunci când s-a \nrealizat  trecerea  de  la  vechiul  regim  politic  totalitar  la  noul  regim \npolitic democratic. Constituția României a eliminat atunci posibilitatea \nconcentrării  puterii  în  mâinile  unei  persoane,  ale  unui  grup  de \npersoane  sau  ale  unei  instituții  și  așa  sperăm  să  rămână  pentru \ntotdeauna. \nMai târziu, în 2003, la momentul revizuirii, s-a avut în vedere \nnevoia fundamentală a României de a adera la structurile euroatlantice \nși de a se defini un destin european pentru societatea românească. \nFără  îndoială,  doamnelor  și  domnilor,  Constituția  nu  este \nperfectă,  iar  numeroasele  decizii  ale  Curții  Constituționale  i-au \nevidențiat vreme de 30 de ani și limitele și lipsurile. Cu toate acestea, \nmomentele  constituționale  autentice  pentru  revizuirea  Legii \nfundamentale trebuie să fie rezultatul unei nevoi sociale reale și să \nexprime  o  viziune  asupra  arhitecturii  statului,  construită  în  timp  și \n                                                                                             33                                                                                          \n     \nîmpărtășită de majoritatea cetățenilor. \nÎnchei spunându-vă că Partidul Național Liberal nu se teme \nde o revizuire a Constituției. PNL reafirmă angajamentul politic de a \ncontinua  construcția  statală  asumată  încă  de  la  înființarea  sa,  dar \natunci când va revizui Constituția nu va renunța la viziunea sa liberală \nasupra statului și asupra economiei. Liberalismul constituțional va fi \npromovat în continuare ca principiu de modernizare a statului român \nîn  era  digitalizării,  pentru  a  oferi  cetățenilor  cu  adevărat  un  stat \nfuncțional, bazat pe o economie liberă, pe domnia legii și pe respectul \ndrepturilor fundamentale. \nAșadar,  azi,  la  ceas  aniversar,  urăm  Constituției  noastre \nlongevitate  și  respect  din  partea  tuturor  –  cetățeni  și  întreaga  clasă \npolitică! \nVă mulțumesc. (Aplauze.) \nDomnul Florin-Vasile Cîțu: \nMulțumesc, doamnă senator. \nDin partea Grupurilor parlamentare ale USR, domnul senator \nRadu-Mihai Mihail. \nDomnul Radu-Mihai Mihail: \nMulțumesc, domnule președinte. \nDoamnelor și domnilor, \nSuntem  un  stat  care  derapează  spre  eșec  și  Constituția  din \n1991  nu  este  străină  de  ceea  ce  se  întâmplă.  Constituția  României \nmoderne, libere și prospere ar fi trebuit să înceapă cu punctul 8 de la \n                                                                                             34                                                                                          \n     \nTimișoara. Cu despărțirea conștientă și asumată de trecutul totalitar și \nde aceia care i-au făcut posibilă existența timp de o jumătate de veac. \nConstituția de la 1991 a venit după „Duminica orbului” din \n1990  și  a  consfințit  restaurația  foștilor  comuniști  și  securiști  din \nRomânia.  A  fost  scrisă  după  chipul  și  asemănarea  destinatarului  și \nautorului  –  Ion  Iliescu,  zis  și  comunist  cu  față  umană,  și  Antonie \nIorgovan, zis și comunist cu studii juridice. \nConstituția României validată la referendumul din decembrie \n'91 a fost scrisă de un președinte al Asociației Studenților Comuniști \ndin  Universitatea  București,  pentru  președintele  Uniunii  Tineretului \nComunist. \nAcum  30  de  ani  eram  reporter  la  Radio  Delta  și  eram  pe \nstradă și îi întrebam pe oamenii care mergeau foarte mândri să voteze \nConstituția, dacă au citit textul și de ce îl votează? Și răspunsul era \ncam același de la toți: „Păi, ne-a spus Ion Iliescu că e de bine”. \nUSR a apărut pentru că românii s-au săturat să le spună un \ntătuc și gașca lui ce să facă. (Aplauze. Vociferări.) \nAcum  oamenii  sistemului  tot  vorbesc  despre  schimbarea \nConstituției, astfel încât președintele să nu mai fie ales de români, ci \nde ei. (Vociferări.) \nOamenii fără chip vor ca funcția de președinte al românilor să \npoată fi scoasă la mezat și tranzacționată între grupurile parlamentare, \nmonedă de schimb în trocurile politice, departe de ochii lumii și de \nochii cetățeanului. \nUSR  a  apărat,  apără  și  va  apăra  statul  de  drept  și  valorile \n                                                                                             35                                                                                          \n     \ndemocrației liberale de toate încercările de a pune instituțiile statului, \noricare  ar  fi  ele...  (Vociferări.)  ...la  dispoziția  infractorilor,  a \nevazioniștilor, a hoților din bugetul de stat și a combinatorilor politici \ncare îi cauționează. (Vociferări.) \nȘi închei cu o ultimă remarcă. Antonie Iorgovan, părintele \nConstituției din '91, a fost, ca tot românul imparțial, expert în cadrul \nComisiei juridice constituționale și pentru drepturile omului din cadrul \nCFSN  și  independent,  dar  afiliat,  în  legislatura  '90-'92,  la  Grupul \nparlamentar al PNL, pentru ca apoi să treacă la PSD, demonstrând \nastfel multilateralismul FSN-ismului, așa cum îl vedem și astăzi. \nNu-i așa că de acolo de sus, de unde se află, Caragiale râde cu \ngura până la urechi? (Vociferări. Aplauze.) \nDomnul Florin-Vasile Cîțu: \nMulțumesc, domnule senator. \nDin  partea  Grupurilor  parlamentare  AUR,  domnul  George \nSimion. \nDomnul George-Nicolae Simion: \nMulțumesc frumos. \nA fost un referendum pentru modificarea Constituției, să fie \nspecificat  faptul  că  în  România  căsătoria  este  între  un  bărbat  și  o \nfemeie. Sper că nu vreți să modificați Constituția în sensul în care să îl \nluați pe domnul Cîțu legal de soție, da? (Vociferări.) \nNoi nu suntem de acord cu faptul că trebuie să se producă o \nfederalizare  sau  o  regionalizare  sau  cum  dorește  unul  sau  altul  din \n                                                                                             36                                                                                          \n     \npartidele și organizațiile non-guvernamentale care sunt în Parlament \nastăzi. Nici pentru punerea în acord cu anumite prevederi europene. \nNoi  credem  că  a  noastră  Constituție  este  foarte  bună.  Și  unele \nîncercări de încălcare a Constituției, cum a fost înlăturarea Avocatului \nPoporului, neconstituțională, au fost stopate. \nȘi dacă tot ne-ați dat niște timbre aici, în care sunt prevăzute \narticolele  fundamentale,  vedeți  că  pierdem  o  generație,  pentru  că \ndreptul la învățătură este asigurat. Din păcate, nu a fost asigurat de \nstatul  român,  prin  hotărâri  de  Guvern  care  sunt  aduse  aici,  în \nParlament  și  noi  doar  trebuie  să  le  ascultăm,  nici  măcar  nu  putem \ninterveni asupra stării de alertă. \nÎncetați  să  călcați  în  picioare  drepturile  fundamentale  ale \nromânilor și începeți să respectați Constituția! \nNu prin ședințe solemne faceți asta, ci respectând Constituția \nși eliminând orice formă de obligativitate asupra românilor! \nConstituția este bună. Trebuie susținută și trebuie apărată de \nuzurpatori, atât de aici, de la București, cât și de la Bruxelles! \nVă mulțumesc. (Aplauze.) \nDomnul Florin-Vasile Cîțu: \nMulțumesc. \nDomnul Tanasă. \nDomnul Dan Tanasă: \nDa. \nÎnaltpreasfinția Voastră, \n                                                                                             37                                                                                          \n     \nDomnule președinte al Camerei Deputaților, \nOnorați membri ai Guvernului, \nDoamnelor și domnilor senatori și deputați, \nArt.  3  al  Constituției  României  vorbește  despre  teritoriul \nRomâniei, care este inalienabil. \nDin  păcate,  în  ultimii  30  de  ani,  atât  PSD,  cât  și  PNL  și \nUDMR au permis vânzarea pământului României către străini, la un \nnivel demențial. \nDin  păcate,  suntem  poate  unici  în  lume,  ne-am  înstrăinat \npământul și am vândut, ne-am trezit într-o situație în care am permis, \nculmea, încălcarea art. 3 al Constituției României. \nArt. 12 vorbește de simbolurile naționale ale României. \nArt. 13 vorbește de limba națională, de limba română. \nEu  am  câștigat  câteva  zeci  de  procese  în  instanțele  din \nRomânia, prin care am încercat să impun respectarea limbii oficiale de \nstat. Și, din păcate, atât PSD, cât și PNL, ați tolerat timp de 30 de ani \natitudinile absolut inacceptabile ale UDMR atunci când vine vorba de \nsimboluri naționale și de limba oficială de stat în România. \nAți permis... ați permis – că plecați, domnule Kelemen Hunor \n–  ați  permis,  domnilor,  ca  în  Transilvania,  practic,  în  multe  zone, \nlimba maghiară să devină, practic, de facto limbă oficială de stat. Și \npermiteți în continuare, dragi colegi de la PSD și de la PNL! \nLimba oficială de stat nu este negociabilă cu nimeni! Și nici \nsimbolurile naționale! Acestea le puteți spune colegilor de la UDMR. \nȘi închei. \n                                                                                             38                                                                                          \n     \nArt. 47 vorbește despre faptul că: „Statul este obligat să ia \nmăsuri de dezvoltare economică și de protecție socială, de natură să \nasigure cetățenilor un nivel de trai decent”. \nÎn ultimii 30 de ani, modul în care PSD și PNL au înțeles să \nfacă  politică  în  România  ne  situează  pe  ultimele  locuri  la  ceea  ce \nînseamnă nivel de trai. Ultimele locuri în Europa. \nȘi, mai mult decât atât, modul în care PSD și PNL au făcut \npolitică în ultimii 30 de ani a dus la situația absolut inacceptabilă în \ncare peste 3,5 milioane de români au fugit de aici, de pe acest pământ. \nI-ați fugărit voi. Și, din păcate, în ultimii 4 ani, nici USR nu s-a lăsat \nmai prejos. \nMulțumesc. (Aplauze.) \nDomnul Florin-Vasile Cîțu: \nMulțumim. \nDomnul deputat Ciubuc. \nDomnul Ciprian Ciubuc: \nDomnule președinte al Senatului, \nDomnule președinte al Camerei Deputaților, \nDomnule președinte Constantinescu, \nStimați colegi, \nStimați invitați, \nEu am să vorbesc scurt. \nȘi am să vorbesc de art. 16 - cetățenii români sunt egali în \nfața legii. \n                                                                                             39                                                                                          \n     \nStimați colegi, \nNu  suntem  astăzi  în  măsură  să  respectăm  art.  16.  De  ce? \nPentru  că  pe  baza  ordonanțelor  de  urgență  și  a  stării  de  alertă, \ndrepturile  românilor  nu  sunt  respectate.  Avem  6  articole  din \nConstituție – domnule președinte al Curții Constituționale, puteți să \nconfirmați sau infirmați – care sunt călcate în picioare pentru că avem \no stare de alertă neconstituțională și măsuri restrictive aberante. \nVin de la întâlnirea care a avut loc săptămâna trecută, de la \nDelegația Adunării Parlamentare a Francofoniei, unde – vreau să vă \nspun un lucru foarte important și vă rog să fiți atenți cu toții – am fost \nadunați mai mulți parlamentari din Parlamentul României, care facem \nparte din Delegație, inclusivi parlamentari din toate țările francofone, \nni s-au ținut lecții de modificare a Constituției, sub motiv de COVID \nși sub motiv de pandemie. Din Parlamentul belgian ni s-a transmis, \ntrebuie  să  modificăm  Constituția  după  modelul  Luxemburg,  să \nomogenizăm  Constituția.  Inclusiv  toate  țările  care  fac  parte  din \nUniunea Europeană. \nDe asemenea, ni s-a vorbit despre suspendarea Parlamentelor \nnaționale. (Vociferări.) \nNi s-a vorbit de suspendarea Parlamentelor naționale. \nMă  bucur  că  colegii  de  la...  antevorbitorii  mei  au  vorbit \ndespre modificarea Constituției. \nStimați colegi, \n Nu putem să modificăm Constituția, să o omogenizăm dacă \nnu ne întoarcem la popor. \n                                                                                             40                                                                                          \n     \nAm  susținut  și  în  Parlamentul  din  Albania,  la  Adunarea \nParlamentară a Francofoniei, susțin și de aici – cum vă veți uita în \nochii  copiilor  dumneavoastră  sau  în  ochii  românilor  dacă  vom \nmodifica Constituția și vom omogeniza Constituția după Constituția \ndin Luxemburg... (Vociferări.) ...sub motiv de COVID și sub motiv de \npandemie? \nAm  numărat,  de  19  ori  s-a  vorbit  de  cuvântul  „control”. \nControlul  pandemiei,  nemijlocit,  controlul  oamenilor.  Nu  putem \ncontrola  pandemia  dacă  nu  putem  controla  mișcarea  oamenilor  în \nEuropa și în statul național. \nOameni buni, \nStimați colegi, \nMă adresez și românilor și dumneavoastră. \nSă vă ferească Dumnezeu de o revoltă populară! \nCum  le-am  spus  și  francezilor  din  Parlamentul  din  Albania, \nromânii nu sunt ca francezii, să iasă o lună, două, trei, o lună, 10 luni la \nproteste. Românii au ieșit 9 zile și Ceaușescu a dispărut. \nNoi avem o istorie de comunism. Știm că aceste restricții care ni \nse  impun  în  Parlamentul  național  vin  doar  să  îngrădească  drepturi  și \nlibertăți și nu măsuri ca să controlăm pandemia! \nNu putem să suspendăm drepturile noastre fundamentale conform \nConstituției și să modificăm Constituția fără să ne întoarcem la popor! \nDe  aceea,  vă  rog  pe  toți  să  conștientizați  că  pentru  orice \nmodificare a Constituției trebuie să fie direct întrebat și poporul român, și \noamenii care ne-au ales. \nVă mulțumesc. \n                                                                                             41                                                                                          \n     \nȘi sunt încrezător că dumneavoastră veți reflecta la ce am vorbit \nastăzi aici. \nPuteți să-i întrebați și pe colegii dumneavoastră care au fost în \nParlamentul din Albania, să vă confirme acest lucru. \nMulțumesc. (Aplauze.) \nDomnul Florin-Vasile Cîțu: \nMulțumim. \nVă  garantăm  că  orice  modificare  se  va  face  doar  prin \nreferendum, deci mergem la popor. \nGrupul parlamentar al UDMR, domnul Csoma Botond. \nDomnul Csoma Botond: \nOnorați invitați, \nDoamnelor și domnilor deputați, \nRomânia  a avut o experiență totalitară cruntă sub regimul \ncomunist, mai ales în „Epoca de Aur”, sub Ceaușescu. Iar dacă luăm \nîn considerare acest lucru cred că adoptarea Constituției în anul 1991 a \nfost  un  pas  foarte  important  pe  drumul  făuririi  unei  societăți \ndemocratice, după decenii lungi de totalitarism. \nSigur, acea Constituție, Constituția de la 1991, a reflectat atât \nmomentul  politic,  cât  și  majoritatea  parlamentară  existentă  sau \nmajoritatea din Adunarea Constituantă, dar a reflectat și acea euforie, \npentru că oamenii în sfârșit erau liberi și puteau să-și spună opinia \nliber în această țară și nu sosea  mașina neagră dimineața să-i ducă \nundeva. \nȘi cred că a fost un moment foarte important, din acest punct \n                                                                                             42                                                                                          \n     \nde vedere. \nS-a  mers  pe  ideea  unei  –  cred  eu  –  unei  republici \nsemiprezidențiale, care nu e similară nici cu Franța, nici cu Statele \nUnite. Sunt niște deosebiri importante.  \nÎn Statele Unite nu există premier.  \nÎn Franța, premierul este subordonat președintelui.  \nLa  noi,  premierul  nu  este  subordonat,  dar  președintele \ndesemnează candidatul la funcția de premier. \nȘi dacă ne uităm, în ultimii 15 ani a existat un conflict major \nîn sânul puterii executive, mai ales când vorbim politic de coabitare \nîntre președinte și premier. \nȘi cred că acest conflict permanent care a existat în puterea \nexecutivă nu a făcut cinste României. \nȘi,  din  acest  punct  de  vedere,  cred  că  avem  nevoie  de  o \nmodificare a Constituției. Să lămurim anumite chestiuni, nu numai în \nsânul puterii executive, putem vorbi și de Parlament. \nNoi  propunem  să  menținem  sistemul  bicameral,  dar  cu \natribuții  separate,  pentru  Senat  și  Camera  Deputaților,  și  ne  putem \ngândi  și  la  un  sistem  distinct  de  alegere  a  Senatului  și  a  Camerei \nDeputaților. \nSigur că prin Constituția de la 1991 s-a instituit și un sistem \nde checks and balances, acest mecanism de protecție și echilibru care \nîn  multe  cazuri  a  funcționat,  în  multe  cazuri  nu  a  funcționat.  De \nexemplu, când președintele României, în foarte multe cazuri, cred eu \nși  credem  noi,  de  la  UDMR,  indiferent  cine  a  fost  președintele \n                                                                                             43                                                                                          \n     \nRomâniei, și-a depășit atribuțiile constituționale, neavând o activitate \nde  mediere,  ci  având  o  activitate  eminamente  politică,  în  anumite \nmomente, în această țară. \nSigur, trebuie să aducem în discuție și statutul minorităților, \nstatutul minorităților din România. \nPoate ați citit și dumneavoastră că în anumite documente pe \ncare  România  le-a  adoptat,  atât  în  CSAT  sau  în  alte  instituții, \nminoritățile  naționale  de  multe  ori  reprezintă  un  factor  de  risc  la \nadresa securității naționale. \nCred că după 30 de ani a venit timpul ca să existe o relație de \nîncredere între statul român și  minoritățile naționale care trăiesc pe \nteritoriul statului român. Și, în această privință, s-ar impune, stimați \ncolegi,  ca  minoritățile  naționale  să  devină  factori  constitutivi  ai \nstatului român. Cred că după 30 de ani și în România se poate realiza \nacest lucru. \nDacă vorbim de modificarea Constituției, cred că o reașezare \nîn  sânul  puterii  executive  am  putea  realiza  și  prin  trecerea  la  o \nrepublică parlamentară. \nNu aș dori să intru în detaliu acum, ce înseamnă o republică \nparlamentară,  dar  vreau  să  vă  supun  atenției  următorul  aspect  -  în  \nUniunea  Europeană,  în  majoritatea  țărilor  membre,  există  republică \nparlamentară. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule deputat. \n                                                                                             44                                                                                          \n     \nDin  partea  Grupului  parlamentar  al  minorităților  naționale, \ndomnul deputat Cătălin-Zamfir Manea. \nDomnul Cătălin-Zamfir Manea: \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nStimate domnule președinte Constantinescu, \nDomnule președinte al Curții Constituționale, \nStimați reprezentanți ai Corpului diplomatic, \nDoamnelor și domnilor senatori și deputați, \nAstăzi România aniversează Ziua Constituției și împlinirea a \n30 de ani de la referendumul din 8 decembrie 1991, prin care a fost \naprobată Legea fundamentală, moment care a marcat opțiunea fermă a \nnațiunii române pentru un regim de guvernare democratic. \nPrin adoptarea Constituției României s-au pus bazele statului \nde drept și ale democrației constituționale. \nÎn anul 2003, Constituția a fost revizuită, construcția sa fiind \nconsolidată și adaptată la evoluțiile statului de drept, ale societății și la \nnoul context euroatlantic. Atunci, în anul 2003, noi, cei din Grupul \nparlamentar  al  minorităților  naționale,  am  fost  primii,  de  aici,  din \nParlament,  care  am  propus  o  serie  de  modificări  majore  ale \nConstituției,  precum:  regim  parlamentar;  Legea-cadru  pentru \nminorități, care, de altfel, este prevăzută în Constituția României la \ncategoria de legi organice și care, din păcate, nu a fost încă adoptată; \nlimitarea  ordonanțelor  de  urgență;  regândirea  organizării \n                                                                                             45                                                                                          \n     \nadministrativ-teritoriale;  organizarea  Senatului  ca  și  Cameră  a \nRegiunilor; echilibrarea puterilor în stat. \nDin  păcate,  propunerile  noastre  făcute  în  acel  an  au  fost \nrespinse de parlamentarii dumneavoastră de atunci. Menționez, au fost \nrespinse. \nDe  subliniat  este  faptul  că  în  prezent,  la  nivelul  Uniunii \nEuropene, din cele 27 de state, 17 dintre ele au regim parlamentar. \nAșadar,  marea  majoritate  a  statelor  membre  din  Uniunea \nEuropeană funcționează ca republici parlamentare. \nParlamentul  României  trebuie  să  aibă  mai  multă  putere \npentru că, stimați colegi, potrivit art. 61 din Constituție, Parlamentul \neste  organul  reprezentativ  suprem  al  națiunii  române  și  unica \nautoritate legiuitoare a țării. \nStimați colegi, \nConstituția României este consfințită prin voința suverană a \npoporului și reprezintă un set de principii și norme fundamentale care \nse adresează în egală măsură autorităților statului și cetățenilor săi. \nFuncționarea  instituțiilor  statului,  garantarea  drepturilor  și \nlibertăților individuale și derularea în ansamblu a întregii vieți a unei \nnațiuni își au originea în textele înscrise în Constituție. \nDe  aceea,  Constituția  României  poate  fi  cartea  sacră  a \nexistenței  noastre,  iar  aniversarea  ei  astăzi  constituie  o  adevărată \nsărbătoare. \nConstituția țării trebuie respectată, nu doar în litera, ci și în \nspiritul  ei,  destinatarii  săi  având  obligația,  nu  doar  morală,  ci  și \n                                                                                             46                                                                                          \n     \nconstituțională,  de  loialitate  constituțională  și  de  interpretare  a \nnormelor sale cu bună-credință. \nAplicarea principiului controlului constituționalității legilor a \ncondus  la  înființarea  Curții  Constituționale,  care,  așa  cum  s-a  mai \nprecizat de la această tribună, în cursul ședinței solemne, reprezintă \ngarantul supremației Constituției. \nSensul  existenței  Constituției  României  constă  în  apărarea \nvalorilor fundamentale înscrise în Legea fundamentală. \nDacă  nu  este  în  mod  activ  și  efectiv  apărată,  Constituția \nRomâniei riscă să fie redusă la un set de principii și norme de drept \nfrumoase,  nobile,  dar  invalide,  lipsite  de  orice  valoare  și  forță,  iar \natunci  când  Constituția  nu  este  respectată  sunt  puse  sub  semnul \nincertitudinii construcția democratică a statului și întreaga sa ordine de \ndrept. \nOrice popor, pentru a fi puternic, trebuie să-și iubească și să-\nși apere Constituția pentru că aceasta îi aparține și îl reprezintă. \nConstituția României conferă un sens comunității politice. \nNu  în  ultimul  rând,  Constituția  consfințește  garanția \ndezvoltării  normale  a  societății  noastre  împotriva  oricărei  forme  de \ntotalitarism, intoleranță, discriminare și populism. \nGrupul parlamentar al minorităților naționale se va implica în \nprocesul de revizuire a Constituției și, ca de fiecare dată, va propune și \nva susține măsuri care să consolideze democrația și care să contribuie \nla  apărarea  drepturilor  și  libertăților  fundamentale  ale  tuturor \ncetățenilor săi. \n                                                                                             47                                                                                          \n     \nSă nu uităm, stimați colegi, că minoritățile naționale au avut \nun rol extrem de important în construcția statului român. \nÎn încheiere, aș vrea să vă reamintesc că potrivit art. 4, care \nprevede, și nu „vorbește”, așa cum am mai auzit de la această tribună, \nRomânia este patria comună și indivizibilă a tuturor cetățenilor săi, \nfără deosebire de rasă, de naționalitate sau de apartenență etnică. \nLa mulți ani Constituției României! \nLa mulți ani, România! \nLa mulți ani tuturor cetățenilor acestei țări! \nMulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  deputaților  și  senatorilor  neafiliați,  doamna \nsenator Diana Iovanovici-Șoșoacă. \n                                                                                             48                                                                                          \n     \nDoamna Diana Iovanovici-Șoșoacă: \nMulțumesc. \nAm asistat aici, am  înțeles, la o ședință solemnă prin care \naniversăm Constituția României. \nN-am  auzit  pe  niciunul  dintre  noi spunând  la  mulți  ani  de \nSfântul Nicolae tuturor sărbătoriților de astăzi! La  mulți ani, popor \nromân, pentru Sfântul Nicolae! (Aplauze.) \nCei care nu aplaudați – probabil că vă trebuie o nuia pentru \nSfântul  Nicolae!  Pentru  că  suntem  aici  creștini  din  toate  timpurile! \nPentru că respectăm drepturile tuturor! \nAsistăm  astăzi  la  o  așa-zisă  aniversare  a  Constituției \nRomâniei,  că  nu  am  auzit  aici  decât  denigrări  ale  Constituției \nRomâniei și solicitări de schimbare. \nCum poți să aniversezi? E ca și când aniversezi 30 de ani de \ncăsătorie și anunți divorțul. \nAsta  ați  făcut  astăzi,  ați  pângărit  Constituția  României,  pe \ncare ar trebui să o cunoașteți cu toții! \nA existat un jurnalist în foaier, care, în urmă cu câteva luni – \nRafaelo Varga –, v-a întrebat pe cei mai mulți dintre dumneavoastră, \ndacă ați citit Constituția României? Cei mai mulți ați spus nu, nu am \navut timp. \nÎn schimb, vă aflați aici, în fabrica de legi a României, unde \nConstituția este Biblia românului. Mai presus de Constituție nu este \ndecât Dumnezeu și Biblia. Atât! \nDe 30 de ani încălcați pas cu pas Constituția României! \n                                                                                             49                                                                                          \n     \nÎn ultimii 2 ani, ați omorât-o! Ați adoptat Legea nr. 136/2020 \nși  Legea  nr.  55/2020,  care  încalcă  prevederile  art.  53  alin.  (2)  din \nConstituția României întrucât anulează efectiv existența drepturilor și \nlibertăților fundamentale. \nAstăzi, de Sfântul Nicolae și ziua acestei ședințe solemne, în \ncare văd că cea mai mare parte a Guvernului a plecat, mulți invitați au \nplecat,  domnul  președinte  nu  participă  pentru  că  nu  îi  place  să \nparticipe  la  astfel  de  evenimente,  cinste  domnului  Constantinescu, \nfostul  președinte,  că  a  venit!  Vine  tot  timpul.  Felicitări,  domnule \npreședinte! (Aplauze.) \nAșa se respectă poporul și Parlamentul! \nCinste tuturor care ați venit! \nCelorlalți, o nuia de la Sfântul Nicolae! \nTot  pe…  vă  spun  că  de  25  de  ani  lucrez  cu  Constituția \nRomâniei. \nPână și cel mai tânăr avocat, procuror, judecător, jurist știe \nConstituția României! \nAvând în vedere că nu o cunoașteți și o pângăriți chiar de \nziua ei, nu mă mai miră faptul că v-ați bătut joc de ea, mai ales în \nultimii 2 ani. \nAtâta  timp  cât  mai  există  câțiva  avocați,  și  juriști,  și \njudecători și procurori care își fac treaba în această țară, peste voința \ndumneavoastră, Constituția României mai are o șansă! \nDe 30 de ani - spuneți că o respectați? - n-ați respectat nimic! \n                                                                                             50                                                                                          \n     \nArt. 47 - traiul decent. Sunt peste 30% din români care trăiesc \nsub pragul sărăciei! 70% din români trăiesc în sărăcie! \nUnde,  cine  a  plătit  vreodată  pentru  încălcarea  Constituției \nRomâniei? \nConstituția  României,  stimați  domni  care  râdeți  și  vorbiți, \naici, în primele bănci! \nV-am urmărit pe toți! N-ați avut bunul-simț să vă ascultați \nniciodată în tăcere unii pe alții! Este chestiune de educație! Eu am stat \nși  v-am  ascultat,  indiferent  că  am  fost  sau  nu  de  acord  cu \ndumneavoastră, sunt cei 7 ani de acasă! \nNu  puteți,  în  ditai  Parlamentul  României,  Legislativul \nRomâniei, să vă comportați în felul acesta și să nu vă ascultați, să vă \nacordați măcar șansa de drept la liberă exprimare și la opinie! \nDar  nici  nu  putem  să  acceptăm  să  venim  la  aniversarea \nConstituției în care toți cereți schimbarea Constituției! Pentru că pe \naceastă Constituție ați jurat în acest mandat, nu să o schimbați, ci să o \nrespectați! \nNu este posibil ca această Constituție care v-a adus aici cu \ntoate drepturile pe care le aveți și obligațiile adiacente să fie încălcată \nde voi, să cereți să fie schimbată! De ce? În condițiile în care nici \nmăcar pe aceasta nu o respectați! \nDomnul Florin-Vasile Cîțu: \nMulțumim, doamnă senator. \nDoamna Diana Iovanovici-Șoșoacă: \n                                                                                             51                                                                                          \n     \nImediat, mai am… conchid acum. \nI-am  cerut  Sfântului  Nicolae  să-mi  dea  un  cadou  pentru \naniversarea Constituției României. Asta mi-a lăsat! Este o botniță prin \ncare… (Aplauze.) …Constituția, drepturile și libertățile fundamentale \nau fost anulate de către Parlament, de către Președinte și Guvern! \nȘi rog aici reprezentantul Curții Constituționale să aibă mai \nmult curaj, așa cum a avut în Decizia nr. 457/2020, pct. 68, în care au \nmenționat  că  starea  de  alertă  încalcă  statul  de  drept,  este  creată \nartificial  și  nu  există  fundament  constituțional  pentru  existența \nacesteia! \nTrăiască România liberă! \nTrăiască dreptul la liberă exprimare! \nJos botnița! (Aplauze.) \nDomnul Florin-Vasile Cîțu: \nMulțumim. \nDin  partea  Grupului  parlamentar  al  USR,  domnul  deputat \nMihai-Alexandru Badea. \nDomnul Mihai-Alexandru Badea: \nStimați membri ai Parlamentului, \nDistinși invitați, \nOnorată asistență, \nConstituția din 1991 este cea de-a șaptea lege fundamentală \npropriu-zisă a României, într-o istorie de 155 de ani, care a început în \n1866, sub domnitorul Carol I. \n                                                                                             52                                                                                          \n     \nÎn pofida criticilor care i-au fost aduse, unele bine întemeiate, \nactuala  Constituție  a  reprezentat  o  realizare  importantă,  având  în \nvedere contextul intern și internațional în care a fost adoptată. Într-o \nperioadă  în  care  alte  state  din  regiune  alegeau  să-și  revizuiască \nconstituțiile comuniste, statul român își elabora o lege fundamentală \ncu  totul  nouă,  dând  astfel  mesajul  a  ceea  ce  ar  fi  trebuit  să  fie \ndespărțirea completă de vechiul regim. \nÎn cei 30 de ani de existență s-au consumat nu mai puțin de 7 \ninițiative de revizuire, dintre care doar cea din 2003 a avut succes și \nne-a permis aderarea la NATO și Uniunea Europeană. \nCea de-a opta, cunoscută sub denumirea de „Fără penali în \nfuncții publice”, se află încă în desfășurare, după ce a primit votul \nunanim al Camerei Deputaților, anul trecut. \nChiar  dacă  n-a  existat  suficientă  voință  politică  pentru \norganizarea referendumului, odată cu alegerile parlamentare, continuu \nsă sper că Senatul va adopta acest proiect și că va alege un moment \nfavorabil care să permită întrunirea cvorumului necesar. Ar fi pentru \nprima dată când o constituție a României este revizuită la inițiativa \ncetățenilor români. \nSă nu ratăm șansa de a scrie această pagină de istorie! \nVă mulțumesc. (Aplauze.) \nDomnul Florin-Vasile Cîțu: \nMulțumim. \nTot din partea Grupului parlamentar al USR, domnul deputat \nAndrei-Răzvan Lupu. \n                                                                                             53                                                                                          \n     \nDomnul Andrei-Răzvan Lupu: \nDomnule președinte al Senatului, \nDomnule președinte al Camerei Deputaților, \nDomnule președinte al Curții Constituționale a României, \nStimați membri ai Corpului diplomatic, \nStimați reprezentanți ai cultelor religioase, \nDoamnelor și domnilor parlamentari, \nSuntem  aici  pentru  a  marca  un  moment  special  din  istoria \nnoastră, adoptarea Constituției în 1991, și îmi pare rău că unii dintre \ncolegii noștri au uitat acest lucru. \nPentru  mine,  a  vorbi  despre  Constituția  României  are  o \nsemnificație specială pentru că, pe de o parte, acest act vital pentru \ndemocrația noastră are o vârstă care o depășește pe a mea. \nPe de altă parte, ca absolvent de drept și cadru didactic în \ndomeniul  dreptului  constituțional,  este  o  onoare  să  pot  discuta, \ndezbate  și  construi  o  carieră  aici,  alături  de  dumneavoastră,  în \nParlamentul  României,  care  Parlament  își  trage  seva  și  relevanța \ninstituțională din chiar Constituția României. \nSunt deputat al USR și spun asta pentru că probabil această \netichetă înseamnă astăzi că ne găsim în dezacord politic cu majoritatea \nparlamentară. E un dezacord generațional și un dezacord de viziune \npolitică asupra viitorului nostru comun. \nDar  în  ciuda  acestor  disonanțe  și  în  ciuda  acestor  viziuni \ncontradictorii, precum și ca persoană care a susținut nevoia de a aduce \n                                                                                             54                                                                                          \n     \nschimbări  majore  actualei  Constituții,  aș  vrea  să  punctez  partea \nmeritorie a actualei Legi fundamentale. \nSe vede foarte clar din textul Constituției actuale teama de \ndictatură a celor care au redactat-o. Și este de înțeles că la începutul \nanilor '90 cei care au redactat-o erau încă plini de amintirile perioadei \ncomuniste. Cred că această teamă a reușit să creeze mai mult echilibru \nîntre puterile statului, care ne-a salvat de dorința unor oameni politici \nde a câștiga mai multă putere decât ar fi trebuit. \nPrecauțiile  părinților  actualei  Constituții  au  favorizat  poate \nunele blocaje instituționale, dar, slavă Domnului, ne-au salvat astăzi \nde a fi alături de unele state iliberale, cum sunt cazuri în estul Europei. \nDar  cum  timpul  lucrează  neîndurător,  trebuie  să  vedem  și \nnevoia de schimbare. \nExistă puncte importante în care trebuie să clarificăm starea \nactuală. Și aș enumera doar câteva: \n- Reforma Curții Constituționale; \n- Reducerea numărului de parlamentari și a modului în care \nlucrează Parlamentul; \n-  Clarificarea  raportului  dintre  legislația  europeană  și  cea \nnațională, inclusiv Constituția; \n-  Și,  bineînțeles,  introducerea  Proiectului  „Fără  penali  în \nfuncții publice” în corpul Constituției. \nMai  sunt  și  altele,  desigur,  dar  cred  în  înțelepciunea  celor \ncare  vor  face  parte  din  structura  parlamentară  ce  se  va  ocupa  de \nrevizuirea Constituției. \n                                                                                             55                                                                                          \n     \nNoi, Grupul USR, suntem pregătiți pentru această provocare \npe care orice om politic ar trebui să o trateze cu maximă preocupare. \nEste  un  moment  important  din  istoria  statului  român,  a \ninstituțiilor sale și, mai presus de orice, a cetățenilor țării. \nSper că dincolo de ceea ce ne separă generațional sau politic, \nsă putem lucra împreună pentru un scop care transcende partidele și \ngenerațiile din care facem parte. \nAvem nevoie, după 30 de ani de la adoptare și după 18 ani de \nla singura sa revizuire, de o constituție reformată. \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nȘi, din partea Grupului parlamentar al PNL, domnul deputat \nIoan Cupșa. \nDomnul Ioan Cupșa: \nDomnilor președinți ai Camerelor Parlamentului, \nOnorați invitați, \nDomnule președinte Emil Constantinescu, \nDoamnelor și domnilor, \nSe  împlinesc  în  aceste  zile  30  de  ani  de  la  adoptarea \nConstituției din anul 1991, un act politic de o importanță covârșitoare \npentru  noi.  Un  act  care  a  însemnat  ruperea  definitivă  de  regimul \npolitic stabilit în anul 1945 în România. Ruperea de organizarea de \n                                                                                             56                                                                                          \n     \nstat care, prin relațiile sociale impuse, ne-a chinuit, ne-a nefericit pe \nnoi, românii. \nÎnainte de a continua însă, dați-mi voie să citez din spusele \nmarelui filosof idealist, Hegel – „Fiecare țară are Constituția care i se \npotrivește”. \nConstituția din anul 1991 este opera Comisiei constituționale, \nprecum  și  a  unui  Parlament  transformat  în  Adunare  Constituantă. \nParlamentari sprijiniți de experți în drept constituțional au reușit să \nadopte  Legea  fundamentală.  Merită  respectul  nostru  pentru  acest \nlucru. \nDemersul lor este unul criticabil, este imperfect, dar să nu \nuităm că această constituție, Constituția din anul 1991, ne-a fost nouă \nutilă. \nA  devenit  o  obișnuință  să  identificăm  Constituția  folosind \nexpresia  „lege  fundamentală  a  unui  stat”.  Statul  și  Constituția  se \ncondiționează reciproc. \nDin punct de vedere istoric, în statul român, să nu uităm, în \nmai puțin de 70 de ani am avut parte de 6 constituții – 1923, 1938, \n1948, 1952, 1965, 1991 -, precum și o revizuire, ulterior, în anul 2003. \nO fi bine? \nPermiteți-mi, în ceea ce privește aprecierea constituțiilor pe \ncare noi în epoca modernă a statului le-am avut, să citez din cel care \neste de neuitat, Petre Țuțea, care, cu stilul său inconfundabil, afirma: \n„Constituția liberală din 1923 nu e o operă, e o capodoperă. Un rege \n                                                                                             57                                                                                          \n     \nputernic, înfășurat într-un stat al normelor liberale: separația puterilor \nși libertăți câte dorește nea Niță (...)”. \nSuntem datori să respectăm Constituția în spiritul ei. De ce în \nspiritul ei? Pentru că deseori – și aici aveți cu toții această experiență – \nnormele pe care le punem noi în pagină sunt departe de perfecțiunea \nlimbajului juridic de care ar trebui să dea dovadă. \nSpiritul Constituției - principii, idei, elemente de bază care \nsunt necesare, pe care întreaga noastră viață socială se construiește, \nașadar, aceste principii trebuie înțelese și trebuie însușite. \nSunt dator să spun astăzi – interpretarea și aplicarea normelor \nconstituționale  de  către  reprezentanții  puterilor  în  stat,  de  către \nreprezentanții instituțiilor de rang constituțional au avut suficient de \nmulte sincope în ultimii ani. \nPe  de  o  parte,  au  existat  prea  multe  conflicte  juridice  de \nnatură constituțională. Poate nu din cauza imperfecțiunii legii, cât mai \nmult din cauza abuzului prin care cei care vremelnic au fost sau sunt \nputere în stat au înțeles să aplice normele constituționale. \nSă nu uităm, am adoptat prea multe acte normative care nu \nrespectă rigoarea constituțională. \nPe  de  altă  parte,  deciziile  pe  care  le-a  pronunțat  Curtea \nConstituțională a României sunt contradictorii deseori. Contradictorii \nîntr-o  perioadă  relativ  scurtă  de  timp.  Ceea  ce  înseamnă  că \nfuncționează  imperfect  Curtea  Constituțională  a  României,  garantul \nsupremației Constituției. \n                                                                                             58                                                                                          \n     \nExpresia  „este  constituțional  dacă...”,  care  se  regăsește  în \nprea  multe  decizii  ale  Curții  Constituționale,  a  transformat  uneori \nCurtea Constituțională a României într-un legiuitor ad-hoc. \nConstituția este imperfectă, imperfecte sunt legile pe care noi \nle adoptăm, este un fapt. \nMorbul perimării există cuprins în fiecare lege pe care noi am \nadoptat-o. De fiecare dată trebuie să adaptăm legile, modificându-le, \nașa cum și Constituția se impune probabil să o modificăm. Pentru că \nsituația economică, socială, politică, atât internă, cât și internațională, \nse modifică în timp ce noi vorbim. \nConstituția este fundament al întregului sistem de drept. Este \ncheie de boltă a organizării și funcționării statului nostru. \nConstituția este legea scrisă cu majuscule. Lege care are drept \nscop  ultim  apărarea  demnității  omului,  apărarea  drepturilor, \nlibertăților  fundamentale  și,  atenție,  stabilirea  obligațiilor  esențiale. \nToate acestea împreună ne definesc pe noi ca oameni. \nConstituția este mijloc, și nu scop în sine. \nCeea ce trebuie cu adevărat să ne  preocupe este ca  pentru \nviitor Constituția să fie fundamentul dezvoltării națiunii noastre. Să fie \nfundamentul mai binelui viitor al fiecăruia dintre noi. \nSă  ne  dea  Dumnezeu  înțelepciunea  să  identificăm  valorile \nfundamentale! Acele valori care ne permit nu doar să supraviețuim ca \noameni,  ca  cetățeni  ai  României,  ci  care  ne  ajută  să  trăim  demn.  \nCele care ne ajută să ne găsim fericirea. Să le protejăm și să construim \nfolosindu-ne de ele Legea fundamentală. \n                                                                                             59                                                                                          \n     \nConstituția este o lucrare pentru prezent, dar în mod special \nConstituția  este  o  lucrare  pentru  viitor.  Constituția  trebuie  să  fie  o \nprivire aruncată în viitor. În viitorul națiunii noastre. \nDar pentru ca toate acestea să devină realitate trebuie să luăm \naminte că nu avem nevoie de nimic altceva decât de un proiect de țară. \nNu  avem  nevoie  de  o  abstracțiune,  nu  avem  nevoie  de  o  operă \nformală, avem nevoie de Constituția noastră. \nȘi dați-mi voie, la sfârșit, să citez dintr-un înțelept care acum \nmai bine de 200 de ani înțelegea acest lucru și încerca să ne învețe și \npe noi. \nJoseph de Maistre ne spunea - „O constituție care este făcută \npentru  toate  națiunile  nu  este  făcută  pentru  niciuna,  e  o  pură \nabstracțiune, e o operă școlărească făcută pentru a exersa spiritul (...)”. \nLa mulți ani, România! \nO zi bună, români! \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nVă mulțumesc, stimați colegi, pentru participare. \nPermiteți  să  declar  închisă  ședința  solemnă  comună  a \nSenatului și Camerei Deputaților. \nVă mulțumesc. \n \nȘedința s-a încheiat la ora 14.46. \n \n "
    },
    "36": {
        "start_text": "Domnul Florin-Vasile Cîțu:",
        "start_index": -1,
        "end_text": "Doamna Diana Iovanovici-Șoșoacă:",
        "end_index": -1,
        "text": "                                                                 1                                                                                          \n     \n06 decembrie 2021 – ședință comună \n \n \nS U M A R \n \n1.  Alocuțiuni dedicate aniversării a 30 de ani de  2. \nla adoptarea Constituției în vigoare de către Adunarea \nConstituantă. \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n                        S T E N O G R A M A \nședinței solemne comune a Camerei Deputaților și Senatului  \ndin data de 6 decembrie 2021 \n \n \nȘedința a început la ora 13.03. \nLucrările ședinței au fost conduse de domnul senator Florin-\nVasile Cîțu, președintele Senatului, asistat de domnul senator Sorin \nLavric,  secretar  al  Senatului,  și  de  doamna  deputat  Alexandra \nPresură, secretar al Camerei Deputaților.  \nDin  prezidiu  a  făcut  parte  și  domnul  deputat  Ion-Marcel \nCiolacu, președintele Camerei Deputaților. \nDomnul Florin-Vasile Cîțu: \nBună ziua! \nStimați colegi,  \nHaideți să începem ședința! \nAstăzi avem ședința solemnă a... \nSe așază oamenii...? \nStimați colegi,  \nVă rog să vă așezați, să începem ședința! \nAstăzi avem ședința solemnă comună a Senatului și Camerei \nDeputaților  dedicată  aniversării  a  30  de  ani  de  la  adoptarea \nConstituției în vigoare de către Adunarea Constituantă. \n                                                                                             3                                                                                          \n     \nDomnule președinte al Camerei Deputaților,  \nDomnule prim-ministru, \nDomnilor foști președinți ai României,  \nDoamnelor și domnilor miniștri, \nDomnule președinte al Curții Constituționale,  \nStimați membri ai Corpului diplomatic, \nPreafericirea Voastră,  \nÎnaltpreasfinția Voastră, \nDoamnelor și domnilor deputați, \nStimați invitați,  \nOnorată asistență, \nVă  rog  să-mi  permiteți  să  declar  deschisă  ședința  solemnă \ncomună dedicată aniversării a 30 de ani de la adoptarea Constituției în \nvigoare de către Adunarea Constituantă.  \nVă invit să ascultăm Imnul național al României. \n(Se intonează Imnul național „Deșteaptă-te, române!”.) \nDomnul Ion-Marcel Ciolacu:  \nInvit la tribună pe domnul Florin Cîțu, președintele Senatului \nRomâniei. \nDomnul Florin-Vasile Cîțu: \nBună ziua! \nDoamnelor și domnilor parlamentari, \nStimați invitați,  \nDistinsă asistență, \n                                                                                             4                                                                                          \n     \nSe împlinesc trei decenii de la intrarea în vigoare, în urma \naprobării  prin  referendumul  național  din  decembrie  1991,  a \nConstituției României. Atunci, din punct de vedere constituțional, ne-\nam despărțit de o epocă sumbră a istoriei țării noastre, în care regimul \ncomunist totalitar a încălcat sistematic cele mai elementare drepturi \nale  românilor.  Reacția  poporului  nostru  a  fost  reprezentată  de \nevenimentele care s-au desfășurat în perioada 16-22 decembrie 1989, \ncare au început la Timișoara, și pe care eu vreau să le amintesc în mod \nspecial,  pentru  că  am  această  datorie.  A  fost  deschisă  calea  către \ndemocratizarea României și către statul de drept. Am înaintat greu, dar \npe o traiectorie ireversibilă, pe care românii au dovedit că sunt gata să \no apere prin vot, dar și prin proteste democratice. \nStimați colegi, \nPentru mine este o mare onoare să reprezint astăzi Partidul \nNațional  Liberal  la  o  dezbatere  care  nu  poate  ocoli  tradiția \ndemocratică a acestei țări. Ideea unei guvernări democratice face parte \ndin gena PNL. Constituția din 1866 a purtat amprenta gândirii politice \nliberale,  apoi,  după  fondarea  PNL,  reforme  democratice  esențiale, \nprecum lărgirea dreptului de vot, au fost inițiate de partidul nostru. \nÎn  perioada  interbelică  Constituția  din  1923,  promovată  de \nPNL, a dus mai departe tradiția constituțională românească. Revenit \npe scena politică, după ce a fost înregistrat ca partid politic, în ianuarie \n1990,  PNL  a  avut  permanent  pe  agenda  sa  instaurarea  unui  regim \ndemocratic  autentic  în  România,  și  nu  a  unui  model  ipotetic  de \ndemocrație originală. \n                                                                                             5                                                                                          \n     \nProbabil că în acești 30 de ani nici PNL nu s-a comportat fără \ngreșeală,  dar  am  fost  mereu  partidul  dedicat  sută  la  sută  integrării \neuropene și euroatlantice a României, protejării valorilor statului de \ndrept și dezvoltării unei societăți democratice. \nDoamnelor și domnilor,  \nAcesta nu este un moment de sărbătoare, ci unul de bilanț \npentru Constituție și pentru tot ce înseamnă organizarea instituțională \na  statului  român.  Reformele  sunt  inevitabile,  pentru  că  asta  doresc \ncetățenii.  În  timp,  cu  profesionalism,  fără  patimă  politică  și  interes \nascuns, va trebui să modernizăm structurile sale,  modul în care ele \nfuncționează și cum  îl servesc pe  cetățean. Normele  constituționale \nvor trebui ajustate la realitatea pe care o trăim. \nSalut  faptul  că  în  Programul  de  guvernare  al  actualului \nGuvern  este  avută  în  vedere  eventualitatea  ca,  în  cazul  în  care  va \napărea  un  moment  constituțional  autentic,  Executivul  să  susțină  o \nreformă,  în  sensul  apropierii  între  stat  și  cetățean  și  al  creșterii \ngradului  de  protecție  al  drepturilor  și  libertăților,  în  acord  cu \njurisprudența CEDO. \nDe  asemenea,  Coaliția  de  guvernare  susține  ca  inițiativa \ncetățenească de revizuire a Constituției, înregistrată la Parlament în \nmai 2019 și aflată în prezent la vot final la Senat, să-și găsească cea \nmai bună formă de transparență la nivel normativ, atunci când situația \npandemică va permite acest lucru.  \nÎn același timp, trebuie să fim foarte atenți la marile opțiuni \npe care cetățenii români le-au exprimat și continuă să le exprime în \n                                                                                             6                                                                                          \n     \nultimele trei decenii. PNL are o agendă liberală de măsuri necesar a fi \navute în vedere la o eventuală revizuire a Constituției. De 30 de ani \nexistă  un  aspect  care  a  rămas  netranșat  așa  cum  ar  fi  trebuit  - \nproprietatea  privată.  O  măsura  pe  care  trebuie  să  o  abordăm  este \nreducerea la 16 ani a vârstei la care se va putea vota, așa cum este \ntendința în multe țări europene. Multe alte subiecte trebuie abordate cu \nmaturitate. \nReforma administrativă este un subiect care trebuie să stea în \natenția  Parlamentului.  Ultimii  ani  au  adus  pe  tapet  și  numeroase \nconflicte juridice de natură constituțională, iar normele constituționale \npot  fi  clarificate.  Problema  traseismului  politic  al  parlamentarilor  a \nrămas  deschisă  de  atât  de  mulți  ani,  deși  în  fiecare  legislatură  ea \ninfluențează aritmetica parlamentară. Și nu trebuie să uităm că există o \nrestanță în ceea ce privește implementarea în Constituție a rezultatelor \nreferendumului din 2019 pe tema justiției.  \nNu cred că numai Parlamentul sau numai partidele pot aborda \nun proces de reflecție cu privire la o eventuală revizuire a Constituției. \nRolul societății civile va fi fundamental.  \nReferitor acum la modul cum va arăta revizuirea viitoare vă \npot spune de pe acum un lucru: îmi doresc să fie cel puțin la fel de \nliberală cum au fost constituțiile din 1866 și 1923, ba chiar să aibă o \ndoză și mai mare de liberalism. \nLa mulți ani, români! \nLa mulți ani, România! \nMulțumesc. (Aplauze.) \n                                                                                             7                                                                                          \n     \n(Revine la prezidiu.) \nInvit  la  tribună  pe  Excelența  Sa,  domnul  Marcel  Ciolacu, \npreședintele Camerei Deputaților. (Aplauze.) \nDomnul Ion-Marcel Ciolacu: \nCred că nu este nici prima oară și nu va fi nici ultima oară \ncând am să spun că eu nu susțin vaccinarea obligatorie (Aplauze.), dar \nam dreptul în primul rând la viață. Fiecare decide dacă e bine să se \nvaccineze sau nu. \nVă rog frumos, doamnă colegă, să purtați mască sau să mă \nprotejați, să nu mă îmbolnăviți. (Aplauze.)  \nDreptul  meu  la  viața  și  dreptul  oricărui  român  nu  se \nnegociază, doamnă! \nDoamna Rodica Boancă (din sală): \nUnde scrie că masca te apără, te protejează?! \nDomnul Ion-Marcel Ciolacu:  \nDomnule președinte al Senatului,  \nDomnule prim-ministru,  \nDomnule președinte Constantinescu,  \nDomnule președinte al Curții Constituționale a României, \nDoamnelor și domnilor deputați și senatori, \nDoamnelor și domnilor miniștri, \nStimați  membri  ai  Comisiei  pentru  redactarea  proiectului \nConstituției României, \nStimați membri ai Corpului diplomatic, \n                                                                                             8                                                                                          \n     \nConstituția  e  cartea  de  vizită  a  unei  democrații.  Așa  cum \nfacem  o  ecografie  pentru  a  vedea  corpul  uman,  la  fel,  Legea \nfundamentală trebuie să fie expresia unei societăți. \nÎn  pofida  transformărilor  profunde  din  ultimii  32  de  ani, \nRomânia încă are o tradiție democratică fragilă. Mai avem mult de \nmuncă până să ajungem la practici democratice stabile și să ne găsim \nacea vocație democratică autentică, în sensul culturilor occidentale. \nDin  această  perspectivă,  efortul  făcut  acum  30  de  ani  de \npărinții fondatori ai Constituției din 1991 a fost imens. Textul noii \nConstituții trebuia să producă, în primul rând, o schimbare radicală de \nmentalitate la nivelul societății, prin despărțirea definitivă de trecutul \ncomunist. \nTextul lor trebuia să găsească soluțiile potrivite și echilibrate \npentru o societate care avea nevoie de un nou set de valori comune, \ndar în care să se regăsească și care să creeze solidaritate. \nAș dori ca astăzi, în mod special, să le mulțumesc celor care \nacum 30 de ani au pus umărul la reclădirea României pe baze noi, \nsănătoase și democratice. (Aplauze.) Câțiva dintre cei de atunci sunt \nastăzi alături de noi. Lor vreau să le transmitem atât recunoștința mea, \ncât și a colegilor mei din Parlament, pentru tot ce au făcut cu bună-\ncredință, competență și dragoste pentru România! \nDoamnelor și domnilor, \nAstăzi este un  moment aniversar. Dar e cel mai bun prilej \npentru a spune că avem nevoie de o Constituție care să reflecte un \nmodel de stat conform cu nevoile societății actuale. \n                                                                                             9                                                                                          \n     \nTrebuie să avem curajul să vorbim deschis despre necesitatea \nunei reforme constituționale, care să facă din Legea fundamentală un \ninstrument de modernizare a țării. \nTrebuie  să  vorbim  despre  acest  lucru,  fără  teamă  și  fără \ncomplexe. Toate sistemele democratice, cu excepția Statelor Unite, au \nfăcut-o  atunci  când  a  fost  nevoie.  Unele  state  au  apelat  chiar  la \nrevizuirea totală, așa cum a făcut Finlanda în anul 2000 sau Elveția în \nanul 1999. Altele, au apelat la o modificare parțială. Belgia chiar de 20 \nde ori în ultimii 20 de ani. \nEste adevărat, și în România s-a încercat de mai multe ori \nacest lucru. Cu excepția anului 2003, toate încercările de modificare a \nConstituției au eșuat. Acest lucru s-a întâmplat pentru că cei care le-au \ninițiat nu au înțeles că o revizuire a Constituției trebuie să satisfacă \nnevoile  cetățenilor,  și  nu  poftele  politicienilor,  fie  că  sunt \nparlamentari, premieri sau șefi de stat. \nReforma  constituțională  nu  mai  trebuie  să  fie  un  proiect \npersonal  al  politicienilor.  Această  dezbatere  trebuie  mutată  în \nsocietate, pentru că cetățenii trebuie să fie implicați efectiv în acest \nproces. Toate modificările trebuie înțelese și acceptate de români. \nDe aceea, consider absolut necesar un acord larg la nivelul \nîntregii clase politice, dar și la nivelul mediului academic, al corpului \nde  experți  și  al  societății  civile.  Contribuția  tuturor  este  esențială \npentru reușita unui demers atât de complex! \nStimați colegi, \n                                                                                             10                                                                                          \n     \nAu  trecut  18  ani  de  la  ultima  revizuire  a  Constituției \nRomâniei. În această perioadă am văzut cum Legea fundamentală a \nfost folosită fie ca bâtă, fie ca scut de către unii politicieni, în funcție \nde interesele politice de moment. \nDe  multe  ori,  diferiți  actori  politici  și-au  forțat  atribuțiile \nconstituționale. S-a ajuns în momente de criză politică, în care actuala \nConstituție nu a putut oferi soluții destul de clare pentru depășirea lor. \nDe  aceea,  trebuie  să  ne  punem  întrebarea:  cum  dorim  să \nreformăm Constituția? Care sunt acele direcții și principii care să aibă \nun caracter eficient în plan normativ? \nLa  nivel  general,  cred  că  Legea  fundamentală  trebuie  să \nîntărească instituțiile, astfel încât să avem un stat capabil să garanteze \ndrepturile  și  libertățile  cetățenilor.  Oamenii  trebuie  să  se  simtă \nprotejați cu adevărat de către stat. \nÎn al doilea rând, consider că un sistem de guvernare eficient \neste acela care generează un control reciproc între puterile statului și \nnu  permite  niciunui  actor  instituțional  să  concentreze  puterea  în \nmâinile sale. \nDin  păcate,  acest  principiu  fundamental  nu  și-a  găsit \nîntotdeauna și aplicarea în practică. În România, am asistat de multe \nori la un proces de personalizare a puterii. Cei care au ajuns să ocupe \ndiverse funcții în stat au modelat instituția, conform propriilor dorințe \nși interese. În final, această forțare a dus la o perturbare a echilibrului \nîntre puterile statului și la conflict. \n                                                                                             11                                                                                          \n     \nDin  această  perspectivă,  o  clarificare  a  atribuțiilor \npreședintelui  cred  că  se  impune.  Trebuie  să  ne  gândim  dacă  e \nmomentul să depășim angoasa dictaturii comuniste în ceea ce privește \nstatutul și rolul președintelui. \nAcum trei decenii a fost stabilit un sistem echilibrat prin care \ncetățenii  să  își  aleagă  direct  președintele,  însă  puterile  sale  au  fost \nlimitate ca să nu devină un dictator. \nTrebuie  ca  cei  care  vor  lucra  la  reforma  Constituției  să  se \npronunțe dacă acest sistem, în care președintele este o struțo-cămilă, \nîntre un președinte francez, de exemplu, și un monarh spaniol, mai \npoate funcționa în România. \nRolul președintelui a fost gândit ca un producător de consens. \nDin păcate, a sfârșit de multe ori în a fi un producător de tensiune în \nsocietate.  Nu  de  puține  ori  am  văzut  cum  președintele  și-a  depășit \nrolul  de  mediator  și  a  intervenit  brutal  peste  celelalte  puteri \nconstituționale. \nDe altfel, relațiile dintre președinte și premier au balansat în \nultimii 30 de ani între conflict și obediență. Am văzut că atunci când \nmajoritatea parlamentară a fost favorabilă președintelui, acesta a ajuns \nșeful  de  facto  al  Guvernului.  Premierul  a  devenit  o  marionetă.  În \ncealaltă extremă, a coabitării, președintele a fost mai degrabă izolat de \ncătre prim-ministru, care a preluat toată puterea executivă. Aceasta nu \neste normalitatea! \nApoi, în plan parlamentar, mi-aș dori, de exemplu, să existe \nun  anumit  interes  pentru  reglementarea  moțiunii  constructive  de \n                                                                                             12                                                                                          \n     \ncenzură,  pe  model  german.  În  România,  partidele  politice  au \ntransformat  moțiunile  de  cenzură  într-un  instrument  de  imagine  și \nprilej de atacuri politice la adresa adversarilor. \nDe aceea, eu cred că moțiunea de cenzură trebuie să fie clară \nși nu numai pentru retragerea încrederii, ci și pentru acordarea ei unei \nalte persoane, care să-și asume de la bun început acest rol. \nDemiterea  premierului  trebuie  să  conducă  automat  la \ndesemnarea unui alt prim-ministru. Nu am fi stat acum două luni fără \nGuvern, dacă am fi avut acest instrument în Constituție. \nÎn plan guvernamental, cred că viitoarea Constituție trebuie \nsă găsească mecanisme mult mai clare de limitare a practicii excesive \na ordonanțelor de urgență. Parlamentul nu este o anexă a Guvernului \nRomâniei, ci un partener instituțional. S-a folosit prea mult pretextul \nurgenței,  astfel  încât  practica  ordonanțelor  a  devenit  o  modalitate \ncurentă de legiferare. Lucrurile nu mai pot continua așa! \nÎn general, este nevoie de o clarificare a atribuțiilor fiecărei \nputeri  în  parte.  Și  sunt  convins  că  experții  vor  găsi  cele  mai  bune \nsoluții  astfel  încât  să  nu  devenim  victimele  unui  experiment \nconstituțional! \nDoamnelor și domnilor, \nTrebuie să ne gândim serios dacă ne aflăm în acel „moment \nconstituțional”.  Am  ratat  acest  moment  după  integrarea  în  Uniunea \nEuropeană și în NATO. Am ratat în 2011, am ratat și în 2013, când \nam avut o largă majoritate parlamentară. \n                                                                                             13                                                                                          \n     \nNu avem scuze dacă vom rata din nou! După 30 de ani, nu \nmai putem să punem doar niște proptele. Ele nu rezolvă nimic! Nu \naduc dezvoltare, continuitate și stabilitate! \nSocietatea  așteaptă  o  Constituție  modernă,  care  să  reflecte \nrealitatea,  dar  care  să  conducă  la  dezvoltare  și  să  ofere  soluții \ninovative la provocările viitorului. \nTrebuie să facem o reformă constituțională serioasă. Și avem \nnevoie de fiecare român pentru a reuși acest lucru!  \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule președinte. \nInvit acum la tribună pe Excelența Sa, domnul Nicolae-Ionel \nCiucă, prim-ministrul României. \nDomnul Nicolae-Ionel Ciucă (prim-ministrul României): \nDomnule președinte al Senatului, \nDomnule președinte al Camerei Deputaților, \nStimate domnule președinte al Curții Constituționale, \nDomnule președinte Constantinescu, \nStimate doamne și stimați domni parlamentari, \nStimați colegi miniștri,  \nDoamnelor și domnilor ambasadori,  \nBună ziua! \nSunt deosebit de onorat să particip astăzi la această ședință \nsolemnă,  prin  care  marcăm  30  de  ani  de  la  adoptarea  Constituției \n                                                                                             14                                                                                          \n     \nRomâniei,  act  juridic  și  politic  fundamental  al  statului,  garant  al \nlibertăților democratice ale cetățeanului. \nLa  referendumul  național  desfășurat  pe  8  decembrie  1991, \nromânii s-au pronunțat pentru democrație, libertate și stat de drept, \npentru o societate în care demnitatea omului, drepturile și libertățile \ncetățenilor, dreptatea și pluralismul politic, supremația legii și statul \nde drept să fie valori supreme, garantate de stat. \nPrima  și  singura  Constituție  adoptată  după  căderea \ncomunismului,  actuala  Constituție  a  României,  reprezintă  piatra  de \ntemelie a societății noastre democratice, fiind inspirată și legitimată de \nidealurile Revoluției din Decembrie 1989, de sacrificiul și jertfa celor \ncare  și-au  pierdut  viața  sau  au  fost  răniți  în  acele  zile.  Această \nConstituție  este  cea  de-a  doua  cea  mai  longevivă  Constituție  a \nRomâniei, după cea din 1866. \nAcum,  la  trei  decenii  de  la  adoptare  și  după  revizuirea \nnecesară aderării la Uniunea Europeană, în anul 2003, consider că este \nnecesară în continuare reformarea statului și a administrației publice \npentru  a  pune  în  centrul  preocupărilor  cetățeanul,  pentru  a  crește \neficiența  și  calitatea  serviciilor  publice  oferite  contribuabililor  și \npentru a crește responsabilitatea deținătorilor funcțiilor publice. \nPandemia COVID-19 a arătat încă o dată cât de importantă \neste asigurarea echilibrului dintre libertățile democratice și dreptul la \nviață, pe care statul trebuie să-l asigure tuturor, inclusiv prin servicii \nmedicale de care toți cetățenii români trebuie să beneficieze în mod \negal. Starea de alertă este, alături de limitările legale și legitime ale \n                                                                                             15                                                                                          \n     \nlibertăților cetățenilor pe o perioadă restrânsă, la fel de importantă ca \nși  nevoia  de  prezervare  a  drepturilor  și  libertăților  care  dau  esența \nstatului  democratic.  Nevoia  acestui  echilibru  este  evidentă,  astăzi, \ncând traversăm o perioadă de criză sanitară în care sunt necesare unele \nreglementări pentru combaterea COVID-19. Trebuie să traversăm cu \nbine,  împreună,  această  perioadă  și  voi  lua  toate  măsurile  necesare \npentru  a  trece  țara  prin  această  criză,  cu  sprijinul  experților  și  al \npersonalului de specialitate, al instituțiilor statului, în colaborare cu \npartenerii europeni și internaționali, dar mai ales cu sprijinul tuturor \ncetățenilor României. \nExcelențele Voastre, \nDistinși invitați, \nAșa  cum  am  subliniat  de  la  această  tribună  și  cu  prilejul \nacordării votului de învestitură, în centrul preocupărilor Guvernului se \naflă cetățeanul  român și binele comun. Alături de toți  miniștrii din \nacest Guvern ne angajăm să facem tot ce depinde de noi pentru ca \nsituația  economică,  socială  și  sanitară  a  românilor  să  se \nîmbunătățească. \nOamenii au așteptări legitime de la noi: să cultivăm respectul \nfață  de  lege,  să  apărăm  adevărul,  dreptatea,  unitatea  socială  și \nsolidaritatea. Lucrăm pentru cetățeni, luând la timp, cu bună-credință \nși  nepărtinitor,  decizii  care  să  ducă  la  o  viață  în  siguranță,  la \ndezvoltare, la respectarea demnității fiecăruia și la o viață mai bună. \nObiectivul nostru este ca prin măsurile pe care le vom implementa să \nasigurăm dezvoltarea și prosperitatea țării noastre. \n                                                                                             16                                                                                          \n     \nValorile și libertățile constituționale există în fiecare dintre \nnoi, ne unesc, ne fac mai puternici ca națiune, iar idealurile comune \nreprezintă liantul între cetățeni și instituțiile statului. \nDe aceea, vă cer sprijinul, atât dumneavoastră, dar și tuturor \ncetățenilor,  pentru  a  construi  o  țară  mai  puternică  și  prosperă, \naducându-i  pe  oameni  împreună  în  jurul  unui  obiectiv  comun: \ndezvoltarea și bunăstarea României și a românilor. \nÎn calitate de cetățean român și de prim-ministru al României, \nvoi  milita  întotdeauna  pentru  respectarea  literei  și  spiritului \nConstituției și pentru domnia legii. \nVă mulțumesc. (Aplauze.) \n                                                                                             17                                                                                          \n     \nDomnul Florin-Vasile Cîțu: \nMulțumim, domnule prim-ministru. \nInvit  la  tribună  pe  Excelența  Sa,  domnul  Valer  Dorneanu, \npreședintele Curții Constituționale. \nDomnule președinte! \nDomnul  Valer  Dorneanu  (președintele  Curții \nConstituționale): \nStimate domnule președinte al Senatului Florin Cîțu,  \nStimate  domnule  președinte  al  Adunării  Naționale,  al \nCamerei  Deputaților  -  zicem  Adunare  Națională,  pentru  că  așa  îi \nspunea pe vremuri, \nDistinse domnule prim-ministru Nicolae Ciucă, \nLa mulți ani și pentru ziua dumneavoastră de astăzi! \nDistinși miniștri,  \nDomnule președinte Emil Constantinescu, \nStimați parlamentari, \nDați-mi voie să mă răsfăț și să vă spun dragi colegi, \nÎnaltpreasfinția Voastră, \nOnorată asistență, \nMulțumesc  în  primul  rând  Parlamentului  pentru  onoranta \ninvitație  de  a  mă  adresa,  în  calitate  de  președinte  al  Curții \nConstituționale,  acestei  distinse  adunări  care  cinstește  Constituția \nRomâniei. \nÎn calitate de garant al supremației Constituției, pentru noi, \nCurtea Constituțională, este o mare onoare acest lucru și în această \n                                                                                             18                                                                                          \n     \ncalitate îmi permit să vă amintesc faptul că actul fundamental al țării \neste o adevărată Biblie și nu întâmplător fiecare dintre noi începem \nactivitatea depunând jurământul de credință cu mâna pe Constituția \nRomâniei și pe Biblie.  \nSărbătorim, astăzi, 30 de ani de la „momentul zero”, de la \nborna de stat a democrației românești, 30 de ani de la debutul unei \nperioade istorice pentru neamul românesc, unei epoci dorită a fi de \nlibertate și speranță, de încredere și entuziasm, care să succeadă anilor \nlungi,  apăsători  și  tenebroși  ai  comunismului,  30  de  ani  de  la \nadoptarea Constituției României.  \nLa acest moment aniversar, să ne amintim faptul că nu a fost \ndeloc  ușor  să  se  elaboreze  o  nouă  Lege  fundamentală,  care  să \nreușească mai întâi de toate să smulgă societatea din automatismele \ncomportamentale  și  atitudinile  formate,  fără  voia  sa,  sub  povara \nvremurilor,  pe  parcursul  jumătății  de  secol  petrecute  în  regimul \ncomunist, mai apoi să imprime un suflu nou, democratic, în acord cu \nspiritul  european,  care  să  rezoneze  cu  aspirațiile  și  idealurile \nRevoluției din Decembrie 1989 și să ofere, în același timp, mecanisme \njuridice concrete și eficiente, care să răspundă așteptărilor poporului. \nAdunarea  Constituantă,  instituită  în  acest  scop,  a  avut  la \ndispoziție pentru acest copleșitor demers creator un termen de 18 luni \nde la înființare. Lucrările Adunării Constituante s-au desfășurat astfel \nîncât  să  asigure  Adunării  Constituante  timpul  necesar  pentru  o \nelaborare ca atare. \n                                                                                             19                                                                                          \n     \nS-au conceput două lecturi, în acest scop, prima lectură având \nca  obiect  inițierea  membrilor  Adunării  Constituante  cu  modul  de \nredactare a unei constituții, precum și informarea acestora cu privire la \nconținutul constituțiilor din statele democratice. \nProcesul  de  elaborare  a  Constituției  a  beneficiat  de  o \nsubstanțială  asistență  internațională,  fiind  valorificată  experiența \nstatelor cu tradiție democratică. \nComisia  a  avut  întâlniri  inclusiv  cu  reprezentanți  ai  unor \nautorități  internaționale,  mai  ales  organisme  ale  ONU  și  ale \nConsiliului Europei, iar lucrările comisiei au fost analizate în cadrul \nComisiei de la Veneția. Un rol important l-au avut avizele comunicate \nde  diferite  organizații,  precum  Comitetul  Helsinki  pentru  drepturile \nomului,  dar  și  discuțiile  purtate  cu  diferiți  specialiști  în  drept \nconstituțional din numeroase țări, și chiar participarea nemijlocită a \nunor  specialiști  francezi,  în  frunte  cu  reputatul  profesor  Robert \nBadinter; la dezbaterile acestea care au însoțit elaborarea Constituției \ns-au valorificat și tradițiile constituționalismului românesc, preluat din \nprincipiile revoluției franceze. \nPrecizez aceste detalii pentru a evidenția dorința membrilor \nAdunării  Constituante  de  a  elabora  o  lege  fundamentală  a  statului \nromân  care  să  fie  în  concordanță  cu  standardele  internaționale  în \nmaterie  constituțională,  care  să  înglobeze  patrimoniul  democratic \neuropean  și  care  să  înalțe  viața  juridică,  politică  și  economică  a \nsocietății  românești  la  un  nivel  similar  celor  al  statelor  cu  sisteme \ndemocratice consolidate printr-o îndelungată tradiție. Să apreciem și \n                                                                                             20                                                                                          \n     \nsă respectăm acest efort uriaș, realizat cu toată convingerea și cu bună-\ncredință! \nDesigur  că,  fiind  o  creație  umană,  Constituția  noastră  nu \nputea  fi  perfectă,  ireproșabilă,  dar  conținutul  ei  reușește  să  ofere \nsuficiente repere pentru construirea pe baza sa a unui sistem care să \npermită  buna  funcționare  a  instituțiilor  publice  și  a  vieții  politice, \neconomice, în ansamblul său. În timp, pe măsura evoluției sociale, a \ndezvoltării complexului de relații interumane și interinstituționale, a \nremodelării peisajului socio-politic, unele aspecte nu au mai corespuns \nnoilor realități, diferite de cele avute în vedere în puterea constituantă \noriginală.  Tocmai  pentru  acest  motiv,  a  fost  înscrisă  în  Constituție \nposibilitatea revizuirii sale, iar anul 2003 a fost momentul în care s-a \nrealizat  o  astfel  de  primenire  a  legii  noastre  supreme,  corijându-se \nimperfecțiunile, adaptându-i-se prevederile la schimbările survenite și \nîmbunătățindu-i-se soluțiile propuse inițial. \nDe asemenea, revizuirea din 2003 a avut un scop mai mult \ndecât atât, reconfigurându-se cadrul constituțional național, astfel încât \nsă permită aderarea României la Organizația Atlanticului de Nord și \nintegrarea în Uniunea Europeană. \nAșadar, deși este Legea fundamentală a statului, Constituția \nnu  putea  rămâne  încremenită  în  timp,  ci  poate  fi  modificată  atunci \ncând această necesitate apare ca stringentă. Dar revizuirea Constituției \ntrebuie făcută cu responsabilitate, cu înțelepciune, cu simțul datoriei \nfață de popor, cu intenția sinceră de a aduce un beneficiu acestuia, și \nnu dintr-o dorință, chiar inspirată, unilaterală. Din păcate, însă, ideea \n                                                                                             21                                                                                          \n     \nrevizuirii  Constituției  a  fost  utilizată  nu  de  puține  ori  ca  miză \nelectorală, lipsită de o serioasă acoperire sub aspectul motivației și al \njustificării  raționale,  fiind  transformată  într-un  instrument  de \nmanipulare  în  vederea  obținerii  de  capital  electoral  din  promisiuni \nirealizabile. O astfel de atitudine distructivă nu face altceva decât să \nsemene  îndoială,  să  inducă  o  stare  de  incertitudine  cu  privire  la \nordinea  constituțională,  fragilizând  însăși  construcția  democratică  a \nstatului.  Din  fericire,  probabil  anticipând  asemenea  inițiative \noportuniste, legiuitorul constituant a instituit o procedură complexă de \nrevizuire, compusă dintr-o succesiune de etape și prevederi obligatorii, \nstabilind în final și limitele revizuirii, care fac obiectul așa-zisei părți \nrigide a Constituției. \nAr trebui ca în lupta politică să se renunțe la ideea de a se da \ntot  timpul  vina  pe  pretinsele  imperfecțiuni  ale  Constituției  pentru \nnerealizările, pentru insuccesele clasei politice. Mecanismul statal va \nputea funcționa perfect în baza actualei reglementări constituționale \ndacă prevederile Legii fundamentale vor fi respectate atât în litera, cât \nși  în  spiritul  lor.  Domnia  legii,  care  este  o  exigență  esențială  a \nprincipiului statului de drept, ar trebui să fie un adevărat far călăuzitor \npentru toți participanții la viața publică. Nu puțini sunt cei care invocă \nacest concept al statului de drept, dar uită care este semnificația sa, \nuită că acesta implică subordonarea statului în toate componentele sale \nfață de drept și în primul rând față de Constituție și că are ca scop \ntocmai  ponderarea  eventualelor  tendințe  abuzive  discreționare  ale \nstructurilor  etatice.  Or,  se  știe  că  puterea  exemplului  este  o  armă \n                                                                                             22                                                                                          \n     \nredutabilă. Cum putem pretinde cetățenilor să respecte și să cinstească \nLegea fundamentală a țării dacă unii dintre cei care dețin și exercită \nputerea politică în numele lor o pun la îndoială sau o bagatelizează? \nCum putem aștepta din partea poporului să fie mândru de Constituția \nsa, când unii dintre reprezentanții acestuia o contestă? \nÎn  calitate  de  garant  al  supremației  Constituției,  Curtea \nConstituțională vă invită să prețuim împreună importanța cărții noastre \nfundamentale,  să-i  recunoaștem  obligativitatea  și  să  o  respectăm  în \nlitera și spiritul ei. \nLa mulți ani Constituției României! \nȘi v-aș ruga să-mi permiteți o scurtă informare.  \nÎn foaierul din fața sălii de ședințe sunt mai multe panouri \norganizate cu sprijinul generos al Arhivelor Naționale, al Monitorului \nOficial și al AGERPRES-ului, care redau constituțiile în original, cu \nsemnăturile respective, Constituția din 1866, invocată și aici ca model, \nConstituția din 1923 și Constituția din 1991. \nVă mulțumesc foarte mult pentru atenție. (Aplauze.) \nDomnul Florin-Vasile Cîțu: \nMulțumim, domnule președinte. \nDoamnelor și domnilor senatori și deputați, \nPotrivit celor convenite, în această ședință solemnă vor avea \nintervenții reprezentanți ai grupurilor parlamentare reunite, în limita a \n7 minute pentru fiecare grup parlamentar, iar deputaților și senatorilor \nneafiliați  li  se  alocă  3  minute,  cu  o  singură  intervenție,  printr-un \nreprezentant comun. \n                                                                                             23                                                                                          \n     \nAvem lista. Doar Grupul parlamentar AUR nu a ... \nDomnul George-Nicolae Simion (din sală): \nStați că vă dau acum! \nDomnul Florin-Vasile Cîțu: \nVă rog! \nDin partea Grupurilor parlamentare ale PSD, domnul senator \nRobert Cazanciuc. \nDomnul Robert-Marius Cazanciuc: \nDomnule președinte al Senatului, \nDomnule președinte al Camerei Deputaților,  \nDomnule prim-ministru, \nStimați membri ai Guvernului, \nDoamnă ministru, \nDomnule președinte Emil Constantinescu,  \nDomnule președinte Dorneanu, \nÎnaltpreasfinția Voastră, \nDragi colegi, \nÎn misiunea noastră, ca membri ai Parlamentului, de a face \ncunoscută legea, facem deseori referire la litera și spiritul ei. \nDacă  vorbim  de  Legea  fundamentală,  avem  aici  spiritul \nConstituției,  care  s-a  transformat  într-o  esență  tare  -  Constituția \nRomâniei. \nAm  luat  de  la  bibliotecă  această  geneză  și  dați-mi  voie  să \ncitez câteva rânduri din această carte: „Emoția mea este firească în \n                                                                                             24                                                                                          \n     \nacest moment solemn, când pentru a treia oară, în decurs de 150 de \nani, România are prilejul ca, prin reprezentanții săi aleși, să dezbată și \nsă voteze o constituție adevărată”. \nAstăzi, la 30 de ani de la acest discurs, rostit de Dan Amedeo \nLăzărescu în 1991, avem aceleași preocupări de a cârmui țara spre un \nviitor european, numai că de această dată viitorul european este legat \nși  de  utilizarea  adecvată  a  uriașelor  resurse  puse  la  dispoziția  țării \nnoastre pentru a reduce decalajele față de alte state europene care timp \nde 50 de ani au avut un destin mai bun decât am avut noi la frontiera \nEuropei. \nSpunea, la vremea respectivă, profesorul Iorgovan, că speră \nca această Constituție să aibă rolul unui adevărat pact social. \nDincolo  de  reașezarea  statului  român  pe  principii  real \ndemocratice, Constituția din 1991, pe care o sărbătorim astăzi, a fost și \nun rezultat al transpunerii în lege a entuziasmului celor care își doreau \nlibertatea, despre  care auziseră de la părinți, bunici sau din filmele \namericane, dar și a entuziasmului celor care plătiseră cu ani grei de \ntemniță comunistă pentru vina de a lupta pentru libertate.  \nAstăzi, noi, parlamentarii, avem o dublă datorie față de acești \noameni și față de urmașii noștri. Avem datoria de a înțelege dacă în \ncei 30 de ani care au trecut de la adoptarea Constituției aceasta a reușit \nsă  se  facă  cunoscută  și  înțeleasă  de  poporul  ei,  dacă  spiritul  Legii \nfundamentale a fost deslușit de cei chemați să o aplice și să o apere. \nLa  începutul  anilor  '90,  Constituția  a  fost  percepută  mai \ndegrabă ca un reper academic, departe de viața obișnuită. \n                                                                                             25                                                                                          \n     \nO cercetare sociologică realizată recent ne-a arătat că pentru \nromâni Constituția reprezintă astăzi nu doar un set de principii, ci un \ntext viu, aflat în vârful ierarhiei legilor, care poate influența în mod \ndirect viața fiecăruia dintre noi. \n63% dintre români consideră că o modificare a Constituției \nle-ar face o viață mai bună. \nNe-am întrebat la începutul anului dacă ar fi o idee bună ca \nstatul  să  distribuie  fiecărui  cetățean  câte  o  Constituție.  90%  dintre \nromâni au spus că da, ar fi o idee foarte bună. Românii vor să aibă un \nreper, vor să știe că pot apela la cineva fundamental atunci când ceva \nnu merge bine. \nGardianul  Constituției  este,  de  29  de  ani,  Curtea \nConstituțională, care prin 22.000 de decizii pronunțate până în prezent \nne-a arătat cum trebuie interpretate textele Constituției, dar și limitele \nunora dintre ele, care au rămas tributare contextului social economic \nîn care au fost adoptate. \nGardian al Constituției sau făuritor de legi? \nSunt  convins  că  membrii  Curții  Constituționale  își  pun \naceastă întrebare la fiecare decizie  pe care o pronunță, iar numărul \nmare al acestora arată, de asemenea, nevoia cetățeanului de a respecta \nConstituția,  de  către  fiecare  dintre  noi,  dar  și  de  către  instituțiile \nstatului. \nTitulatura  marginală  a  primului  articol  din  Constituție  este \n„Statul român”. Poate era mai potrivit dacă primul articol se numea \npur și simplu România, pentru a arăta preeminența poporului român. \n                                                                                             26                                                                                          \n     \nLegea  fundamentală  trebuie  să  aibă  în  centrul  ei  omul,  cu \ndrepturile și libertățile lui fundamentale, cu un stat capabil în mod real \nsă  asigure  protejarea  lor,  printr-o  arhitectură  constituțională  care  să \nstatueze principiul supremației și respectării Constituției și a legilor, \nprecum și cooperarea loială dintre puteri, toate acestea în beneficiul \ncetățeanului. \nDacă această constituție îndeplinește astăzi acest rost vă invit \nsă reflectăm și să lucrăm împreună. \nPentru  un  dialog  eficient  despre  Constituție  și  pentru  a \ncunoaște modele ce pot contribui la conturarea propriilor convingeri \naveți la dispoziție o carte în format electronic. \nÎn 2015, cu ajutorul a patru profesori universitari, am tradus \nîn  limba  română  toate  constituțiile  Uniunii  Europene.  O  să  primiți \nfiecare dintre dumneavoastră, printr-un mesaj, din partea liderilor de \ngrup, această carte în format electronic. \nDupă 30 de ani îi evocăm astăzi aici pe membrii Adunării \nConstituante care ne-au lăsat moștenire o constituție care a reașezat \nțara după comunism. \nCare va fi moștenirea noastră, a celor de aici? Ce vom lăsa \nnoi?  O  împărțire  a  românilor  în  mai  multe  categorii:  bugetari  și \ncorporatiști, locuitori în țară sau în diaspora, pro sau contra Uniunii \nEuropene, pro sau contra justiției. \nDupă  câteva  luni  de  dezbateri  în  cadrul  Partidului  Social \nDemocrat ne-am pus întrebarea dacă această Constituție poate fi un \nliant al națiunii. \n                                                                                             27                                                                                          \n     \nPentru  a  căuta  răspuns  la  această  întrebare,  Asociația  „Pro \nDemocrația”  și  Institutul  Social-Democrat  „Ovidiu  Șincai”  au \norganizat  pe  1  iulie  o  dezbatere  consacrată  analizei  de  ansamblu  a \nevoluției societății românești guvernată de actuala Constituție. \nAți  primit  fiecare  dintre  dumneavoastră  această  carte.  Cei \ncare n-ați primit-o încă, o veți primi cu siguranță. Este un volum care \nreunește lucrările a 12 profesori universitari și 2 membri ai Adunării \nConstituante.  Au  fost  invitați  să-și  exprime  opiniile  cu  privire  la  o \nConstituție a viitorului și asupra măsurii în care Legea fundamentală \npoate fi îmbunătățită, astfel încât să răspundă marilor provocări ale \nRomâniei de astăzi, obiectivelor comune europene și ale omenirii, în \ngeneral.  \nVorbind de viața acestei Constituții și de obiectivele comune \neuropene,  fostul  ministru  al  integrării,  profesorul  Vasile  Pușcaș, \nspunea că revizuirea din 2003 a tratat aderarea la Uniunea Europeană \nca  un  simplu  act  de  politică  externă,  și  nu  ca  un  proces  intern  de \ntransformare a statului și a societății. \nRevizuirea din 2003 a reprezentat actul juridic care a făcut \nposibilă aderarea la Uniunea Europeană și NATO. \nÎncercările de revizuire din 2011-2013 au fost arme în bătălia \npolitică internă, din păcate, dar, în același timp, au arătat nevoia de \nclarificare a unor  texte scrise poate cu prea  mult entuziasm în anii \n1990-1991 și nevoia de a consfinți statutul nostru real de membri ai \nUniunii Europene și ai NATO. \n                                                                                             28                                                                                          \n     \nModificările actualei Constituții ar putea fi abordate din cel \npuțin trei perspective, dacă doriți. Aș spune una tehnică – și vă dau un \nexemplu – art. 29 vorbește de telegrame. Am întrebat Poșta Română \ncând a fost trimisă ultima telegramă. Acum mai bine de 10 ani. \nDomnul Florin-Vasile Cîțu: \nDomnule senator, vă rog să încercați să finalizați! \nDomnul Robert-Marius Cazanciuc: \nImediat, domnule președinte! E un moment solemn. \nDe  opțiune  politică,  regionalizarea  și  formarea  Guvernului. \nPoate președintele să încredințeze formarea Guvernului partidului care \na  câștigat  alegerile?  Și  inovativă.  Reglementarea  constituțională  a \nrolului opoziției parlamentare, protejarea drepturilor fundamentale în \nfața  provocărilor  generate  de  evoluția  inteligenței  artificiale  sau \nprotejarea  statului  în  fața  regimurilor  comerciale  și  economice \ntransfrontaliere. \nCred că astăzi, în Parlament, avem obligația față de poporul \nnostru să lansăm dezbateri publice față de principalele teme ale vieții \nsociale,  economice  și  politice,  asupra  modului  în  care  drepturile \nfundamentale  sunt  respectate  în  mod  real,  asupra  modului  în  care \nputerile statului au funcționat în slujba poporului și care în final să \nconducă,  de  ce  nu,  la  un  acord  politic  național  pentru  o  eventuală \nrevizuire a Constituției. Un asemenea proiect ar putea reprezenta un \nliant al națiunii care să contribuie la uniunea spirituală a poporului \nromân. \n                                                                                             29                                                                                          \n     \nVa fi posibil doar în măsura în care acest proces va fi unul \nautentic  și  oamenii  vor  vedea  că  este  unul  autentic,  nu  ca  un  alt \ninstrument într-o bătălie politică. \nDezbaterea  națională  în  jurul  temei  revizuirii  Constituției \npoate fi un instrument de atingere a obiectivului de refacere a legăturii \nțării cu fiecare român. \nAstăzi suntem datori să le lăsăm celor care vin după noi o \nRomânie în bună stare. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule senator. \nDin partea Grupurilor parlamentare ale PNL....  \n(Domnul  senator  Robert-Marius  Cazanciuc  revine  la \ntribună.) \nMai aveți? \nDomnul Robert-Marius Cazanciuc: \nAți primit, de asemenea, stimați colegi, o coliță nouă, timbre \nrealizate în 2019 de către Romfilatelia, în care pentru prima dată pe \ntimbre  au  fost  puse  drepturile  fundamentale.  Sunt  nouă  drepturi \nfundamentale, tipărite în milioane de exemplare, care au încercat să \nfacă cunoscută românilor Legea fundamentală. \nMulțumesc. (Aplauze.) \nDomnul Florin-Vasile Cîțu: \nMulțumim, domnule senator. \n                                                                                             30                                                                                          \n     \nO inițiativă foarte bună. \nDin partea Grupurilor parlamentare ale PNL, doamna senator \nLaura-Iuliana Scântei. \nDoamna Laura-Iuliana Scântei: \nVă mulțumesc, domnule președinte. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule președinte Emil Constantinescu, \nÎnaltpreasfinția Voastră, \nDomnule președinte al Curții Constituționale, \nDistinși membri ai Corpului diplomatic, \nDragi invitați, \nDoamnelor și domnilor senatori și deputați, \nSărbătorim într-adevăr 30 de ani de la intrarea în vigoare a \nConstituției din 1991. \nTimp  de  30  de  ani,  Constituția  a  garantat  stabilitatea \nregimului  politic,  a  oferit  termenul  de  referință  pentru  drepturile  și \nlibertățile fundamentale ale cetățenilor și a fost temelia pe care s-au \nconstruit instituțiile vitale ale statului. \nTotuși trebuie să fim sinceri, 30 de ani nu înseamnă mulți ani \nconstituționali.  Prin  comparație,  Constituția  de  la  1866  a  fost  în \nvigoare vreme de 57 de ani. Avem deci o Constituție tânără și, pe cale \nde consecință, o democrație la fel de tânără. \nDeși e tânără, Constituția prevede un obiectiv de țară istoric, \n                                                                                             31                                                                                          \n     \nîmpărtășit în egală  măsură de toate forțele politice responsabile, de \nautoritățile statului și de majoritatea românilor, și anume, România - \nstat democratic. Acel stat cu o democrație consolidată, axată pe cele 3 \nmari valori fondatoare ale liberalismului politic, și anume: protejarea \nvieții, promovarea libertății și garantarea proprietății. Adică un stat de \ndrept, un stat de tip occidental, care își respectă îndatoririle rezultate \ndin  angajamentele  internaționale,  inclusiv  cele  care  decurg  din \ncalitatea de stat membru UE și NATO. \nDoamnelor și domnilor, \nAți auzit și până acum, de la antevorbitorii mei, veți auzi în \ncontinuare, azi, la ceas aniversar, multe cuvinte frumoase, dar și critici \nla adresa Constituției în vigoare. Toate oferă răspunsuri cu privire la \nîntrebarea: Ce reprezintă Constituția României, după 30 de ani, pentru \ncetățeni,  pentru  politicieni  și  pentru  țară?  Că  înglobează  cele  mai \nînalte valori și idealuri ale unei societăți democratice, că este o pavăză \npentru  asigurarea  statului  de  drept  și  a  independenței  justiției,  o \ngaranție că nicio autoritate nu va abuza de puterea sa și va acționa în \nlimitele constituționale, că, într-adevăr, cuprinde catalogul de drepturi \nși libertăți fundamentale și că e un scut împotriva abuzului de putere al \nautorităților statului împotriva cetățenilor. \nÎn ce mă privește, am dorit astăzi să vă spun despre ce nu este \no Constituție. \nÎn primul rând, o Constituție nu este doar un document politic \nsau doar o lege care se poate modifica oricum și oricând, după bunul \nplac al unei majorități politice sau al unui partid care, de exemplu, s-ar \n                                                                                             32                                                                                          \n     \nteme că nu ar da nici după 20 de ani, în anul 2024, un candidat ales la \nfuncția de președinte al României. \nÎn  al  doilea  rând,  o  Constituție  nu  reprezintă  nimic  fără \nconstituționalism. Legea fundamentală a unui stat capătă valoare dacă \neste respectată în timp și dacă, prin respectarea continuă, la nivelul \nsocietății  se  creează  un  sentiment  puternic  de  apartenență  la \nConstituție și la valorile sale. \nÎn al treilea rând, o Constituție nu este în realitate opera unei \nmajorități  politice  conjuncturale,  deși  unii  așa  cred.  O  Constituție \ndurabilă este rezultatul unui autentic moment constituțional. Un astfel \nde moment constituțional a fost în anii 1990, 1991, atunci când s-a \nrealizat  trecerea  de  la  vechiul  regim  politic  totalitar  la  noul  regim \npolitic democratic. Constituția României a eliminat atunci posibilitatea \nconcentrării  puterii  în  mâinile  unei  persoane,  ale  unui  grup  de \npersoane  sau  ale  unei  instituții  și  așa  sperăm  să  rămână  pentru \ntotdeauna. \nMai târziu, în 2003, la momentul revizuirii, s-a avut în vedere \nnevoia fundamentală a României de a adera la structurile euroatlantice \nși de a se defini un destin european pentru societatea românească. \nFără  îndoială,  doamnelor  și  domnilor,  Constituția  nu  este \nperfectă,  iar  numeroasele  decizii  ale  Curții  Constituționale  i-au \nevidențiat vreme de 30 de ani și limitele și lipsurile. Cu toate acestea, \nmomentele  constituționale  autentice  pentru  revizuirea  Legii \nfundamentale trebuie să fie rezultatul unei nevoi sociale reale și să \nexprime  o  viziune  asupra  arhitecturii  statului,  construită  în  timp  și \n                                                                                             33                                                                                          \n     \nîmpărtășită de majoritatea cetățenilor. \nÎnchei spunându-vă că Partidul Național Liberal nu se teme \nde o revizuire a Constituției. PNL reafirmă angajamentul politic de a \ncontinua  construcția  statală  asumată  încă  de  la  înființarea  sa,  dar \natunci când va revizui Constituția nu va renunța la viziunea sa liberală \nasupra statului și asupra economiei. Liberalismul constituțional va fi \npromovat în continuare ca principiu de modernizare a statului român \nîn  era  digitalizării,  pentru  a  oferi  cetățenilor  cu  adevărat  un  stat \nfuncțional, bazat pe o economie liberă, pe domnia legii și pe respectul \ndrepturilor fundamentale. \nAșadar,  azi,  la  ceas  aniversar,  urăm  Constituției  noastre \nlongevitate  și  respect  din  partea  tuturor  –  cetățeni  și  întreaga  clasă \npolitică! \nVă mulțumesc. (Aplauze.) \nDomnul Florin-Vasile Cîțu: \nMulțumesc, doamnă senator. \nDin partea Grupurilor parlamentare ale USR, domnul senator \nRadu-Mihai Mihail. \nDomnul Radu-Mihai Mihail: \nMulțumesc, domnule președinte. \nDoamnelor și domnilor, \nSuntem  un  stat  care  derapează  spre  eșec  și  Constituția  din \n1991  nu  este  străină  de  ceea  ce  se  întâmplă.  Constituția  României \nmoderne, libere și prospere ar fi trebuit să înceapă cu punctul 8 de la \n                                                                                             34                                                                                          \n     \nTimișoara. Cu despărțirea conștientă și asumată de trecutul totalitar și \nde aceia care i-au făcut posibilă existența timp de o jumătate de veac. \nConstituția de la 1991 a venit după „Duminica orbului” din \n1990  și  a  consfințit  restaurația  foștilor  comuniști  și  securiști  din \nRomânia.  A  fost  scrisă  după  chipul  și  asemănarea  destinatarului  și \nautorului  –  Ion  Iliescu,  zis  și  comunist  cu  față  umană,  și  Antonie \nIorgovan, zis și comunist cu studii juridice. \nConstituția României validată la referendumul din decembrie \n'91 a fost scrisă de un președinte al Asociației Studenților Comuniști \ndin  Universitatea  București,  pentru  președintele  Uniunii  Tineretului \nComunist. \nAcum  30  de  ani  eram  reporter  la  Radio  Delta  și  eram  pe \nstradă și îi întrebam pe oamenii care mergeau foarte mândri să voteze \nConstituția, dacă au citit textul și de ce îl votează? Și răspunsul era \ncam același de la toți: „Păi, ne-a spus Ion Iliescu că e de bine”. \nUSR a apărut pentru că românii s-au săturat să le spună un \ntătuc și gașca lui ce să facă. (Aplauze. Vociferări.) \nAcum  oamenii  sistemului  tot  vorbesc  despre  schimbarea \nConstituției, astfel încât președintele să nu mai fie ales de români, ci \nde ei. (Vociferări.) \nOamenii fără chip vor ca funcția de președinte al românilor să \npoată fi scoasă la mezat și tranzacționată între grupurile parlamentare, \nmonedă de schimb în trocurile politice, departe de ochii lumii și de \nochii cetățeanului. \nUSR  a  apărat,  apără  și  va  apăra  statul  de  drept  și  valorile \n                                                                                             35                                                                                          \n     \ndemocrației liberale de toate încercările de a pune instituțiile statului, \noricare  ar  fi  ele...  (Vociferări.)  ...la  dispoziția  infractorilor,  a \nevazioniștilor, a hoților din bugetul de stat și a combinatorilor politici \ncare îi cauționează. (Vociferări.) \nȘi închei cu o ultimă remarcă. Antonie Iorgovan, părintele \nConstituției din '91, a fost, ca tot românul imparțial, expert în cadrul \nComisiei juridice constituționale și pentru drepturile omului din cadrul \nCFSN  și  independent,  dar  afiliat,  în  legislatura  '90-'92,  la  Grupul \nparlamentar al PNL, pentru ca apoi să treacă la PSD, demonstrând \nastfel multilateralismul FSN-ismului, așa cum îl vedem și astăzi. \nNu-i așa că de acolo de sus, de unde se află, Caragiale râde cu \ngura până la urechi? (Vociferări. Aplauze.) \nDomnul Florin-Vasile Cîțu: \nMulțumesc, domnule senator. \nDin  partea  Grupurilor  parlamentare  AUR,  domnul  George \nSimion. \nDomnul George-Nicolae Simion: \nMulțumesc frumos. \nA fost un referendum pentru modificarea Constituției, să fie \nspecificat  faptul  că  în  România  căsătoria  este  între  un  bărbat  și  o \nfemeie. Sper că nu vreți să modificați Constituția în sensul în care să îl \nluați pe domnul Cîțu legal de soție, da? (Vociferări.) \nNoi nu suntem de acord cu faptul că trebuie să se producă o \nfederalizare  sau  o  regionalizare  sau  cum  dorește  unul  sau  altul  din \n                                                                                             36                                                                                          \n     \npartidele și organizațiile non-guvernamentale care sunt în Parlament \nastăzi. Nici pentru punerea în acord cu anumite prevederi europene. \nNoi  credem  că  a  noastră  Constituție  este  foarte  bună.  Și  unele \nîncercări de încălcare a Constituției, cum a fost înlăturarea Avocatului \nPoporului, neconstituțională, au fost stopate. \nȘi dacă tot ne-ați dat niște timbre aici, în care sunt prevăzute \narticolele  fundamentale,  vedeți  că  pierdem  o  generație,  pentru  că \ndreptul la învățătură este asigurat. Din păcate, nu a fost asigurat de \nstatul  român,  prin  hotărâri  de  Guvern  care  sunt  aduse  aici,  în \nParlament  și  noi  doar  trebuie  să  le  ascultăm,  nici  măcar  nu  putem \ninterveni asupra stării de alertă. \nÎncetați  să  călcați  în  picioare  drepturile  fundamentale  ale \nromânilor și începeți să respectați Constituția! \nNu prin ședințe solemne faceți asta, ci respectând Constituția \nși eliminând orice formă de obligativitate asupra românilor! \nConstituția este bună. Trebuie susținută și trebuie apărată de \nuzurpatori, atât de aici, de la București, cât și de la Bruxelles! \nVă mulțumesc. (Aplauze.) \nDomnul Florin-Vasile Cîțu: \nMulțumesc. \nDomnul Tanasă. \nDomnul Dan Tanasă: \nDa. \nÎnaltpreasfinția Voastră, \n                                                                                             37                                                                                          \n     \nDomnule președinte al Camerei Deputaților, \nOnorați membri ai Guvernului, \nDoamnelor și domnilor senatori și deputați, \nArt.  3  al  Constituției  României  vorbește  despre  teritoriul \nRomâniei, care este inalienabil. \nDin  păcate,  în  ultimii  30  de  ani,  atât  PSD,  cât  și  PNL  și \nUDMR au permis vânzarea pământului României către străini, la un \nnivel demențial. \nDin  păcate,  suntem  poate  unici  în  lume,  ne-am  înstrăinat \npământul și am vândut, ne-am trezit într-o situație în care am permis, \nculmea, încălcarea art. 3 al Constituției României. \nArt. 12 vorbește de simbolurile naționale ale României. \nArt. 13 vorbește de limba națională, de limba română. \nEu  am  câștigat  câteva  zeci  de  procese  în  instanțele  din \nRomânia, prin care am încercat să impun respectarea limbii oficiale de \nstat. Și, din păcate, atât PSD, cât și PNL, ați tolerat timp de 30 de ani \natitudinile absolut inacceptabile ale UDMR atunci când vine vorba de \nsimboluri naționale și de limba oficială de stat în România. \nAți permis... ați permis – că plecați, domnule Kelemen Hunor \n–  ați  permis,  domnilor,  ca  în  Transilvania,  practic,  în  multe  zone, \nlimba maghiară să devină, practic, de facto limbă oficială de stat. Și \npermiteți în continuare, dragi colegi de la PSD și de la PNL! \nLimba oficială de stat nu este negociabilă cu nimeni! Și nici \nsimbolurile naționale! Acestea le puteți spune colegilor de la UDMR. \nȘi închei. \n                                                                                             38                                                                                          \n     \nArt. 47 vorbește despre faptul că: „Statul este obligat să ia \nmăsuri de dezvoltare economică și de protecție socială, de natură să \nasigure cetățenilor un nivel de trai decent”. \nÎn ultimii 30 de ani, modul în care PSD și PNL au înțeles să \nfacă  politică  în  România  ne  situează  pe  ultimele  locuri  la  ceea  ce \nînseamnă nivel de trai. Ultimele locuri în Europa. \nȘi, mai mult decât atât, modul în care PSD și PNL au făcut \npolitică în ultimii 30 de ani a dus la situația absolut inacceptabilă în \ncare peste 3,5 milioane de români au fugit de aici, de pe acest pământ. \nI-ați fugărit voi. Și, din păcate, în ultimii 4 ani, nici USR nu s-a lăsat \nmai prejos. \nMulțumesc. (Aplauze.) \nDomnul Florin-Vasile Cîțu: \nMulțumim. \nDomnul deputat Ciubuc. \nDomnul Ciprian Ciubuc: \nDomnule președinte al Senatului, \nDomnule președinte al Camerei Deputaților, \nDomnule președinte Constantinescu, \nStimați colegi, \nStimați invitați, \nEu am să vorbesc scurt. \nȘi am să vorbesc de art. 16 - cetățenii români sunt egali în \nfața legii. \n                                                                                             39                                                                                          \n     \nStimați colegi, \nNu  suntem  astăzi  în  măsură  să  respectăm  art.  16.  De  ce? \nPentru  că  pe  baza  ordonanțelor  de  urgență  și  a  stării  de  alertă, \ndrepturile  românilor  nu  sunt  respectate.  Avem  6  articole  din \nConstituție – domnule președinte al Curții Constituționale, puteți să \nconfirmați sau infirmați – care sunt călcate în picioare pentru că avem \no stare de alertă neconstituțională și măsuri restrictive aberante. \nVin de la întâlnirea care a avut loc săptămâna trecută, de la \nDelegația Adunării Parlamentare a Francofoniei, unde – vreau să vă \nspun un lucru foarte important și vă rog să fiți atenți cu toții – am fost \nadunați mai mulți parlamentari din Parlamentul României, care facem \nparte din Delegație, inclusivi parlamentari din toate țările francofone, \nni s-au ținut lecții de modificare a Constituției, sub motiv de COVID \nși sub motiv de pandemie. Din Parlamentul belgian ni s-a transmis, \ntrebuie  să  modificăm  Constituția  după  modelul  Luxemburg,  să \nomogenizăm  Constituția.  Inclusiv  toate  țările  care  fac  parte  din \nUniunea Europeană. \nDe asemenea, ni s-a vorbit despre suspendarea Parlamentelor \nnaționale. (Vociferări.) \nNi s-a vorbit de suspendarea Parlamentelor naționale. \nMă  bucur  că  colegii  de  la...  antevorbitorii  mei  au  vorbit \ndespre modificarea Constituției. \nStimați colegi, \n Nu putem să modificăm Constituția, să o omogenizăm dacă \nnu ne întoarcem la popor. \n                                                                                             40                                                                                          \n     \nAm  susținut  și  în  Parlamentul  din  Albania,  la  Adunarea \nParlamentară a Francofoniei, susțin și de aici – cum vă veți uita în \nochii  copiilor  dumneavoastră  sau  în  ochii  românilor  dacă  vom \nmodifica Constituția și vom omogeniza Constituția după Constituția \ndin Luxemburg... (Vociferări.) ...sub motiv de COVID și sub motiv de \npandemie? \nAm  numărat,  de  19  ori  s-a  vorbit  de  cuvântul  „control”. \nControlul  pandemiei,  nemijlocit,  controlul  oamenilor.  Nu  putem \ncontrola  pandemia  dacă  nu  putem  controla  mișcarea  oamenilor  în \nEuropa și în statul național. \nOameni buni, \nStimați colegi, \nMă adresez și românilor și dumneavoastră. \nSă vă ferească Dumnezeu de o revoltă populară! \nCum  le-am  spus  și  francezilor  din  Parlamentul  din  Albania, \nromânii nu sunt ca francezii, să iasă o lună, două, trei, o lună, 10 luni la \nproteste. Românii au ieșit 9 zile și Ceaușescu a dispărut. \nNoi avem o istorie de comunism. Știm că aceste restricții care ni \nse  impun  în  Parlamentul  național  vin  doar  să  îngrădească  drepturi  și \nlibertăți și nu măsuri ca să controlăm pandemia! \nNu putem să suspendăm drepturile noastre fundamentale conform \nConstituției și să modificăm Constituția fără să ne întoarcem la popor! \nDe  aceea,  vă  rog  pe  toți  să  conștientizați  că  pentru  orice \nmodificare a Constituției trebuie să fie direct întrebat și poporul român, și \noamenii care ne-au ales. \nVă mulțumesc. \n                                                                                             41                                                                                          \n     \nȘi sunt încrezător că dumneavoastră veți reflecta la ce am vorbit \nastăzi aici. \nPuteți să-i întrebați și pe colegii dumneavoastră care au fost în \nParlamentul din Albania, să vă confirme acest lucru. \nMulțumesc. (Aplauze.) \nDomnul Florin-Vasile Cîțu: \nMulțumim. \nVă  garantăm  că  orice  modificare  se  va  face  doar  prin \nreferendum, deci mergem la popor. \nGrupul parlamentar al UDMR, domnul Csoma Botond. \nDomnul Csoma Botond: \nOnorați invitați, \nDoamnelor și domnilor deputați, \nRomânia  a avut o experiență totalitară cruntă sub regimul \ncomunist, mai ales în „Epoca de Aur”, sub Ceaușescu. Iar dacă luăm \nîn considerare acest lucru cred că adoptarea Constituției în anul 1991 a \nfost  un  pas  foarte  important  pe  drumul  făuririi  unei  societăți \ndemocratice, după decenii lungi de totalitarism. \nSigur, acea Constituție, Constituția de la 1991, a reflectat atât \nmomentul  politic,  cât  și  majoritatea  parlamentară  existentă  sau \nmajoritatea din Adunarea Constituantă, dar a reflectat și acea euforie, \npentru că oamenii în sfârșit erau liberi și puteau să-și spună opinia \nliber în această țară și nu sosea  mașina neagră dimineața să-i ducă \nundeva. \nȘi cred că a fost un moment foarte important, din acest punct \n                                                                                             42                                                                                          \n     \nde vedere. \nS-a  mers  pe  ideea  unei  –  cred  eu  –  unei  republici \nsemiprezidențiale, care nu e similară nici cu Franța, nici cu Statele \nUnite. Sunt niște deosebiri importante.  \nÎn Statele Unite nu există premier.  \nÎn Franța, premierul este subordonat președintelui.  \nLa  noi,  premierul  nu  este  subordonat,  dar  președintele \ndesemnează candidatul la funcția de premier. \nȘi dacă ne uităm, în ultimii 15 ani a existat un conflict major \nîn sânul puterii executive, mai ales când vorbim politic de coabitare \nîntre președinte și premier. \nȘi cred că acest conflict permanent care a existat în puterea \nexecutivă nu a făcut cinste României. \nȘi,  din  acest  punct  de  vedere,  cred  că  avem  nevoie  de  o \nmodificare a Constituției. Să lămurim anumite chestiuni, nu numai în \nsânul puterii executive, putem vorbi și de Parlament. \nNoi  propunem  să  menținem  sistemul  bicameral,  dar  cu \natribuții  separate,  pentru  Senat  și  Camera  Deputaților,  și  ne  putem \ngândi  și  la  un  sistem  distinct  de  alegere  a  Senatului  și  a  Camerei \nDeputaților. \nSigur că prin Constituția de la 1991 s-a instituit și un sistem \nde checks and balances, acest mecanism de protecție și echilibru care \nîn  multe  cazuri  a  funcționat,  în  multe  cazuri  nu  a  funcționat.  De \nexemplu, când președintele României, în foarte multe cazuri, cred eu \nși  credem  noi,  de  la  UDMR,  indiferent  cine  a  fost  președintele \n                                                                                             43                                                                                          \n     \nRomâniei, și-a depășit atribuțiile constituționale, neavând o activitate \nde  mediere,  ci  având  o  activitate  eminamente  politică,  în  anumite \nmomente, în această țară. \nSigur, trebuie să aducem în discuție și statutul minorităților, \nstatutul minorităților din România. \nPoate ați citit și dumneavoastră că în anumite documente pe \ncare  România  le-a  adoptat,  atât  în  CSAT  sau  în  alte  instituții, \nminoritățile  naționale  de  multe  ori  reprezintă  un  factor  de  risc  la \nadresa securității naționale. \nCred că după 30 de ani a venit timpul ca să existe o relație de \nîncredere între statul român și  minoritățile naționale care trăiesc pe \nteritoriul statului român. Și, în această privință, s-ar impune, stimați \ncolegi,  ca  minoritățile  naționale  să  devină  factori  constitutivi  ai \nstatului român. Cred că după 30 de ani și în România se poate realiza \nacest lucru. \nDacă vorbim de modificarea Constituției, cred că o reașezare \nîn  sânul  puterii  executive  am  putea  realiza  și  prin  trecerea  la  o \nrepublică parlamentară. \nNu aș dori să intru în detaliu acum, ce înseamnă o republică \nparlamentară,  dar  vreau  să  vă  supun  atenției  următorul  aspect  -  în  \nUniunea  Europeană,  în  majoritatea  țărilor  membre,  există  republică \nparlamentară. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule deputat. \n                                                                                             44                                                                                          \n     \nDin  partea  Grupului  parlamentar  al  minorităților  naționale, \ndomnul deputat Cătălin-Zamfir Manea. \nDomnul Cătălin-Zamfir Manea: \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nStimate domnule președinte Constantinescu, \nDomnule președinte al Curții Constituționale, \nStimați reprezentanți ai Corpului diplomatic, \nDoamnelor și domnilor senatori și deputați, \nAstăzi România aniversează Ziua Constituției și împlinirea a \n30 de ani de la referendumul din 8 decembrie 1991, prin care a fost \naprobată Legea fundamentală, moment care a marcat opțiunea fermă a \nnațiunii române pentru un regim de guvernare democratic. \nPrin adoptarea Constituției României s-au pus bazele statului \nde drept și ale democrației constituționale. \nÎn anul 2003, Constituția a fost revizuită, construcția sa fiind \nconsolidată și adaptată la evoluțiile statului de drept, ale societății și la \nnoul context euroatlantic. Atunci, în anul 2003, noi, cei din Grupul \nparlamentar  al  minorităților  naționale,  am  fost  primii,  de  aici,  din \nParlament,  care  am  propus  o  serie  de  modificări  majore  ale \nConstituției,  precum:  regim  parlamentar;  Legea-cadru  pentru \nminorități, care, de altfel, este prevăzută în Constituția României la \ncategoria de legi organice și care, din păcate, nu a fost încă adoptată; \nlimitarea  ordonanțelor  de  urgență;  regândirea  organizării \n                                                                                             45                                                                                          \n     \nadministrativ-teritoriale;  organizarea  Senatului  ca  și  Cameră  a \nRegiunilor; echilibrarea puterilor în stat. \nDin  păcate,  propunerile  noastre  făcute  în  acel  an  au  fost \nrespinse de parlamentarii dumneavoastră de atunci. Menționez, au fost \nrespinse. \nDe  subliniat  este  faptul  că  în  prezent,  la  nivelul  Uniunii \nEuropene, din cele 27 de state, 17 dintre ele au regim parlamentar. \nAșadar,  marea  majoritate  a  statelor  membre  din  Uniunea \nEuropeană funcționează ca republici parlamentare. \nParlamentul  României  trebuie  să  aibă  mai  multă  putere \npentru că, stimați colegi, potrivit art. 61 din Constituție, Parlamentul \neste  organul  reprezentativ  suprem  al  națiunii  române  și  unica \nautoritate legiuitoare a țării. \nStimați colegi, \nConstituția României este consfințită prin voința suverană a \npoporului și reprezintă un set de principii și norme fundamentale care \nse adresează în egală măsură autorităților statului și cetățenilor săi. \nFuncționarea  instituțiilor  statului,  garantarea  drepturilor  și \nlibertăților individuale și derularea în ansamblu a întregii vieți a unei \nnațiuni își au originea în textele înscrise în Constituție. \nDe  aceea,  Constituția  României  poate  fi  cartea  sacră  a \nexistenței  noastre,  iar  aniversarea  ei  astăzi  constituie  o  adevărată \nsărbătoare. \nConstituția țării trebuie respectată, nu doar în litera, ci și în \nspiritul  ei,  destinatarii  săi  având  obligația,  nu  doar  morală,  ci  și \n                                                                                             46                                                                                          \n     \nconstituțională,  de  loialitate  constituțională  și  de  interpretare  a \nnormelor sale cu bună-credință. \nAplicarea principiului controlului constituționalității legilor a \ncondus  la  înființarea  Curții  Constituționale,  care,  așa  cum  s-a  mai \nprecizat de la această tribună, în cursul ședinței solemne, reprezintă \ngarantul supremației Constituției. \nSensul  existenței  Constituției  României  constă  în  apărarea \nvalorilor fundamentale înscrise în Legea fundamentală. \nDacă  nu  este  în  mod  activ  și  efectiv  apărată,  Constituția \nRomâniei riscă să fie redusă la un set de principii și norme de drept \nfrumoase,  nobile,  dar  invalide,  lipsite  de  orice  valoare  și  forță,  iar \natunci  când  Constituția  nu  este  respectată  sunt  puse  sub  semnul \nincertitudinii construcția democratică a statului și întreaga sa ordine de \ndrept. \nOrice popor, pentru a fi puternic, trebuie să-și iubească și să-\nși apere Constituția pentru că aceasta îi aparține și îl reprezintă. \nConstituția României conferă un sens comunității politice. \nNu  în  ultimul  rând,  Constituția  consfințește  garanția \ndezvoltării  normale  a  societății  noastre  împotriva  oricărei  forme  de \ntotalitarism, intoleranță, discriminare și populism. \nGrupul parlamentar al minorităților naționale se va implica în \nprocesul de revizuire a Constituției și, ca de fiecare dată, va propune și \nva susține măsuri care să consolideze democrația și care să contribuie \nla  apărarea  drepturilor  și  libertăților  fundamentale  ale  tuturor \ncetățenilor săi. \n                                                                                             47                                                                                          \n     \nSă nu uităm, stimați colegi, că minoritățile naționale au avut \nun rol extrem de important în construcția statului român. \nÎn încheiere, aș vrea să vă reamintesc că potrivit art. 4, care \nprevede, și nu „vorbește”, așa cum am mai auzit de la această tribună, \nRomânia este patria comună și indivizibilă a tuturor cetățenilor săi, \nfără deosebire de rasă, de naționalitate sau de apartenență etnică. \nLa mulți ani Constituției României! \nLa mulți ani, România! \nLa mulți ani tuturor cetățenilor acestei țări! \nMulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  deputaților  și  senatorilor  neafiliați,  doamna \nsenator Diana Iovanovici-Șoșoacă. \n                                                                                             48                                                                                          \n     \nDoamna Diana Iovanovici-Șoșoacă: \nMulțumesc. \nAm asistat aici, am  înțeles, la o ședință solemnă prin care \naniversăm Constituția României. \nN-am  auzit  pe  niciunul  dintre  noi spunând  la  mulți  ani  de \nSfântul Nicolae tuturor sărbătoriților de astăzi! La  mulți ani, popor \nromân, pentru Sfântul Nicolae! (Aplauze.) \nCei care nu aplaudați – probabil că vă trebuie o nuia pentru \nSfântul  Nicolae!  Pentru  că  suntem  aici  creștini  din  toate  timpurile! \nPentru că respectăm drepturile tuturor! \nAsistăm  astăzi  la  o  așa-zisă  aniversare  a  Constituției \nRomâniei,  că  nu  am  auzit  aici  decât  denigrări  ale  Constituției \nRomâniei și solicitări de schimbare. \nCum poți să aniversezi? E ca și când aniversezi 30 de ani de \ncăsătorie și anunți divorțul. \nAsta  ați  făcut  astăzi,  ați  pângărit  Constituția  României,  pe \ncare ar trebui să o cunoașteți cu toții! \nA existat un jurnalist în foaier, care, în urmă cu câteva luni – \nRafaelo Varga –, v-a întrebat pe cei mai mulți dintre dumneavoastră, \ndacă ați citit Constituția României? Cei mai mulți ați spus nu, nu am \navut timp. \nÎn schimb, vă aflați aici, în fabrica de legi a României, unde \nConstituția este Biblia românului. Mai presus de Constituție nu este \ndecât Dumnezeu și Biblia. Atât! \nDe 30 de ani încălcați pas cu pas Constituția României! \n                                                                                             49                                                                                          \n     \nÎn ultimii 2 ani, ați omorât-o! Ați adoptat Legea nr. 136/2020 \nși  Legea  nr.  55/2020,  care  încalcă  prevederile  art.  53  alin.  (2)  din \nConstituția României întrucât anulează efectiv existența drepturilor și \nlibertăților fundamentale. \nAstăzi, de Sfântul Nicolae și ziua acestei ședințe solemne, în \ncare văd că cea mai mare parte a Guvernului a plecat, mulți invitați au \nplecat,  domnul  președinte  nu  participă  pentru  că  nu  îi  place  să \nparticipe  la  astfel  de  evenimente,  cinste  domnului  Constantinescu, \nfostul  președinte,  că  a  venit!  Vine  tot  timpul.  Felicitări,  domnule \npreședinte! (Aplauze.) \nAșa se respectă poporul și Parlamentul! \nCinste tuturor care ați venit! \nCelorlalți, o nuia de la Sfântul Nicolae! \nTot  pe…  vă  spun  că  de  25  de  ani  lucrez  cu  Constituția \nRomâniei. \nPână și cel mai tânăr avocat, procuror, judecător, jurist știe \nConstituția României! \nAvând în vedere că nu o cunoașteți și o pângăriți chiar de \nziua ei, nu mă mai miră faptul că v-ați bătut joc de ea, mai ales în \nultimii 2 ani. \nAtâta  timp  cât  mai  există  câțiva  avocați,  și  juriști,  și \njudecători și procurori care își fac treaba în această țară, peste voința \ndumneavoastră, Constituția României mai are o șansă! \nDe 30 de ani - spuneți că o respectați? - n-ați respectat nimic! \n                                                                                             50                                                                                          \n     \nArt. 47 - traiul decent. Sunt peste 30% din români care trăiesc \nsub pragul sărăciei! 70% din români trăiesc în sărăcie! \nUnde,  cine  a  plătit  vreodată  pentru  încălcarea  Constituției \nRomâniei? \nConstituția  României,  stimați  domni  care  râdeți  și  vorbiți, \naici, în primele bănci! \nV-am urmărit pe toți! N-ați avut bunul-simț să vă ascultați \nniciodată în tăcere unii pe alții! Este chestiune de educație! Eu am stat \nși  v-am  ascultat,  indiferent  că  am  fost  sau  nu  de  acord  cu \ndumneavoastră, sunt cei 7 ani de acasă! \nNu  puteți,  în  ditai  Parlamentul  României,  Legislativul \nRomâniei, să vă comportați în felul acesta și să nu vă ascultați, să vă \nacordați măcar șansa de drept la liberă exprimare și la opinie! \nDar  nici  nu  putem  să  acceptăm  să  venim  la  aniversarea \nConstituției în care toți cereți schimbarea Constituției! Pentru că pe \naceastă Constituție ați jurat în acest mandat, nu să o schimbați, ci să o \nrespectați! \nNu este posibil ca această Constituție care v-a adus aici cu \ntoate drepturile pe care le aveți și obligațiile adiacente să fie încălcată \nde voi, să cereți să fie schimbată! De ce? În condițiile în care nici \nmăcar pe aceasta nu o respectați! \nDomnul Florin-Vasile Cîțu: \nMulțumim, doamnă senator. \nDoamna Diana Iovanovici-Șoșoacă: \n                                                                                             51                                                                                          \n     \nImediat, mai am… conchid acum. \nI-am  cerut  Sfântului  Nicolae  să-mi  dea  un  cadou  pentru \naniversarea Constituției României. Asta mi-a lăsat! Este o botniță prin \ncare… (Aplauze.) …Constituția, drepturile și libertățile fundamentale \nau fost anulate de către Parlament, de către Președinte și Guvern! \nȘi rog aici reprezentantul Curții Constituționale să aibă mai \nmult curaj, așa cum a avut în Decizia nr. 457/2020, pct. 68, în care au \nmenționat  că  starea  de  alertă  încalcă  statul  de  drept,  este  creată \nartificial  și  nu  există  fundament  constituțional  pentru  existența \nacesteia! \nTrăiască România liberă! \nTrăiască dreptul la liberă exprimare! \nJos botnița! (Aplauze.) \nDomnul Florin-Vasile Cîțu: \nMulțumim. \nDin  partea  Grupului  parlamentar  al  USR,  domnul  deputat \nMihai-Alexandru Badea. \nDomnul Mihai-Alexandru Badea: \nStimați membri ai Parlamentului, \nDistinși invitați, \nOnorată asistență, \nConstituția din 1991 este cea de-a șaptea lege fundamentală \npropriu-zisă a României, într-o istorie de 155 de ani, care a început în \n1866, sub domnitorul Carol I. \n                                                                                             52                                                                                          \n     \nÎn pofida criticilor care i-au fost aduse, unele bine întemeiate, \nactuala  Constituție  a  reprezentat  o  realizare  importantă,  având  în \nvedere contextul intern și internațional în care a fost adoptată. Într-o \nperioadă  în  care  alte  state  din  regiune  alegeau  să-și  revizuiască \nconstituțiile comuniste, statul român își elabora o lege fundamentală \ncu  totul  nouă,  dând  astfel  mesajul  a  ceea  ce  ar  fi  trebuit  să  fie \ndespărțirea completă de vechiul regim. \nÎn cei 30 de ani de existență s-au consumat nu mai puțin de 7 \ninițiative de revizuire, dintre care doar cea din 2003 a avut succes și \nne-a permis aderarea la NATO și Uniunea Europeană. \nCea de-a opta, cunoscută sub denumirea de „Fără penali în \nfuncții publice”, se află încă în desfășurare, după ce a primit votul \nunanim al Camerei Deputaților, anul trecut. \nChiar  dacă  n-a  existat  suficientă  voință  politică  pentru \norganizarea referendumului, odată cu alegerile parlamentare, continuu \nsă sper că Senatul va adopta acest proiect și că va alege un moment \nfavorabil care să permită întrunirea cvorumului necesar. Ar fi pentru \nprima dată când o constituție a României este revizuită la inițiativa \ncetățenilor români. \nSă nu ratăm șansa de a scrie această pagină de istorie! \nVă mulțumesc. (Aplauze.) \nDomnul Florin-Vasile Cîțu: \nMulțumim. \nTot din partea Grupului parlamentar al USR, domnul deputat \nAndrei-Răzvan Lupu. \n                                                                                             53                                                                                          \n     \nDomnul Andrei-Răzvan Lupu: \nDomnule președinte al Senatului, \nDomnule președinte al Camerei Deputaților, \nDomnule președinte al Curții Constituționale a României, \nStimați membri ai Corpului diplomatic, \nStimați reprezentanți ai cultelor religioase, \nDoamnelor și domnilor parlamentari, \nSuntem  aici  pentru  a  marca  un  moment  special  din  istoria \nnoastră, adoptarea Constituției în 1991, și îmi pare rău că unii dintre \ncolegii noștri au uitat acest lucru. \nPentru  mine,  a  vorbi  despre  Constituția  României  are  o \nsemnificație specială pentru că, pe de o parte, acest act vital pentru \ndemocrația noastră are o vârstă care o depășește pe a mea. \nPe de altă parte, ca absolvent de drept și cadru didactic în \ndomeniul  dreptului  constituțional,  este  o  onoare  să  pot  discuta, \ndezbate  și  construi  o  carieră  aici,  alături  de  dumneavoastră,  în \nParlamentul  României,  care  Parlament  își  trage  seva  și  relevanța \ninstituțională din chiar Constituția României. \nSunt deputat al USR și spun asta pentru că probabil această \netichetă înseamnă astăzi că ne găsim în dezacord politic cu majoritatea \nparlamentară. E un dezacord generațional și un dezacord de viziune \npolitică asupra viitorului nostru comun. \nDar  în  ciuda  acestor  disonanțe  și  în  ciuda  acestor  viziuni \ncontradictorii, precum și ca persoană care a susținut nevoia de a aduce \n                                                                                             54                                                                                          \n     \nschimbări  majore  actualei  Constituții,  aș  vrea  să  punctez  partea \nmeritorie a actualei Legi fundamentale. \nSe vede foarte clar din textul Constituției actuale teama de \ndictatură a celor care au redactat-o. Și este de înțeles că la începutul \nanilor '90 cei care au redactat-o erau încă plini de amintirile perioadei \ncomuniste. Cred că această teamă a reușit să creeze mai mult echilibru \nîntre puterile statului, care ne-a salvat de dorința unor oameni politici \nde a câștiga mai multă putere decât ar fi trebuit. \nPrecauțiile  părinților  actualei  Constituții  au  favorizat  poate \nunele blocaje instituționale, dar, slavă Domnului, ne-au salvat astăzi \nde a fi alături de unele state iliberale, cum sunt cazuri în estul Europei. \nDar  cum  timpul  lucrează  neîndurător,  trebuie  să  vedem  și \nnevoia de schimbare. \nExistă puncte importante în care trebuie să clarificăm starea \nactuală. Și aș enumera doar câteva: \n- Reforma Curții Constituționale; \n- Reducerea numărului de parlamentari și a modului în care \nlucrează Parlamentul; \n-  Clarificarea  raportului  dintre  legislația  europeană  și  cea \nnațională, inclusiv Constituția; \n-  Și,  bineînțeles,  introducerea  Proiectului  „Fără  penali  în \nfuncții publice” în corpul Constituției. \nMai  sunt  și  altele,  desigur,  dar  cred  în  înțelepciunea  celor \ncare  vor  face  parte  din  structura  parlamentară  ce  se  va  ocupa  de \nrevizuirea Constituției. \n                                                                                             55                                                                                          \n     \nNoi, Grupul USR, suntem pregătiți pentru această provocare \npe care orice om politic ar trebui să o trateze cu maximă preocupare. \nEste  un  moment  important  din  istoria  statului  român,  a \ninstituțiilor sale și, mai presus de orice, a cetățenilor țării. \nSper că dincolo de ceea ce ne separă generațional sau politic, \nsă putem lucra împreună pentru un scop care transcende partidele și \ngenerațiile din care facem parte. \nAvem nevoie, după 30 de ani de la adoptare și după 18 ani de \nla singura sa revizuire, de o constituție reformată. \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nȘi, din partea Grupului parlamentar al PNL, domnul deputat \nIoan Cupșa. \nDomnul Ioan Cupșa: \nDomnilor președinți ai Camerelor Parlamentului, \nOnorați invitați, \nDomnule președinte Emil Constantinescu, \nDoamnelor și domnilor, \nSe  împlinesc  în  aceste  zile  30  de  ani  de  la  adoptarea \nConstituției din anul 1991, un act politic de o importanță covârșitoare \npentru  noi.  Un  act  care  a  însemnat  ruperea  definitivă  de  regimul \npolitic stabilit în anul 1945 în România. Ruperea de organizarea de \n                                                                                             56                                                                                          \n     \nstat care, prin relațiile sociale impuse, ne-a chinuit, ne-a nefericit pe \nnoi, românii. \nÎnainte de a continua însă, dați-mi voie să citez din spusele \nmarelui filosof idealist, Hegel – „Fiecare țară are Constituția care i se \npotrivește”. \nConstituția din anul 1991 este opera Comisiei constituționale, \nprecum  și  a  unui  Parlament  transformat  în  Adunare  Constituantă. \nParlamentari sprijiniți de experți în drept constituțional au reușit să \nadopte  Legea  fundamentală.  Merită  respectul  nostru  pentru  acest \nlucru. \nDemersul lor este unul criticabil, este imperfect, dar să nu \nuităm că această constituție, Constituția din anul 1991, ne-a fost nouă \nutilă. \nA  devenit  o  obișnuință  să  identificăm  Constituția  folosind \nexpresia  „lege  fundamentală  a  unui  stat”.  Statul  și  Constituția  se \ncondiționează reciproc. \nDin punct de vedere istoric, în statul român, să nu uităm, în \nmai puțin de 70 de ani am avut parte de 6 constituții – 1923, 1938, \n1948, 1952, 1965, 1991 -, precum și o revizuire, ulterior, în anul 2003. \nO fi bine? \nPermiteți-mi, în ceea ce privește aprecierea constituțiilor pe \ncare noi în epoca modernă a statului le-am avut, să citez din cel care \neste de neuitat, Petre Țuțea, care, cu stilul său inconfundabil, afirma: \n„Constituția liberală din 1923 nu e o operă, e o capodoperă. Un rege \n                                                                                             57                                                                                          \n     \nputernic, înfășurat într-un stat al normelor liberale: separația puterilor \nși libertăți câte dorește nea Niță (...)”. \nSuntem datori să respectăm Constituția în spiritul ei. De ce în \nspiritul ei? Pentru că deseori – și aici aveți cu toții această experiență – \nnormele pe care le punem noi în pagină sunt departe de perfecțiunea \nlimbajului juridic de care ar trebui să dea dovadă. \nSpiritul Constituției - principii, idei, elemente de bază care \nsunt necesare, pe care întreaga noastră viață socială se construiește, \nașadar, aceste principii trebuie înțelese și trebuie însușite. \nSunt dator să spun astăzi – interpretarea și aplicarea normelor \nconstituționale  de  către  reprezentanții  puterilor  în  stat,  de  către \nreprezentanții instituțiilor de rang constituțional au avut suficient de \nmulte sincope în ultimii ani. \nPe  de  o  parte,  au  existat  prea  multe  conflicte  juridice  de \nnatură constituțională. Poate nu din cauza imperfecțiunii legii, cât mai \nmult din cauza abuzului prin care cei care vremelnic au fost sau sunt \nputere în stat au înțeles să aplice normele constituționale. \nSă nu uităm, am adoptat prea multe acte normative care nu \nrespectă rigoarea constituțională. \nPe  de  altă  parte,  deciziile  pe  care  le-a  pronunțat  Curtea \nConstituțională a României sunt contradictorii deseori. Contradictorii \nîntr-o  perioadă  relativ  scurtă  de  timp.  Ceea  ce  înseamnă  că \nfuncționează  imperfect  Curtea  Constituțională  a  României,  garantul \nsupremației Constituției. \n                                                                                             58                                                                                          \n     \nExpresia  „este  constituțional  dacă...”,  care  se  regăsește  în \nprea  multe  decizii  ale  Curții  Constituționale,  a  transformat  uneori \nCurtea Constituțională a României într-un legiuitor ad-hoc. \nConstituția este imperfectă, imperfecte sunt legile pe care noi \nle adoptăm, este un fapt. \nMorbul perimării există cuprins în fiecare lege pe care noi am \nadoptat-o. De fiecare dată trebuie să adaptăm legile, modificându-le, \nașa cum și Constituția se impune probabil să o modificăm. Pentru că \nsituația economică, socială, politică, atât internă, cât și internațională, \nse modifică în timp ce noi vorbim. \nConstituția este fundament al întregului sistem de drept. Este \ncheie de boltă a organizării și funcționării statului nostru. \nConstituția este legea scrisă cu majuscule. Lege care are drept \nscop  ultim  apărarea  demnității  omului,  apărarea  drepturilor, \nlibertăților  fundamentale  și,  atenție,  stabilirea  obligațiilor  esențiale. \nToate acestea împreună ne definesc pe noi ca oameni. \nConstituția este mijloc, și nu scop în sine. \nCeea ce trebuie cu adevărat să ne  preocupe este ca  pentru \nviitor Constituția să fie fundamentul dezvoltării națiunii noastre. Să fie \nfundamentul mai binelui viitor al fiecăruia dintre noi. \nSă  ne  dea  Dumnezeu  înțelepciunea  să  identificăm  valorile \nfundamentale! Acele valori care ne permit nu doar să supraviețuim ca \noameni,  ca  cetățeni  ai  României,  ci  care  ne  ajută  să  trăim  demn.  \nCele care ne ajută să ne găsim fericirea. Să le protejăm și să construim \nfolosindu-ne de ele Legea fundamentală. \n                                                                                             59                                                                                          \n     \nConstituția este o lucrare pentru prezent, dar în mod special \nConstituția  este  o  lucrare  pentru  viitor.  Constituția  trebuie  să  fie  o \nprivire aruncată în viitor. În viitorul națiunii noastre. \nDar pentru ca toate acestea să devină realitate trebuie să luăm \naminte că nu avem nevoie de nimic altceva decât de un proiect de țară. \nNu  avem  nevoie  de  o  abstracțiune,  nu  avem  nevoie  de  o  operă \nformală, avem nevoie de Constituția noastră. \nȘi dați-mi voie, la sfârșit, să citez dintr-un înțelept care acum \nmai bine de 200 de ani înțelegea acest lucru și încerca să ne învețe și \npe noi. \nJoseph de Maistre ne spunea - „O constituție care este făcută \npentru  toate  națiunile  nu  este  făcută  pentru  niciuna,  e  o  pură \nabstracțiune, e o operă școlărească făcută pentru a exersa spiritul (...)”. \nLa mulți ani, România! \nO zi bună, români! \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nVă mulțumesc, stimați colegi, pentru participare. \nPermiteți  să  declar  închisă  ședința  solemnă  comună  a \nSenatului și Camerei Deputaților. \nVă mulțumesc. \n \nȘedința s-a încheiat la ora 14.46. \n \n "
    },
    "37": {
        "start_text": "Doamna Diana Iovanovici-Șoșoacă:",
        "start_index": -1,
        "end_text": "Domnul Florin-Vasile Cîțu:",
        "end_index": -1,
        "text": "                                                           1                                                                                          \n     \n06 decembrie 2021 – ședință comună \n \n \nS U M A R \n \n1.  Alocuțiuni dedicate aniversării a 30 de ani de  2. \nla adoptarea Constituției în vigoare de către Adunarea \nConstituantă. \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n                        S T E N O G R A M A \nședinței solemne comune a Camerei Deputaților și Senatului  \ndin data de 6 decembrie 2021 \n \n \nȘedința a început la ora 13.03. \nLucrările ședinței au fost conduse de domnul senator Florin-\nVasile Cîțu, președintele Senatului, asistat de domnul senator Sorin \nLavric,  secretar  al  Senatului,  și  de  doamna  deputat  Alexandra \nPresură, secretar al Camerei Deputaților.  \nDin  prezidiu  a  făcut  parte  și  domnul  deputat  Ion-Marcel \nCiolacu, președintele Camerei Deputaților. \nDomnul Florin-Vasile Cîțu: \nBună ziua! \nStimați colegi,  \nHaideți să începem ședința! \nAstăzi avem ședința solemnă a... \nSe așază oamenii...? \nStimați colegi,  \nVă rog să vă așezați, să începem ședința! \nAstăzi avem ședința solemnă comună a Senatului și Camerei \nDeputaților  dedicată  aniversării  a  30  de  ani  de  la  adoptarea \nConstituției în vigoare de către Adunarea Constituantă. \n                                                                                             3                                                                                          \n     \nDomnule președinte al Camerei Deputaților,  \nDomnule prim-ministru, \nDomnilor foști președinți ai României,  \nDoamnelor și domnilor miniștri, \nDomnule președinte al Curții Constituționale,  \nStimați membri ai Corpului diplomatic, \nPreafericirea Voastră,  \nÎnaltpreasfinția Voastră, \nDoamnelor și domnilor deputați, \nStimați invitați,  \nOnorată asistență, \nVă  rog  să-mi  permiteți  să  declar  deschisă  ședința  solemnă \ncomună dedicată aniversării a 30 de ani de la adoptarea Constituției în \nvigoare de către Adunarea Constituantă.  \nVă invit să ascultăm Imnul național al României. \n(Se intonează Imnul național „Deșteaptă-te, române!”.) \nDomnul Ion-Marcel Ciolacu:  \nInvit la tribună pe domnul Florin Cîțu, președintele Senatului \nRomâniei. \nDomnul Florin-Vasile Cîțu: \nBună ziua! \nDoamnelor și domnilor parlamentari, \nStimați invitați,  \nDistinsă asistență, \n                                                                                             4                                                                                          \n     \nSe împlinesc trei decenii de la intrarea în vigoare, în urma \naprobării  prin  referendumul  național  din  decembrie  1991,  a \nConstituției României. Atunci, din punct de vedere constituțional, ne-\nam despărțit de o epocă sumbră a istoriei țării noastre, în care regimul \ncomunist totalitar a încălcat sistematic cele mai elementare drepturi \nale  românilor.  Reacția  poporului  nostru  a  fost  reprezentată  de \nevenimentele care s-au desfășurat în perioada 16-22 decembrie 1989, \ncare au început la Timișoara, și pe care eu vreau să le amintesc în mod \nspecial,  pentru  că  am  această  datorie.  A  fost  deschisă  calea  către \ndemocratizarea României și către statul de drept. Am înaintat greu, dar \npe o traiectorie ireversibilă, pe care românii au dovedit că sunt gata să \no apere prin vot, dar și prin proteste democratice. \nStimați colegi, \nPentru mine este o mare onoare să reprezint astăzi Partidul \nNațional  Liberal  la  o  dezbatere  care  nu  poate  ocoli  tradiția \ndemocratică a acestei țări. Ideea unei guvernări democratice face parte \ndin gena PNL. Constituția din 1866 a purtat amprenta gândirii politice \nliberale,  apoi,  după  fondarea  PNL,  reforme  democratice  esențiale, \nprecum lărgirea dreptului de vot, au fost inițiate de partidul nostru. \nÎn  perioada  interbelică  Constituția  din  1923,  promovată  de \nPNL, a dus mai departe tradiția constituțională românească. Revenit \npe scena politică, după ce a fost înregistrat ca partid politic, în ianuarie \n1990,  PNL  a  avut  permanent  pe  agenda  sa  instaurarea  unui  regim \ndemocratic  autentic  în  România,  și  nu  a  unui  model  ipotetic  de \ndemocrație originală. \n                                                                                             5                                                                                          \n     \nProbabil că în acești 30 de ani nici PNL nu s-a comportat fără \ngreșeală,  dar  am  fost  mereu  partidul  dedicat  sută  la  sută  integrării \neuropene și euroatlantice a României, protejării valorilor statului de \ndrept și dezvoltării unei societăți democratice. \nDoamnelor și domnilor,  \nAcesta nu este un moment de sărbătoare, ci unul de bilanț \npentru Constituție și pentru tot ce înseamnă organizarea instituțională \na  statului  român.  Reformele  sunt  inevitabile,  pentru  că  asta  doresc \ncetățenii.  În  timp,  cu  profesionalism,  fără  patimă  politică  și  interes \nascuns, va trebui să modernizăm structurile sale,  modul în care ele \nfuncționează și cum  îl servesc pe  cetățean. Normele  constituționale \nvor trebui ajustate la realitatea pe care o trăim. \nSalut  faptul  că  în  Programul  de  guvernare  al  actualului \nGuvern  este  avută  în  vedere  eventualitatea  ca,  în  cazul  în  care  va \napărea  un  moment  constituțional  autentic,  Executivul  să  susțină  o \nreformă,  în  sensul  apropierii  între  stat  și  cetățean  și  al  creșterii \ngradului  de  protecție  al  drepturilor  și  libertăților,  în  acord  cu \njurisprudența CEDO. \nDe  asemenea,  Coaliția  de  guvernare  susține  ca  inițiativa \ncetățenească de revizuire a Constituției, înregistrată la Parlament în \nmai 2019 și aflată în prezent la vot final la Senat, să-și găsească cea \nmai bună formă de transparență la nivel normativ, atunci când situația \npandemică va permite acest lucru.  \nÎn același timp, trebuie să fim foarte atenți la marile opțiuni \npe care cetățenii români le-au exprimat și continuă să le exprime în \n                                                                                             6                                                                                          \n     \nultimele trei decenii. PNL are o agendă liberală de măsuri necesar a fi \navute în vedere la o eventuală revizuire a Constituției. De 30 de ani \nexistă  un  aspect  care  a  rămas  netranșat  așa  cum  ar  fi  trebuit  - \nproprietatea  privată.  O  măsura  pe  care  trebuie  să  o  abordăm  este \nreducerea la 16 ani a vârstei la care se va putea vota, așa cum este \ntendința în multe țări europene. Multe alte subiecte trebuie abordate cu \nmaturitate. \nReforma administrativă este un subiect care trebuie să stea în \natenția  Parlamentului.  Ultimii  ani  au  adus  pe  tapet  și  numeroase \nconflicte juridice de natură constituțională, iar normele constituționale \npot  fi  clarificate.  Problema  traseismului  politic  al  parlamentarilor  a \nrămas  deschisă  de  atât  de  mulți  ani,  deși  în  fiecare  legislatură  ea \ninfluențează aritmetica parlamentară. Și nu trebuie să uităm că există o \nrestanță în ceea ce privește implementarea în Constituție a rezultatelor \nreferendumului din 2019 pe tema justiției.  \nNu cred că numai Parlamentul sau numai partidele pot aborda \nun proces de reflecție cu privire la o eventuală revizuire a Constituției. \nRolul societății civile va fi fundamental.  \nReferitor acum la modul cum va arăta revizuirea viitoare vă \npot spune de pe acum un lucru: îmi doresc să fie cel puțin la fel de \nliberală cum au fost constituțiile din 1866 și 1923, ba chiar să aibă o \ndoză și mai mare de liberalism. \nLa mulți ani, români! \nLa mulți ani, România! \nMulțumesc. (Aplauze.) \n                                                                                             7                                                                                          \n     \n(Revine la prezidiu.) \nInvit  la  tribună  pe  Excelența  Sa,  domnul  Marcel  Ciolacu, \npreședintele Camerei Deputaților. (Aplauze.) \nDomnul Ion-Marcel Ciolacu: \nCred că nu este nici prima oară și nu va fi nici ultima oară \ncând am să spun că eu nu susțin vaccinarea obligatorie (Aplauze.), dar \nam dreptul în primul rând la viață. Fiecare decide dacă e bine să se \nvaccineze sau nu. \nVă rog frumos, doamnă colegă, să purtați mască sau să mă \nprotejați, să nu mă îmbolnăviți. (Aplauze.)  \nDreptul  meu  la  viața  și  dreptul  oricărui  român  nu  se \nnegociază, doamnă! \nDoamna Rodica Boancă (din sală): \nUnde scrie că masca te apără, te protejează?! \nDomnul Ion-Marcel Ciolacu:  \nDomnule președinte al Senatului,  \nDomnule prim-ministru,  \nDomnule președinte Constantinescu,  \nDomnule președinte al Curții Constituționale a României, \nDoamnelor și domnilor deputați și senatori, \nDoamnelor și domnilor miniștri, \nStimați  membri  ai  Comisiei  pentru  redactarea  proiectului \nConstituției României, \nStimați membri ai Corpului diplomatic, \n                                                                                             8                                                                                          \n     \nConstituția  e  cartea  de  vizită  a  unei  democrații.  Așa  cum \nfacem  o  ecografie  pentru  a  vedea  corpul  uman,  la  fel,  Legea \nfundamentală trebuie să fie expresia unei societăți. \nÎn  pofida  transformărilor  profunde  din  ultimii  32  de  ani, \nRomânia încă are o tradiție democratică fragilă. Mai avem mult de \nmuncă până să ajungem la practici democratice stabile și să ne găsim \nacea vocație democratică autentică, în sensul culturilor occidentale. \nDin  această  perspectivă,  efortul  făcut  acum  30  de  ani  de \npărinții fondatori ai Constituției din 1991 a fost imens. Textul noii \nConstituții trebuia să producă, în primul rând, o schimbare radicală de \nmentalitate la nivelul societății, prin despărțirea definitivă de trecutul \ncomunist. \nTextul lor trebuia să găsească soluțiile potrivite și echilibrate \npentru o societate care avea nevoie de un nou set de valori comune, \ndar în care să se regăsească și care să creeze solidaritate. \nAș dori ca astăzi, în mod special, să le mulțumesc celor care \nacum 30 de ani au pus umărul la reclădirea României pe baze noi, \nsănătoase și democratice. (Aplauze.) Câțiva dintre cei de atunci sunt \nastăzi alături de noi. Lor vreau să le transmitem atât recunoștința mea, \ncât și a colegilor mei din Parlament, pentru tot ce au făcut cu bună-\ncredință, competență și dragoste pentru România! \nDoamnelor și domnilor, \nAstăzi este un  moment aniversar. Dar e cel mai bun prilej \npentru a spune că avem nevoie de o Constituție care să reflecte un \nmodel de stat conform cu nevoile societății actuale. \n                                                                                             9                                                                                          \n     \nTrebuie să avem curajul să vorbim deschis despre necesitatea \nunei reforme constituționale, care să facă din Legea fundamentală un \ninstrument de modernizare a țării. \nTrebuie  să  vorbim  despre  acest  lucru,  fără  teamă  și  fără \ncomplexe. Toate sistemele democratice, cu excepția Statelor Unite, au \nfăcut-o  atunci  când  a  fost  nevoie.  Unele  state  au  apelat  chiar  la \nrevizuirea totală, așa cum a făcut Finlanda în anul 2000 sau Elveția în \nanul 1999. Altele, au apelat la o modificare parțială. Belgia chiar de 20 \nde ori în ultimii 20 de ani. \nEste adevărat, și în România s-a încercat de mai multe ori \nacest lucru. Cu excepția anului 2003, toate încercările de modificare a \nConstituției au eșuat. Acest lucru s-a întâmplat pentru că cei care le-au \ninițiat nu au înțeles că o revizuire a Constituției trebuie să satisfacă \nnevoile  cetățenilor,  și  nu  poftele  politicienilor,  fie  că  sunt \nparlamentari, premieri sau șefi de stat. \nReforma  constituțională  nu  mai  trebuie  să  fie  un  proiect \npersonal  al  politicienilor.  Această  dezbatere  trebuie  mutată  în \nsocietate, pentru că cetățenii trebuie să fie implicați efectiv în acest \nproces. Toate modificările trebuie înțelese și acceptate de români. \nDe aceea, consider absolut necesar un acord larg la nivelul \nîntregii clase politice, dar și la nivelul mediului academic, al corpului \nde  experți  și  al  societății  civile.  Contribuția  tuturor  este  esențială \npentru reușita unui demers atât de complex! \nStimați colegi, \n                                                                                             10                                                                                          \n     \nAu  trecut  18  ani  de  la  ultima  revizuire  a  Constituției \nRomâniei. În această perioadă am văzut cum Legea fundamentală a \nfost folosită fie ca bâtă, fie ca scut de către unii politicieni, în funcție \nde interesele politice de moment. \nDe  multe  ori,  diferiți  actori  politici  și-au  forțat  atribuțiile \nconstituționale. S-a ajuns în momente de criză politică, în care actuala \nConstituție nu a putut oferi soluții destul de clare pentru depășirea lor. \nDe  aceea,  trebuie  să  ne  punem  întrebarea:  cum  dorim  să \nreformăm Constituția? Care sunt acele direcții și principii care să aibă \nun caracter eficient în plan normativ? \nLa  nivel  general,  cred  că  Legea  fundamentală  trebuie  să \nîntărească instituțiile, astfel încât să avem un stat capabil să garanteze \ndrepturile  și  libertățile  cetățenilor.  Oamenii  trebuie  să  se  simtă \nprotejați cu adevărat de către stat. \nÎn al doilea rând, consider că un sistem de guvernare eficient \neste acela care generează un control reciproc între puterile statului și \nnu  permite  niciunui  actor  instituțional  să  concentreze  puterea  în \nmâinile sale. \nDin  păcate,  acest  principiu  fundamental  nu  și-a  găsit \nîntotdeauna și aplicarea în practică. În România, am asistat de multe \nori la un proces de personalizare a puterii. Cei care au ajuns să ocupe \ndiverse funcții în stat au modelat instituția, conform propriilor dorințe \nși interese. În final, această forțare a dus la o perturbare a echilibrului \nîntre puterile statului și la conflict. \n                                                                                             11                                                                                          \n     \nDin  această  perspectivă,  o  clarificare  a  atribuțiilor \npreședintelui  cred  că  se  impune.  Trebuie  să  ne  gândim  dacă  e \nmomentul să depășim angoasa dictaturii comuniste în ceea ce privește \nstatutul și rolul președintelui. \nAcum trei decenii a fost stabilit un sistem echilibrat prin care \ncetățenii  să  își  aleagă  direct  președintele,  însă  puterile  sale  au  fost \nlimitate ca să nu devină un dictator. \nTrebuie  ca  cei  care  vor  lucra  la  reforma  Constituției  să  se \npronunțe dacă acest sistem, în care președintele este o struțo-cămilă, \nîntre un președinte francez, de exemplu, și un monarh spaniol, mai \npoate funcționa în România. \nRolul președintelui a fost gândit ca un producător de consens. \nDin păcate, a sfârșit de multe ori în a fi un producător de tensiune în \nsocietate.  Nu  de  puține  ori  am  văzut  cum  președintele  și-a  depășit \nrolul  de  mediator  și  a  intervenit  brutal  peste  celelalte  puteri \nconstituționale. \nDe altfel, relațiile dintre președinte și premier au balansat în \nultimii 30 de ani între conflict și obediență. Am văzut că atunci când \nmajoritatea parlamentară a fost favorabilă președintelui, acesta a ajuns \nșeful  de  facto  al  Guvernului.  Premierul  a  devenit  o  marionetă.  În \ncealaltă extremă, a coabitării, președintele a fost mai degrabă izolat de \ncătre prim-ministru, care a preluat toată puterea executivă. Aceasta nu \neste normalitatea! \nApoi, în plan parlamentar, mi-aș dori, de exemplu, să existe \nun  anumit  interes  pentru  reglementarea  moțiunii  constructive  de \n                                                                                             12                                                                                          \n     \ncenzură,  pe  model  german.  În  România,  partidele  politice  au \ntransformat  moțiunile  de  cenzură  într-un  instrument  de  imagine  și \nprilej de atacuri politice la adresa adversarilor. \nDe aceea, eu cred că moțiunea de cenzură trebuie să fie clară \nși nu numai pentru retragerea încrederii, ci și pentru acordarea ei unei \nalte persoane, care să-și asume de la bun început acest rol. \nDemiterea  premierului  trebuie  să  conducă  automat  la \ndesemnarea unui alt prim-ministru. Nu am fi stat acum două luni fără \nGuvern, dacă am fi avut acest instrument în Constituție. \nÎn plan guvernamental, cred că viitoarea Constituție trebuie \nsă găsească mecanisme mult mai clare de limitare a practicii excesive \na ordonanțelor de urgență. Parlamentul nu este o anexă a Guvernului \nRomâniei, ci un partener instituțional. S-a folosit prea mult pretextul \nurgenței,  astfel  încât  practica  ordonanțelor  a  devenit  o  modalitate \ncurentă de legiferare. Lucrurile nu mai pot continua așa! \nÎn general, este nevoie de o clarificare a atribuțiilor fiecărei \nputeri  în  parte.  Și  sunt  convins  că  experții  vor  găsi  cele  mai  bune \nsoluții  astfel  încât  să  nu  devenim  victimele  unui  experiment \nconstituțional! \nDoamnelor și domnilor, \nTrebuie să ne gândim serios dacă ne aflăm în acel „moment \nconstituțional”.  Am  ratat  acest  moment  după  integrarea  în  Uniunea \nEuropeană și în NATO. Am ratat în 2011, am ratat și în 2013, când \nam avut o largă majoritate parlamentară. \n                                                                                             13                                                                                          \n     \nNu avem scuze dacă vom rata din nou! După 30 de ani, nu \nmai putem să punem doar niște proptele. Ele nu rezolvă nimic! Nu \naduc dezvoltare, continuitate și stabilitate! \nSocietatea  așteaptă  o  Constituție  modernă,  care  să  reflecte \nrealitatea,  dar  care  să  conducă  la  dezvoltare  și  să  ofere  soluții \ninovative la provocările viitorului. \nTrebuie să facem o reformă constituțională serioasă. Și avem \nnevoie de fiecare român pentru a reuși acest lucru!  \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule președinte. \nInvit acum la tribună pe Excelența Sa, domnul Nicolae-Ionel \nCiucă, prim-ministrul României. \nDomnul Nicolae-Ionel Ciucă (prim-ministrul României): \nDomnule președinte al Senatului, \nDomnule președinte al Camerei Deputaților, \nStimate domnule președinte al Curții Constituționale, \nDomnule președinte Constantinescu, \nStimate doamne și stimați domni parlamentari, \nStimați colegi miniștri,  \nDoamnelor și domnilor ambasadori,  \nBună ziua! \nSunt deosebit de onorat să particip astăzi la această ședință \nsolemnă,  prin  care  marcăm  30  de  ani  de  la  adoptarea  Constituției \n                                                                                             14                                                                                          \n     \nRomâniei,  act  juridic  și  politic  fundamental  al  statului,  garant  al \nlibertăților democratice ale cetățeanului. \nLa  referendumul  național  desfășurat  pe  8  decembrie  1991, \nromânii s-au pronunțat pentru democrație, libertate și stat de drept, \npentru o societate în care demnitatea omului, drepturile și libertățile \ncetățenilor, dreptatea și pluralismul politic, supremația legii și statul \nde drept să fie valori supreme, garantate de stat. \nPrima  și  singura  Constituție  adoptată  după  căderea \ncomunismului,  actuala  Constituție  a  României,  reprezintă  piatra  de \ntemelie a societății noastre democratice, fiind inspirată și legitimată de \nidealurile Revoluției din Decembrie 1989, de sacrificiul și jertfa celor \ncare  și-au  pierdut  viața  sau  au  fost  răniți  în  acele  zile.  Această \nConstituție  este  cea  de-a  doua  cea  mai  longevivă  Constituție  a \nRomâniei, după cea din 1866. \nAcum,  la  trei  decenii  de  la  adoptare  și  după  revizuirea \nnecesară aderării la Uniunea Europeană, în anul 2003, consider că este \nnecesară în continuare reformarea statului și a administrației publice \npentru  a  pune  în  centrul  preocupărilor  cetățeanul,  pentru  a  crește \neficiența  și  calitatea  serviciilor  publice  oferite  contribuabililor  și \npentru a crește responsabilitatea deținătorilor funcțiilor publice. \nPandemia COVID-19 a arătat încă o dată cât de importantă \neste asigurarea echilibrului dintre libertățile democratice și dreptul la \nviață, pe care statul trebuie să-l asigure tuturor, inclusiv prin servicii \nmedicale de care toți cetățenii români trebuie să beneficieze în mod \negal. Starea de alertă este, alături de limitările legale și legitime ale \n                                                                                             15                                                                                          \n     \nlibertăților cetățenilor pe o perioadă restrânsă, la fel de importantă ca \nși  nevoia  de  prezervare  a  drepturilor  și  libertăților  care  dau  esența \nstatului  democratic.  Nevoia  acestui  echilibru  este  evidentă,  astăzi, \ncând traversăm o perioadă de criză sanitară în care sunt necesare unele \nreglementări pentru combaterea COVID-19. Trebuie să traversăm cu \nbine,  împreună,  această  perioadă  și  voi  lua  toate  măsurile  necesare \npentru  a  trece  țara  prin  această  criză,  cu  sprijinul  experților  și  al \npersonalului de specialitate, al instituțiilor statului, în colaborare cu \npartenerii europeni și internaționali, dar mai ales cu sprijinul tuturor \ncetățenilor României. \nExcelențele Voastre, \nDistinși invitați, \nAșa  cum  am  subliniat  de  la  această  tribună  și  cu  prilejul \nacordării votului de învestitură, în centrul preocupărilor Guvernului se \naflă cetățeanul  român și binele comun. Alături de toți  miniștrii din \nacest Guvern ne angajăm să facem tot ce depinde de noi pentru ca \nsituația  economică,  socială  și  sanitară  a  românilor  să  se \nîmbunătățească. \nOamenii au așteptări legitime de la noi: să cultivăm respectul \nfață  de  lege,  să  apărăm  adevărul,  dreptatea,  unitatea  socială  și \nsolidaritatea. Lucrăm pentru cetățeni, luând la timp, cu bună-credință \nși  nepărtinitor,  decizii  care  să  ducă  la  o  viață  în  siguranță,  la \ndezvoltare, la respectarea demnității fiecăruia și la o viață mai bună. \nObiectivul nostru este ca prin măsurile pe care le vom implementa să \nasigurăm dezvoltarea și prosperitatea țării noastre. \n                                                                                             16                                                                                          \n     \nValorile și libertățile constituționale există în fiecare dintre \nnoi, ne unesc, ne fac mai puternici ca națiune, iar idealurile comune \nreprezintă liantul între cetățeni și instituțiile statului. \nDe aceea, vă cer sprijinul, atât dumneavoastră, dar și tuturor \ncetățenilor,  pentru  a  construi  o  țară  mai  puternică  și  prosperă, \naducându-i  pe  oameni  împreună  în  jurul  unui  obiectiv  comun: \ndezvoltarea și bunăstarea României și a românilor. \nÎn calitate de cetățean român și de prim-ministru al României, \nvoi  milita  întotdeauna  pentru  respectarea  literei  și  spiritului \nConstituției și pentru domnia legii. \nVă mulțumesc. (Aplauze.) \n                                                                                             17                                                                                          \n     \nDomnul Florin-Vasile Cîțu: \nMulțumim, domnule prim-ministru. \nInvit  la  tribună  pe  Excelența  Sa,  domnul  Valer  Dorneanu, \npreședintele Curții Constituționale. \nDomnule președinte! \nDomnul  Valer  Dorneanu  (președintele  Curții \nConstituționale): \nStimate domnule președinte al Senatului Florin Cîțu,  \nStimate  domnule  președinte  al  Adunării  Naționale,  al \nCamerei  Deputaților  -  zicem  Adunare  Națională,  pentru  că  așa  îi \nspunea pe vremuri, \nDistinse domnule prim-ministru Nicolae Ciucă, \nLa mulți ani și pentru ziua dumneavoastră de astăzi! \nDistinși miniștri,  \nDomnule președinte Emil Constantinescu, \nStimați parlamentari, \nDați-mi voie să mă răsfăț și să vă spun dragi colegi, \nÎnaltpreasfinția Voastră, \nOnorată asistență, \nMulțumesc  în  primul  rând  Parlamentului  pentru  onoranta \ninvitație  de  a  mă  adresa,  în  calitate  de  președinte  al  Curții \nConstituționale,  acestei  distinse  adunări  care  cinstește  Constituția \nRomâniei. \nÎn calitate de garant al supremației Constituției, pentru noi, \nCurtea Constituțională, este o mare onoare acest lucru și în această \n                                                                                             18                                                                                          \n     \ncalitate îmi permit să vă amintesc faptul că actul fundamental al țării \neste o adevărată Biblie și nu întâmplător fiecare dintre noi începem \nactivitatea depunând jurământul de credință cu mâna pe Constituția \nRomâniei și pe Biblie.  \nSărbătorim, astăzi, 30 de ani de la „momentul zero”, de la \nborna de stat a democrației românești, 30 de ani de la debutul unei \nperioade istorice pentru neamul românesc, unei epoci dorită a fi de \nlibertate și speranță, de încredere și entuziasm, care să succeadă anilor \nlungi,  apăsători  și  tenebroși  ai  comunismului,  30  de  ani  de  la \nadoptarea Constituției României.  \nLa acest moment aniversar, să ne amintim faptul că nu a fost \ndeloc  ușor  să  se  elaboreze  o  nouă  Lege  fundamentală,  care  să \nreușească mai întâi de toate să smulgă societatea din automatismele \ncomportamentale  și  atitudinile  formate,  fără  voia  sa,  sub  povara \nvremurilor,  pe  parcursul  jumătății  de  secol  petrecute  în  regimul \ncomunist, mai apoi să imprime un suflu nou, democratic, în acord cu \nspiritul  european,  care  să  rezoneze  cu  aspirațiile  și  idealurile \nRevoluției din Decembrie 1989 și să ofere, în același timp, mecanisme \njuridice concrete și eficiente, care să răspundă așteptărilor poporului. \nAdunarea  Constituantă,  instituită  în  acest  scop,  a  avut  la \ndispoziție pentru acest copleșitor demers creator un termen de 18 luni \nde la înființare. Lucrările Adunării Constituante s-au desfășurat astfel \nîncât  să  asigure  Adunării  Constituante  timpul  necesar  pentru  o \nelaborare ca atare. \n                                                                                             19                                                                                          \n     \nS-au conceput două lecturi, în acest scop, prima lectură având \nca  obiect  inițierea  membrilor  Adunării  Constituante  cu  modul  de \nredactare a unei constituții, precum și informarea acestora cu privire la \nconținutul constituțiilor din statele democratice. \nProcesul  de  elaborare  a  Constituției  a  beneficiat  de  o \nsubstanțială  asistență  internațională,  fiind  valorificată  experiența \nstatelor cu tradiție democratică. \nComisia  a  avut  întâlniri  inclusiv  cu  reprezentanți  ai  unor \nautorități  internaționale,  mai  ales  organisme  ale  ONU  și  ale \nConsiliului Europei, iar lucrările comisiei au fost analizate în cadrul \nComisiei de la Veneția. Un rol important l-au avut avizele comunicate \nde  diferite  organizații,  precum  Comitetul  Helsinki  pentru  drepturile \nomului,  dar  și  discuțiile  purtate  cu  diferiți  specialiști  în  drept \nconstituțional din numeroase țări, și chiar participarea nemijlocită a \nunor  specialiști  francezi,  în  frunte  cu  reputatul  profesor  Robert \nBadinter; la dezbaterile acestea care au însoțit elaborarea Constituției \ns-au valorificat și tradițiile constituționalismului românesc, preluat din \nprincipiile revoluției franceze. \nPrecizez aceste detalii pentru a evidenția dorința membrilor \nAdunării  Constituante  de  a  elabora  o  lege  fundamentală  a  statului \nromân  care  să  fie  în  concordanță  cu  standardele  internaționale  în \nmaterie  constituțională,  care  să  înglobeze  patrimoniul  democratic \neuropean  și  care  să  înalțe  viața  juridică,  politică  și  economică  a \nsocietății  românești  la  un  nivel  similar  celor  al  statelor  cu  sisteme \ndemocratice consolidate printr-o îndelungată tradiție. Să apreciem și \n                                                                                             20                                                                                          \n     \nsă respectăm acest efort uriaș, realizat cu toată convingerea și cu bună-\ncredință! \nDesigur  că,  fiind  o  creație  umană,  Constituția  noastră  nu \nputea  fi  perfectă,  ireproșabilă,  dar  conținutul  ei  reușește  să  ofere \nsuficiente repere pentru construirea pe baza sa a unui sistem care să \npermită  buna  funcționare  a  instituțiilor  publice  și  a  vieții  politice, \neconomice, în ansamblul său. În timp, pe măsura evoluției sociale, a \ndezvoltării complexului de relații interumane și interinstituționale, a \nremodelării peisajului socio-politic, unele aspecte nu au mai corespuns \nnoilor realități, diferite de cele avute în vedere în puterea constituantă \noriginală.  Tocmai  pentru  acest  motiv,  a  fost  înscrisă  în  Constituție \nposibilitatea revizuirii sale, iar anul 2003 a fost momentul în care s-a \nrealizat  o  astfel  de  primenire  a  legii  noastre  supreme,  corijându-se \nimperfecțiunile, adaptându-i-se prevederile la schimbările survenite și \nîmbunătățindu-i-se soluțiile propuse inițial. \nDe asemenea, revizuirea din 2003 a avut un scop mai mult \ndecât atât, reconfigurându-se cadrul constituțional național, astfel încât \nsă permită aderarea României la Organizația Atlanticului de Nord și \nintegrarea în Uniunea Europeană. \nAșadar, deși este Legea fundamentală a statului, Constituția \nnu  putea  rămâne  încremenită  în  timp,  ci  poate  fi  modificată  atunci \ncând această necesitate apare ca stringentă. Dar revizuirea Constituției \ntrebuie făcută cu responsabilitate, cu înțelepciune, cu simțul datoriei \nfață de popor, cu intenția sinceră de a aduce un beneficiu acestuia, și \nnu dintr-o dorință, chiar inspirată, unilaterală. Din păcate, însă, ideea \n                                                                                             21                                                                                          \n     \nrevizuirii  Constituției  a  fost  utilizată  nu  de  puține  ori  ca  miză \nelectorală, lipsită de o serioasă acoperire sub aspectul motivației și al \njustificării  raționale,  fiind  transformată  într-un  instrument  de \nmanipulare  în  vederea  obținerii  de  capital  electoral  din  promisiuni \nirealizabile. O astfel de atitudine distructivă nu face altceva decât să \nsemene  îndoială,  să  inducă  o  stare  de  incertitudine  cu  privire  la \nordinea  constituțională,  fragilizând  însăși  construcția  democratică  a \nstatului.  Din  fericire,  probabil  anticipând  asemenea  inițiative \noportuniste, legiuitorul constituant a instituit o procedură complexă de \nrevizuire, compusă dintr-o succesiune de etape și prevederi obligatorii, \nstabilind în final și limitele revizuirii, care fac obiectul așa-zisei părți \nrigide a Constituției. \nAr trebui ca în lupta politică să se renunțe la ideea de a se da \ntot  timpul  vina  pe  pretinsele  imperfecțiuni  ale  Constituției  pentru \nnerealizările, pentru insuccesele clasei politice. Mecanismul statal va \nputea funcționa perfect în baza actualei reglementări constituționale \ndacă prevederile Legii fundamentale vor fi respectate atât în litera, cât \nși  în  spiritul  lor.  Domnia  legii,  care  este  o  exigență  esențială  a \nprincipiului statului de drept, ar trebui să fie un adevărat far călăuzitor \npentru toți participanții la viața publică. Nu puțini sunt cei care invocă \nacest concept al statului de drept, dar uită care este semnificația sa, \nuită că acesta implică subordonarea statului în toate componentele sale \nfață de drept și în primul rând față de Constituție și că are ca scop \ntocmai  ponderarea  eventualelor  tendințe  abuzive  discreționare  ale \nstructurilor  etatice.  Or,  se  știe  că  puterea  exemplului  este  o  armă \n                                                                                             22                                                                                          \n     \nredutabilă. Cum putem pretinde cetățenilor să respecte și să cinstească \nLegea fundamentală a țării dacă unii dintre cei care dețin și exercită \nputerea politică în numele lor o pun la îndoială sau o bagatelizează? \nCum putem aștepta din partea poporului să fie mândru de Constituția \nsa, când unii dintre reprezentanții acestuia o contestă? \nÎn  calitate  de  garant  al  supremației  Constituției,  Curtea \nConstituțională vă invită să prețuim împreună importanța cărții noastre \nfundamentale,  să-i  recunoaștem  obligativitatea  și  să  o  respectăm  în \nlitera și spiritul ei. \nLa mulți ani Constituției României! \nȘi v-aș ruga să-mi permiteți o scurtă informare.  \nÎn foaierul din fața sălii de ședințe sunt mai multe panouri \norganizate cu sprijinul generos al Arhivelor Naționale, al Monitorului \nOficial și al AGERPRES-ului, care redau constituțiile în original, cu \nsemnăturile respective, Constituția din 1866, invocată și aici ca model, \nConstituția din 1923 și Constituția din 1991. \nVă mulțumesc foarte mult pentru atenție. (Aplauze.) \nDomnul Florin-Vasile Cîțu: \nMulțumim, domnule președinte. \nDoamnelor și domnilor senatori și deputați, \nPotrivit celor convenite, în această ședință solemnă vor avea \nintervenții reprezentanți ai grupurilor parlamentare reunite, în limita a \n7 minute pentru fiecare grup parlamentar, iar deputaților și senatorilor \nneafiliați  li  se  alocă  3  minute,  cu  o  singură  intervenție,  printr-un \nreprezentant comun. \n                                                                                             23                                                                                          \n     \nAvem lista. Doar Grupul parlamentar AUR nu a ... \nDomnul George-Nicolae Simion (din sală): \nStați că vă dau acum! \nDomnul Florin-Vasile Cîțu: \nVă rog! \nDin partea Grupurilor parlamentare ale PSD, domnul senator \nRobert Cazanciuc. \nDomnul Robert-Marius Cazanciuc: \nDomnule președinte al Senatului, \nDomnule președinte al Camerei Deputaților,  \nDomnule prim-ministru, \nStimați membri ai Guvernului, \nDoamnă ministru, \nDomnule președinte Emil Constantinescu,  \nDomnule președinte Dorneanu, \nÎnaltpreasfinția Voastră, \nDragi colegi, \nÎn misiunea noastră, ca membri ai Parlamentului, de a face \ncunoscută legea, facem deseori referire la litera și spiritul ei. \nDacă  vorbim  de  Legea  fundamentală,  avem  aici  spiritul \nConstituției,  care  s-a  transformat  într-o  esență  tare  -  Constituția \nRomâniei. \nAm  luat  de  la  bibliotecă  această  geneză  și  dați-mi  voie  să \ncitez câteva rânduri din această carte: „Emoția mea este firească în \n                                                                                             24                                                                                          \n     \nacest moment solemn, când pentru a treia oară, în decurs de 150 de \nani, România are prilejul ca, prin reprezentanții săi aleși, să dezbată și \nsă voteze o constituție adevărată”. \nAstăzi, la 30 de ani de la acest discurs, rostit de Dan Amedeo \nLăzărescu în 1991, avem aceleași preocupări de a cârmui țara spre un \nviitor european, numai că de această dată viitorul european este legat \nși  de  utilizarea  adecvată  a  uriașelor  resurse  puse  la  dispoziția  țării \nnoastre pentru a reduce decalajele față de alte state europene care timp \nde 50 de ani au avut un destin mai bun decât am avut noi la frontiera \nEuropei. \nSpunea, la vremea respectivă, profesorul Iorgovan, că speră \nca această Constituție să aibă rolul unui adevărat pact social. \nDincolo  de  reașezarea  statului  român  pe  principii  real \ndemocratice, Constituția din 1991, pe care o sărbătorim astăzi, a fost și \nun rezultat al transpunerii în lege a entuziasmului celor care își doreau \nlibertatea, despre  care auziseră de la părinți, bunici sau din filmele \namericane, dar și a entuziasmului celor care plătiseră cu ani grei de \ntemniță comunistă pentru vina de a lupta pentru libertate.  \nAstăzi, noi, parlamentarii, avem o dublă datorie față de acești \noameni și față de urmașii noștri. Avem datoria de a înțelege dacă în \ncei 30 de ani care au trecut de la adoptarea Constituției aceasta a reușit \nsă  se  facă  cunoscută  și  înțeleasă  de  poporul  ei,  dacă  spiritul  Legii \nfundamentale a fost deslușit de cei chemați să o aplice și să o apere. \nLa  începutul  anilor  '90,  Constituția  a  fost  percepută  mai \ndegrabă ca un reper academic, departe de viața obișnuită. \n                                                                                             25                                                                                          \n     \nO cercetare sociologică realizată recent ne-a arătat că pentru \nromâni Constituția reprezintă astăzi nu doar un set de principii, ci un \ntext viu, aflat în vârful ierarhiei legilor, care poate influența în mod \ndirect viața fiecăruia dintre noi. \n63% dintre români consideră că o modificare a Constituției \nle-ar face o viață mai bună. \nNe-am întrebat la începutul anului dacă ar fi o idee bună ca \nstatul  să  distribuie  fiecărui  cetățean  câte  o  Constituție.  90%  dintre \nromâni au spus că da, ar fi o idee foarte bună. Românii vor să aibă un \nreper, vor să știe că pot apela la cineva fundamental atunci când ceva \nnu merge bine. \nGardianul  Constituției  este,  de  29  de  ani,  Curtea \nConstituțională, care prin 22.000 de decizii pronunțate până în prezent \nne-a arătat cum trebuie interpretate textele Constituției, dar și limitele \nunora dintre ele, care au rămas tributare contextului social economic \nîn care au fost adoptate. \nGardian al Constituției sau făuritor de legi? \nSunt  convins  că  membrii  Curții  Constituționale  își  pun \naceastă întrebare la fiecare decizie  pe care o pronunță, iar numărul \nmare al acestora arată, de asemenea, nevoia cetățeanului de a respecta \nConstituția,  de  către  fiecare  dintre  noi,  dar  și  de  către  instituțiile \nstatului. \nTitulatura  marginală  a  primului  articol  din  Constituție  este \n„Statul român”. Poate era mai potrivit dacă primul articol se numea \npur și simplu România, pentru a arăta preeminența poporului român. \n                                                                                             26                                                                                          \n     \nLegea  fundamentală  trebuie  să  aibă  în  centrul  ei  omul,  cu \ndrepturile și libertățile lui fundamentale, cu un stat capabil în mod real \nsă  asigure  protejarea  lor,  printr-o  arhitectură  constituțională  care  să \nstatueze principiul supremației și respectării Constituției și a legilor, \nprecum și cooperarea loială dintre puteri, toate acestea în beneficiul \ncetățeanului. \nDacă această constituție îndeplinește astăzi acest rost vă invit \nsă reflectăm și să lucrăm împreună. \nPentru  un  dialog  eficient  despre  Constituție  și  pentru  a \ncunoaște modele ce pot contribui la conturarea propriilor convingeri \naveți la dispoziție o carte în format electronic. \nÎn 2015, cu ajutorul a patru profesori universitari, am tradus \nîn  limba  română  toate  constituțiile  Uniunii  Europene.  O  să  primiți \nfiecare dintre dumneavoastră, printr-un mesaj, din partea liderilor de \ngrup, această carte în format electronic. \nDupă 30 de ani îi evocăm astăzi aici pe membrii Adunării \nConstituante care ne-au lăsat moștenire o constituție care a reașezat \nțara după comunism. \nCare va fi moștenirea noastră, a celor de aici? Ce vom lăsa \nnoi?  O  împărțire  a  românilor  în  mai  multe  categorii:  bugetari  și \ncorporatiști, locuitori în țară sau în diaspora, pro sau contra Uniunii \nEuropene, pro sau contra justiției. \nDupă  câteva  luni  de  dezbateri  în  cadrul  Partidului  Social \nDemocrat ne-am pus întrebarea dacă această Constituție poate fi un \nliant al națiunii. \n                                                                                             27                                                                                          \n     \nPentru  a  căuta  răspuns  la  această  întrebare,  Asociația  „Pro \nDemocrația”  și  Institutul  Social-Democrat  „Ovidiu  Șincai”  au \norganizat  pe  1  iulie  o  dezbatere  consacrată  analizei  de  ansamblu  a \nevoluției societății românești guvernată de actuala Constituție. \nAți  primit  fiecare  dintre  dumneavoastră  această  carte.  Cei \ncare n-ați primit-o încă, o veți primi cu siguranță. Este un volum care \nreunește lucrările a 12 profesori universitari și 2 membri ai Adunării \nConstituante.  Au  fost  invitați  să-și  exprime  opiniile  cu  privire  la  o \nConstituție a viitorului și asupra măsurii în care Legea fundamentală \npoate fi îmbunătățită, astfel încât să răspundă marilor provocări ale \nRomâniei de astăzi, obiectivelor comune europene și ale omenirii, în \ngeneral.  \nVorbind de viața acestei Constituții și de obiectivele comune \neuropene,  fostul  ministru  al  integrării,  profesorul  Vasile  Pușcaș, \nspunea că revizuirea din 2003 a tratat aderarea la Uniunea Europeană \nca  un  simplu  act  de  politică  externă,  și  nu  ca  un  proces  intern  de \ntransformare a statului și a societății. \nRevizuirea din 2003 a reprezentat actul juridic care a făcut \nposibilă aderarea la Uniunea Europeană și NATO. \nÎncercările de revizuire din 2011-2013 au fost arme în bătălia \npolitică internă, din păcate, dar, în același timp, au arătat nevoia de \nclarificare a unor  texte scrise poate cu prea  mult entuziasm în anii \n1990-1991 și nevoia de a consfinți statutul nostru real de membri ai \nUniunii Europene și ai NATO. \n                                                                                             28                                                                                          \n     \nModificările actualei Constituții ar putea fi abordate din cel \npuțin trei perspective, dacă doriți. Aș spune una tehnică – și vă dau un \nexemplu – art. 29 vorbește de telegrame. Am întrebat Poșta Română \ncând a fost trimisă ultima telegramă. Acum mai bine de 10 ani. \nDomnul Florin-Vasile Cîțu: \nDomnule senator, vă rog să încercați să finalizați! \nDomnul Robert-Marius Cazanciuc: \nImediat, domnule președinte! E un moment solemn. \nDe  opțiune  politică,  regionalizarea  și  formarea  Guvernului. \nPoate președintele să încredințeze formarea Guvernului partidului care \na  câștigat  alegerile?  Și  inovativă.  Reglementarea  constituțională  a \nrolului opoziției parlamentare, protejarea drepturilor fundamentale în \nfața  provocărilor  generate  de  evoluția  inteligenței  artificiale  sau \nprotejarea  statului  în  fața  regimurilor  comerciale  și  economice \ntransfrontaliere. \nCred că astăzi, în Parlament, avem obligația față de poporul \nnostru să lansăm dezbateri publice față de principalele teme ale vieții \nsociale,  economice  și  politice,  asupra  modului  în  care  drepturile \nfundamentale  sunt  respectate  în  mod  real,  asupra  modului  în  care \nputerile statului au funcționat în slujba poporului și care în final să \nconducă,  de  ce  nu,  la  un  acord  politic  național  pentru  o  eventuală \nrevizuire a Constituției. Un asemenea proiect ar putea reprezenta un \nliant al națiunii care să contribuie la uniunea spirituală a poporului \nromân. \n                                                                                             29                                                                                          \n     \nVa fi posibil doar în măsura în care acest proces va fi unul \nautentic  și  oamenii  vor  vedea  că  este  unul  autentic,  nu  ca  un  alt \ninstrument într-o bătălie politică. \nDezbaterea  națională  în  jurul  temei  revizuirii  Constituției \npoate fi un instrument de atingere a obiectivului de refacere a legăturii \nțării cu fiecare român. \nAstăzi suntem datori să le lăsăm celor care vin după noi o \nRomânie în bună stare. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule senator. \nDin partea Grupurilor parlamentare ale PNL....  \n(Domnul  senator  Robert-Marius  Cazanciuc  revine  la \ntribună.) \nMai aveți? \nDomnul Robert-Marius Cazanciuc: \nAți primit, de asemenea, stimați colegi, o coliță nouă, timbre \nrealizate în 2019 de către Romfilatelia, în care pentru prima dată pe \ntimbre  au  fost  puse  drepturile  fundamentale.  Sunt  nouă  drepturi \nfundamentale, tipărite în milioane de exemplare, care au încercat să \nfacă cunoscută românilor Legea fundamentală. \nMulțumesc. (Aplauze.) \nDomnul Florin-Vasile Cîțu: \nMulțumim, domnule senator. \n                                                                                             30                                                                                          \n     \nO inițiativă foarte bună. \nDin partea Grupurilor parlamentare ale PNL, doamna senator \nLaura-Iuliana Scântei. \nDoamna Laura-Iuliana Scântei: \nVă mulțumesc, domnule președinte. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule președinte Emil Constantinescu, \nÎnaltpreasfinția Voastră, \nDomnule președinte al Curții Constituționale, \nDistinși membri ai Corpului diplomatic, \nDragi invitați, \nDoamnelor și domnilor senatori și deputați, \nSărbătorim într-adevăr 30 de ani de la intrarea în vigoare a \nConstituției din 1991. \nTimp  de  30  de  ani,  Constituția  a  garantat  stabilitatea \nregimului  politic,  a  oferit  termenul  de  referință  pentru  drepturile  și \nlibertățile fundamentale ale cetățenilor și a fost temelia pe care s-au \nconstruit instituțiile vitale ale statului. \nTotuși trebuie să fim sinceri, 30 de ani nu înseamnă mulți ani \nconstituționali.  Prin  comparație,  Constituția  de  la  1866  a  fost  în \nvigoare vreme de 57 de ani. Avem deci o Constituție tânără și, pe cale \nde consecință, o democrație la fel de tânără. \nDeși e tânără, Constituția prevede un obiectiv de țară istoric, \n                                                                                             31                                                                                          \n     \nîmpărtășit în egală  măsură de toate forțele politice responsabile, de \nautoritățile statului și de majoritatea românilor, și anume, România - \nstat democratic. Acel stat cu o democrație consolidată, axată pe cele 3 \nmari valori fondatoare ale liberalismului politic, și anume: protejarea \nvieții, promovarea libertății și garantarea proprietății. Adică un stat de \ndrept, un stat de tip occidental, care își respectă îndatoririle rezultate \ndin  angajamentele  internaționale,  inclusiv  cele  care  decurg  din \ncalitatea de stat membru UE și NATO. \nDoamnelor și domnilor, \nAți auzit și până acum, de la antevorbitorii mei, veți auzi în \ncontinuare, azi, la ceas aniversar, multe cuvinte frumoase, dar și critici \nla adresa Constituției în vigoare. Toate oferă răspunsuri cu privire la \nîntrebarea: Ce reprezintă Constituția României, după 30 de ani, pentru \ncetățeni,  pentru  politicieni  și  pentru  țară?  Că  înglobează  cele  mai \nînalte valori și idealuri ale unei societăți democratice, că este o pavăză \npentru  asigurarea  statului  de  drept  și  a  independenței  justiției,  o \ngaranție că nicio autoritate nu va abuza de puterea sa și va acționa în \nlimitele constituționale, că, într-adevăr, cuprinde catalogul de drepturi \nși libertăți fundamentale și că e un scut împotriva abuzului de putere al \nautorităților statului împotriva cetățenilor. \nÎn ce mă privește, am dorit astăzi să vă spun despre ce nu este \no Constituție. \nÎn primul rând, o Constituție nu este doar un document politic \nsau doar o lege care se poate modifica oricum și oricând, după bunul \nplac al unei majorități politice sau al unui partid care, de exemplu, s-ar \n                                                                                             32                                                                                          \n     \nteme că nu ar da nici după 20 de ani, în anul 2024, un candidat ales la \nfuncția de președinte al României. \nÎn  al  doilea  rând,  o  Constituție  nu  reprezintă  nimic  fără \nconstituționalism. Legea fundamentală a unui stat capătă valoare dacă \neste respectată în timp și dacă, prin respectarea continuă, la nivelul \nsocietății  se  creează  un  sentiment  puternic  de  apartenență  la \nConstituție și la valorile sale. \nÎn al treilea rând, o Constituție nu este în realitate opera unei \nmajorități  politice  conjuncturale,  deși  unii  așa  cred.  O  Constituție \ndurabilă este rezultatul unui autentic moment constituțional. Un astfel \nde moment constituțional a fost în anii 1990, 1991, atunci când s-a \nrealizat  trecerea  de  la  vechiul  regim  politic  totalitar  la  noul  regim \npolitic democratic. Constituția României a eliminat atunci posibilitatea \nconcentrării  puterii  în  mâinile  unei  persoane,  ale  unui  grup  de \npersoane  sau  ale  unei  instituții  și  așa  sperăm  să  rămână  pentru \ntotdeauna. \nMai târziu, în 2003, la momentul revizuirii, s-a avut în vedere \nnevoia fundamentală a României de a adera la structurile euroatlantice \nși de a se defini un destin european pentru societatea românească. \nFără  îndoială,  doamnelor  și  domnilor,  Constituția  nu  este \nperfectă,  iar  numeroasele  decizii  ale  Curții  Constituționale  i-au \nevidențiat vreme de 30 de ani și limitele și lipsurile. Cu toate acestea, \nmomentele  constituționale  autentice  pentru  revizuirea  Legii \nfundamentale trebuie să fie rezultatul unei nevoi sociale reale și să \nexprime  o  viziune  asupra  arhitecturii  statului,  construită  în  timp  și \n                                                                                             33                                                                                          \n     \nîmpărtășită de majoritatea cetățenilor. \nÎnchei spunându-vă că Partidul Național Liberal nu se teme \nde o revizuire a Constituției. PNL reafirmă angajamentul politic de a \ncontinua  construcția  statală  asumată  încă  de  la  înființarea  sa,  dar \natunci când va revizui Constituția nu va renunța la viziunea sa liberală \nasupra statului și asupra economiei. Liberalismul constituțional va fi \npromovat în continuare ca principiu de modernizare a statului român \nîn  era  digitalizării,  pentru  a  oferi  cetățenilor  cu  adevărat  un  stat \nfuncțional, bazat pe o economie liberă, pe domnia legii și pe respectul \ndrepturilor fundamentale. \nAșadar,  azi,  la  ceas  aniversar,  urăm  Constituției  noastre \nlongevitate  și  respect  din  partea  tuturor  –  cetățeni  și  întreaga  clasă \npolitică! \nVă mulțumesc. (Aplauze.) \nDomnul Florin-Vasile Cîțu: \nMulțumesc, doamnă senator. \nDin partea Grupurilor parlamentare ale USR, domnul senator \nRadu-Mihai Mihail. \nDomnul Radu-Mihai Mihail: \nMulțumesc, domnule președinte. \nDoamnelor și domnilor, \nSuntem  un  stat  care  derapează  spre  eșec  și  Constituția  din \n1991  nu  este  străină  de  ceea  ce  se  întâmplă.  Constituția  României \nmoderne, libere și prospere ar fi trebuit să înceapă cu punctul 8 de la \n                                                                                             34                                                                                          \n     \nTimișoara. Cu despărțirea conștientă și asumată de trecutul totalitar și \nde aceia care i-au făcut posibilă existența timp de o jumătate de veac. \nConstituția de la 1991 a venit după „Duminica orbului” din \n1990  și  a  consfințit  restaurația  foștilor  comuniști  și  securiști  din \nRomânia.  A  fost  scrisă  după  chipul  și  asemănarea  destinatarului  și \nautorului  –  Ion  Iliescu,  zis  și  comunist  cu  față  umană,  și  Antonie \nIorgovan, zis și comunist cu studii juridice. \nConstituția României validată la referendumul din decembrie \n'91 a fost scrisă de un președinte al Asociației Studenților Comuniști \ndin  Universitatea  București,  pentru  președintele  Uniunii  Tineretului \nComunist. \nAcum  30  de  ani  eram  reporter  la  Radio  Delta  și  eram  pe \nstradă și îi întrebam pe oamenii care mergeau foarte mândri să voteze \nConstituția, dacă au citit textul și de ce îl votează? Și răspunsul era \ncam același de la toți: „Păi, ne-a spus Ion Iliescu că e de bine”. \nUSR a apărut pentru că românii s-au săturat să le spună un \ntătuc și gașca lui ce să facă. (Aplauze. Vociferări.) \nAcum  oamenii  sistemului  tot  vorbesc  despre  schimbarea \nConstituției, astfel încât președintele să nu mai fie ales de români, ci \nde ei. (Vociferări.) \nOamenii fără chip vor ca funcția de președinte al românilor să \npoată fi scoasă la mezat și tranzacționată între grupurile parlamentare, \nmonedă de schimb în trocurile politice, departe de ochii lumii și de \nochii cetățeanului. \nUSR  a  apărat,  apără  și  va  apăra  statul  de  drept  și  valorile \n                                                                                             35                                                                                          \n     \ndemocrației liberale de toate încercările de a pune instituțiile statului, \noricare  ar  fi  ele...  (Vociferări.)  ...la  dispoziția  infractorilor,  a \nevazioniștilor, a hoților din bugetul de stat și a combinatorilor politici \ncare îi cauționează. (Vociferări.) \nȘi închei cu o ultimă remarcă. Antonie Iorgovan, părintele \nConstituției din '91, a fost, ca tot românul imparțial, expert în cadrul \nComisiei juridice constituționale și pentru drepturile omului din cadrul \nCFSN  și  independent,  dar  afiliat,  în  legislatura  '90-'92,  la  Grupul \nparlamentar al PNL, pentru ca apoi să treacă la PSD, demonstrând \nastfel multilateralismul FSN-ismului, așa cum îl vedem și astăzi. \nNu-i așa că de acolo de sus, de unde se află, Caragiale râde cu \ngura până la urechi? (Vociferări. Aplauze.) \nDomnul Florin-Vasile Cîțu: \nMulțumesc, domnule senator. \nDin  partea  Grupurilor  parlamentare  AUR,  domnul  George \nSimion. \nDomnul George-Nicolae Simion: \nMulțumesc frumos. \nA fost un referendum pentru modificarea Constituției, să fie \nspecificat  faptul  că  în  România  căsătoria  este  între  un  bărbat  și  o \nfemeie. Sper că nu vreți să modificați Constituția în sensul în care să îl \nluați pe domnul Cîțu legal de soție, da? (Vociferări.) \nNoi nu suntem de acord cu faptul că trebuie să se producă o \nfederalizare  sau  o  regionalizare  sau  cum  dorește  unul  sau  altul  din \n                                                                                             36                                                                                          \n     \npartidele și organizațiile non-guvernamentale care sunt în Parlament \nastăzi. Nici pentru punerea în acord cu anumite prevederi europene. \nNoi  credem  că  a  noastră  Constituție  este  foarte  bună.  Și  unele \nîncercări de încălcare a Constituției, cum a fost înlăturarea Avocatului \nPoporului, neconstituțională, au fost stopate. \nȘi dacă tot ne-ați dat niște timbre aici, în care sunt prevăzute \narticolele  fundamentale,  vedeți  că  pierdem  o  generație,  pentru  că \ndreptul la învățătură este asigurat. Din păcate, nu a fost asigurat de \nstatul  român,  prin  hotărâri  de  Guvern  care  sunt  aduse  aici,  în \nParlament  și  noi  doar  trebuie  să  le  ascultăm,  nici  măcar  nu  putem \ninterveni asupra stării de alertă. \nÎncetați  să  călcați  în  picioare  drepturile  fundamentale  ale \nromânilor și începeți să respectați Constituția! \nNu prin ședințe solemne faceți asta, ci respectând Constituția \nși eliminând orice formă de obligativitate asupra românilor! \nConstituția este bună. Trebuie susținută și trebuie apărată de \nuzurpatori, atât de aici, de la București, cât și de la Bruxelles! \nVă mulțumesc. (Aplauze.) \nDomnul Florin-Vasile Cîțu: \nMulțumesc. \nDomnul Tanasă. \nDomnul Dan Tanasă: \nDa. \nÎnaltpreasfinția Voastră, \n                                                                                             37                                                                                          \n     \nDomnule președinte al Camerei Deputaților, \nOnorați membri ai Guvernului, \nDoamnelor și domnilor senatori și deputați, \nArt.  3  al  Constituției  României  vorbește  despre  teritoriul \nRomâniei, care este inalienabil. \nDin  păcate,  în  ultimii  30  de  ani,  atât  PSD,  cât  și  PNL  și \nUDMR au permis vânzarea pământului României către străini, la un \nnivel demențial. \nDin  păcate,  suntem  poate  unici  în  lume,  ne-am  înstrăinat \npământul și am vândut, ne-am trezit într-o situație în care am permis, \nculmea, încălcarea art. 3 al Constituției României. \nArt. 12 vorbește de simbolurile naționale ale României. \nArt. 13 vorbește de limba națională, de limba română. \nEu  am  câștigat  câteva  zeci  de  procese  în  instanțele  din \nRomânia, prin care am încercat să impun respectarea limbii oficiale de \nstat. Și, din păcate, atât PSD, cât și PNL, ați tolerat timp de 30 de ani \natitudinile absolut inacceptabile ale UDMR atunci când vine vorba de \nsimboluri naționale și de limba oficială de stat în România. \nAți permis... ați permis – că plecați, domnule Kelemen Hunor \n–  ați  permis,  domnilor,  ca  în  Transilvania,  practic,  în  multe  zone, \nlimba maghiară să devină, practic, de facto limbă oficială de stat. Și \npermiteți în continuare, dragi colegi de la PSD și de la PNL! \nLimba oficială de stat nu este negociabilă cu nimeni! Și nici \nsimbolurile naționale! Acestea le puteți spune colegilor de la UDMR. \nȘi închei. \n                                                                                             38                                                                                          \n     \nArt. 47 vorbește despre faptul că: „Statul este obligat să ia \nmăsuri de dezvoltare economică și de protecție socială, de natură să \nasigure cetățenilor un nivel de trai decent”. \nÎn ultimii 30 de ani, modul în care PSD și PNL au înțeles să \nfacă  politică  în  România  ne  situează  pe  ultimele  locuri  la  ceea  ce \nînseamnă nivel de trai. Ultimele locuri în Europa. \nȘi, mai mult decât atât, modul în care PSD și PNL au făcut \npolitică în ultimii 30 de ani a dus la situația absolut inacceptabilă în \ncare peste 3,5 milioane de români au fugit de aici, de pe acest pământ. \nI-ați fugărit voi. Și, din păcate, în ultimii 4 ani, nici USR nu s-a lăsat \nmai prejos. \nMulțumesc. (Aplauze.) \nDomnul Florin-Vasile Cîțu: \nMulțumim. \nDomnul deputat Ciubuc. \nDomnul Ciprian Ciubuc: \nDomnule președinte al Senatului, \nDomnule președinte al Camerei Deputaților, \nDomnule președinte Constantinescu, \nStimați colegi, \nStimați invitați, \nEu am să vorbesc scurt. \nȘi am să vorbesc de art. 16 - cetățenii români sunt egali în \nfața legii. \n                                                                                             39                                                                                          \n     \nStimați colegi, \nNu  suntem  astăzi  în  măsură  să  respectăm  art.  16.  De  ce? \nPentru  că  pe  baza  ordonanțelor  de  urgență  și  a  stării  de  alertă, \ndrepturile  românilor  nu  sunt  respectate.  Avem  6  articole  din \nConstituție – domnule președinte al Curții Constituționale, puteți să \nconfirmați sau infirmați – care sunt călcate în picioare pentru că avem \no stare de alertă neconstituțională și măsuri restrictive aberante. \nVin de la întâlnirea care a avut loc săptămâna trecută, de la \nDelegația Adunării Parlamentare a Francofoniei, unde – vreau să vă \nspun un lucru foarte important și vă rog să fiți atenți cu toții – am fost \nadunați mai mulți parlamentari din Parlamentul României, care facem \nparte din Delegație, inclusivi parlamentari din toate țările francofone, \nni s-au ținut lecții de modificare a Constituției, sub motiv de COVID \nși sub motiv de pandemie. Din Parlamentul belgian ni s-a transmis, \ntrebuie  să  modificăm  Constituția  după  modelul  Luxemburg,  să \nomogenizăm  Constituția.  Inclusiv  toate  țările  care  fac  parte  din \nUniunea Europeană. \nDe asemenea, ni s-a vorbit despre suspendarea Parlamentelor \nnaționale. (Vociferări.) \nNi s-a vorbit de suspendarea Parlamentelor naționale. \nMă  bucur  că  colegii  de  la...  antevorbitorii  mei  au  vorbit \ndespre modificarea Constituției. \nStimați colegi, \n Nu putem să modificăm Constituția, să o omogenizăm dacă \nnu ne întoarcem la popor. \n                                                                                             40                                                                                          \n     \nAm  susținut  și  în  Parlamentul  din  Albania,  la  Adunarea \nParlamentară a Francofoniei, susțin și de aici – cum vă veți uita în \nochii  copiilor  dumneavoastră  sau  în  ochii  românilor  dacă  vom \nmodifica Constituția și vom omogeniza Constituția după Constituția \ndin Luxemburg... (Vociferări.) ...sub motiv de COVID și sub motiv de \npandemie? \nAm  numărat,  de  19  ori  s-a  vorbit  de  cuvântul  „control”. \nControlul  pandemiei,  nemijlocit,  controlul  oamenilor.  Nu  putem \ncontrola  pandemia  dacă  nu  putem  controla  mișcarea  oamenilor  în \nEuropa și în statul național. \nOameni buni, \nStimați colegi, \nMă adresez și românilor și dumneavoastră. \nSă vă ferească Dumnezeu de o revoltă populară! \nCum  le-am  spus  și  francezilor  din  Parlamentul  din  Albania, \nromânii nu sunt ca francezii, să iasă o lună, două, trei, o lună, 10 luni la \nproteste. Românii au ieșit 9 zile și Ceaușescu a dispărut. \nNoi avem o istorie de comunism. Știm că aceste restricții care ni \nse  impun  în  Parlamentul  național  vin  doar  să  îngrădească  drepturi  și \nlibertăți și nu măsuri ca să controlăm pandemia! \nNu putem să suspendăm drepturile noastre fundamentale conform \nConstituției și să modificăm Constituția fără să ne întoarcem la popor! \nDe  aceea,  vă  rog  pe  toți  să  conștientizați  că  pentru  orice \nmodificare a Constituției trebuie să fie direct întrebat și poporul român, și \noamenii care ne-au ales. \nVă mulțumesc. \n                                                                                             41                                                                                          \n     \nȘi sunt încrezător că dumneavoastră veți reflecta la ce am vorbit \nastăzi aici. \nPuteți să-i întrebați și pe colegii dumneavoastră care au fost în \nParlamentul din Albania, să vă confirme acest lucru. \nMulțumesc. (Aplauze.) \nDomnul Florin-Vasile Cîțu: \nMulțumim. \nVă  garantăm  că  orice  modificare  se  va  face  doar  prin \nreferendum, deci mergem la popor. \nGrupul parlamentar al UDMR, domnul Csoma Botond. \nDomnul Csoma Botond: \nOnorați invitați, \nDoamnelor și domnilor deputați, \nRomânia  a avut o experiență totalitară cruntă sub regimul \ncomunist, mai ales în „Epoca de Aur”, sub Ceaușescu. Iar dacă luăm \nîn considerare acest lucru cred că adoptarea Constituției în anul 1991 a \nfost  un  pas  foarte  important  pe  drumul  făuririi  unei  societăți \ndemocratice, după decenii lungi de totalitarism. \nSigur, acea Constituție, Constituția de la 1991, a reflectat atât \nmomentul  politic,  cât  și  majoritatea  parlamentară  existentă  sau \nmajoritatea din Adunarea Constituantă, dar a reflectat și acea euforie, \npentru că oamenii în sfârșit erau liberi și puteau să-și spună opinia \nliber în această țară și nu sosea  mașina neagră dimineața să-i ducă \nundeva. \nȘi cred că a fost un moment foarte important, din acest punct \n                                                                                             42                                                                                          \n     \nde vedere. \nS-a  mers  pe  ideea  unei  –  cred  eu  –  unei  republici \nsemiprezidențiale, care nu e similară nici cu Franța, nici cu Statele \nUnite. Sunt niște deosebiri importante.  \nÎn Statele Unite nu există premier.  \nÎn Franța, premierul este subordonat președintelui.  \nLa  noi,  premierul  nu  este  subordonat,  dar  președintele \ndesemnează candidatul la funcția de premier. \nȘi dacă ne uităm, în ultimii 15 ani a existat un conflict major \nîn sânul puterii executive, mai ales când vorbim politic de coabitare \nîntre președinte și premier. \nȘi cred că acest conflict permanent care a existat în puterea \nexecutivă nu a făcut cinste României. \nȘi,  din  acest  punct  de  vedere,  cred  că  avem  nevoie  de  o \nmodificare a Constituției. Să lămurim anumite chestiuni, nu numai în \nsânul puterii executive, putem vorbi și de Parlament. \nNoi  propunem  să  menținem  sistemul  bicameral,  dar  cu \natribuții  separate,  pentru  Senat  și  Camera  Deputaților,  și  ne  putem \ngândi  și  la  un  sistem  distinct  de  alegere  a  Senatului  și  a  Camerei \nDeputaților. \nSigur că prin Constituția de la 1991 s-a instituit și un sistem \nde checks and balances, acest mecanism de protecție și echilibru care \nîn  multe  cazuri  a  funcționat,  în  multe  cazuri  nu  a  funcționat.  De \nexemplu, când președintele României, în foarte multe cazuri, cred eu \nși  credem  noi,  de  la  UDMR,  indiferent  cine  a  fost  președintele \n                                                                                             43                                                                                          \n     \nRomâniei, și-a depășit atribuțiile constituționale, neavând o activitate \nde  mediere,  ci  având  o  activitate  eminamente  politică,  în  anumite \nmomente, în această țară. \nSigur, trebuie să aducem în discuție și statutul minorităților, \nstatutul minorităților din România. \nPoate ați citit și dumneavoastră că în anumite documente pe \ncare  România  le-a  adoptat,  atât  în  CSAT  sau  în  alte  instituții, \nminoritățile  naționale  de  multe  ori  reprezintă  un  factor  de  risc  la \nadresa securității naționale. \nCred că după 30 de ani a venit timpul ca să existe o relație de \nîncredere între statul român și  minoritățile naționale care trăiesc pe \nteritoriul statului român. Și, în această privință, s-ar impune, stimați \ncolegi,  ca  minoritățile  naționale  să  devină  factori  constitutivi  ai \nstatului român. Cred că după 30 de ani și în România se poate realiza \nacest lucru. \nDacă vorbim de modificarea Constituției, cred că o reașezare \nîn  sânul  puterii  executive  am  putea  realiza  și  prin  trecerea  la  o \nrepublică parlamentară. \nNu aș dori să intru în detaliu acum, ce înseamnă o republică \nparlamentară,  dar  vreau  să  vă  supun  atenției  următorul  aspect  -  în  \nUniunea  Europeană,  în  majoritatea  țărilor  membre,  există  republică \nparlamentară. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule deputat. \n                                                                                             44                                                                                          \n     \nDin  partea  Grupului  parlamentar  al  minorităților  naționale, \ndomnul deputat Cătălin-Zamfir Manea. \nDomnul Cătălin-Zamfir Manea: \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nStimate domnule președinte Constantinescu, \nDomnule președinte al Curții Constituționale, \nStimați reprezentanți ai Corpului diplomatic, \nDoamnelor și domnilor senatori și deputați, \nAstăzi România aniversează Ziua Constituției și împlinirea a \n30 de ani de la referendumul din 8 decembrie 1991, prin care a fost \naprobată Legea fundamentală, moment care a marcat opțiunea fermă a \nnațiunii române pentru un regim de guvernare democratic. \nPrin adoptarea Constituției României s-au pus bazele statului \nde drept și ale democrației constituționale. \nÎn anul 2003, Constituția a fost revizuită, construcția sa fiind \nconsolidată și adaptată la evoluțiile statului de drept, ale societății și la \nnoul context euroatlantic. Atunci, în anul 2003, noi, cei din Grupul \nparlamentar  al  minorităților  naționale,  am  fost  primii,  de  aici,  din \nParlament,  care  am  propus  o  serie  de  modificări  majore  ale \nConstituției,  precum:  regim  parlamentar;  Legea-cadru  pentru \nminorități, care, de altfel, este prevăzută în Constituția României la \ncategoria de legi organice și care, din păcate, nu a fost încă adoptată; \nlimitarea  ordonanțelor  de  urgență;  regândirea  organizării \n                                                                                             45                                                                                          \n     \nadministrativ-teritoriale;  organizarea  Senatului  ca  și  Cameră  a \nRegiunilor; echilibrarea puterilor în stat. \nDin  păcate,  propunerile  noastre  făcute  în  acel  an  au  fost \nrespinse de parlamentarii dumneavoastră de atunci. Menționez, au fost \nrespinse. \nDe  subliniat  este  faptul  că  în  prezent,  la  nivelul  Uniunii \nEuropene, din cele 27 de state, 17 dintre ele au regim parlamentar. \nAșadar,  marea  majoritate  a  statelor  membre  din  Uniunea \nEuropeană funcționează ca republici parlamentare. \nParlamentul  României  trebuie  să  aibă  mai  multă  putere \npentru că, stimați colegi, potrivit art. 61 din Constituție, Parlamentul \neste  organul  reprezentativ  suprem  al  națiunii  române  și  unica \nautoritate legiuitoare a țării. \nStimați colegi, \nConstituția României este consfințită prin voința suverană a \npoporului și reprezintă un set de principii și norme fundamentale care \nse adresează în egală măsură autorităților statului și cetățenilor săi. \nFuncționarea  instituțiilor  statului,  garantarea  drepturilor  și \nlibertăților individuale și derularea în ansamblu a întregii vieți a unei \nnațiuni își au originea în textele înscrise în Constituție. \nDe  aceea,  Constituția  României  poate  fi  cartea  sacră  a \nexistenței  noastre,  iar  aniversarea  ei  astăzi  constituie  o  adevărată \nsărbătoare. \nConstituția țării trebuie respectată, nu doar în litera, ci și în \nspiritul  ei,  destinatarii  săi  având  obligația,  nu  doar  morală,  ci  și \n                                                                                             46                                                                                          \n     \nconstituțională,  de  loialitate  constituțională  și  de  interpretare  a \nnormelor sale cu bună-credință. \nAplicarea principiului controlului constituționalității legilor a \ncondus  la  înființarea  Curții  Constituționale,  care,  așa  cum  s-a  mai \nprecizat de la această tribună, în cursul ședinței solemne, reprezintă \ngarantul supremației Constituției. \nSensul  existenței  Constituției  României  constă  în  apărarea \nvalorilor fundamentale înscrise în Legea fundamentală. \nDacă  nu  este  în  mod  activ  și  efectiv  apărată,  Constituția \nRomâniei riscă să fie redusă la un set de principii și norme de drept \nfrumoase,  nobile,  dar  invalide,  lipsite  de  orice  valoare  și  forță,  iar \natunci  când  Constituția  nu  este  respectată  sunt  puse  sub  semnul \nincertitudinii construcția democratică a statului și întreaga sa ordine de \ndrept. \nOrice popor, pentru a fi puternic, trebuie să-și iubească și să-\nși apere Constituția pentru că aceasta îi aparține și îl reprezintă. \nConstituția României conferă un sens comunității politice. \nNu  în  ultimul  rând,  Constituția  consfințește  garanția \ndezvoltării  normale  a  societății  noastre  împotriva  oricărei  forme  de \ntotalitarism, intoleranță, discriminare și populism. \nGrupul parlamentar al minorităților naționale se va implica în \nprocesul de revizuire a Constituției și, ca de fiecare dată, va propune și \nva susține măsuri care să consolideze democrația și care să contribuie \nla  apărarea  drepturilor  și  libertăților  fundamentale  ale  tuturor \ncetățenilor săi. \n                                                                                             47                                                                                          \n     \nSă nu uităm, stimați colegi, că minoritățile naționale au avut \nun rol extrem de important în construcția statului român. \nÎn încheiere, aș vrea să vă reamintesc că potrivit art. 4, care \nprevede, și nu „vorbește”, așa cum am mai auzit de la această tribună, \nRomânia este patria comună și indivizibilă a tuturor cetățenilor săi, \nfără deosebire de rasă, de naționalitate sau de apartenență etnică. \nLa mulți ani Constituției României! \nLa mulți ani, România! \nLa mulți ani tuturor cetățenilor acestei țări! \nMulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  deputaților  și  senatorilor  neafiliați,  doamna \nsenator Diana Iovanovici-Șoșoacă. \n                                                                                             48                                                                                          \n     \nDoamna Diana Iovanovici-Șoșoacă: \nMulțumesc. \nAm asistat aici, am  înțeles, la o ședință solemnă prin care \naniversăm Constituția României. \nN-am  auzit  pe  niciunul  dintre  noi spunând  la  mulți  ani  de \nSfântul Nicolae tuturor sărbătoriților de astăzi! La  mulți ani, popor \nromân, pentru Sfântul Nicolae! (Aplauze.) \nCei care nu aplaudați – probabil că vă trebuie o nuia pentru \nSfântul  Nicolae!  Pentru  că  suntem  aici  creștini  din  toate  timpurile! \nPentru că respectăm drepturile tuturor! \nAsistăm  astăzi  la  o  așa-zisă  aniversare  a  Constituției \nRomâniei,  că  nu  am  auzit  aici  decât  denigrări  ale  Constituției \nRomâniei și solicitări de schimbare. \nCum poți să aniversezi? E ca și când aniversezi 30 de ani de \ncăsătorie și anunți divorțul. \nAsta  ați  făcut  astăzi,  ați  pângărit  Constituția  României,  pe \ncare ar trebui să o cunoașteți cu toții! \nA existat un jurnalist în foaier, care, în urmă cu câteva luni – \nRafaelo Varga –, v-a întrebat pe cei mai mulți dintre dumneavoastră, \ndacă ați citit Constituția României? Cei mai mulți ați spus nu, nu am \navut timp. \nÎn schimb, vă aflați aici, în fabrica de legi a României, unde \nConstituția este Biblia românului. Mai presus de Constituție nu este \ndecât Dumnezeu și Biblia. Atât! \nDe 30 de ani încălcați pas cu pas Constituția României! \n                                                                                             49                                                                                          \n     \nÎn ultimii 2 ani, ați omorât-o! Ați adoptat Legea nr. 136/2020 \nși  Legea  nr.  55/2020,  care  încalcă  prevederile  art.  53  alin.  (2)  din \nConstituția României întrucât anulează efectiv existența drepturilor și \nlibertăților fundamentale. \nAstăzi, de Sfântul Nicolae și ziua acestei ședințe solemne, în \ncare văd că cea mai mare parte a Guvernului a plecat, mulți invitați au \nplecat,  domnul  președinte  nu  participă  pentru  că  nu  îi  place  să \nparticipe  la  astfel  de  evenimente,  cinste  domnului  Constantinescu, \nfostul  președinte,  că  a  venit!  Vine  tot  timpul.  Felicitări,  domnule \npreședinte! (Aplauze.) \nAșa se respectă poporul și Parlamentul! \nCinste tuturor care ați venit! \nCelorlalți, o nuia de la Sfântul Nicolae! \nTot  pe…  vă  spun  că  de  25  de  ani  lucrez  cu  Constituția \nRomâniei. \nPână și cel mai tânăr avocat, procuror, judecător, jurist știe \nConstituția României! \nAvând în vedere că nu o cunoașteți și o pângăriți chiar de \nziua ei, nu mă mai miră faptul că v-ați bătut joc de ea, mai ales în \nultimii 2 ani. \nAtâta  timp  cât  mai  există  câțiva  avocați,  și  juriști,  și \njudecători și procurori care își fac treaba în această țară, peste voința \ndumneavoastră, Constituția României mai are o șansă! \nDe 30 de ani - spuneți că o respectați? - n-ați respectat nimic! \n                                                                                             50                                                                                          \n     \nArt. 47 - traiul decent. Sunt peste 30% din români care trăiesc \nsub pragul sărăciei! 70% din români trăiesc în sărăcie! \nUnde,  cine  a  plătit  vreodată  pentru  încălcarea  Constituției \nRomâniei? \nConstituția  României,  stimați  domni  care  râdeți  și  vorbiți, \naici, în primele bănci! \nV-am urmărit pe toți! N-ați avut bunul-simț să vă ascultați \nniciodată în tăcere unii pe alții! Este chestiune de educație! Eu am stat \nși  v-am  ascultat,  indiferent  că  am  fost  sau  nu  de  acord  cu \ndumneavoastră, sunt cei 7 ani de acasă! \nNu  puteți,  în  ditai  Parlamentul  României,  Legislativul \nRomâniei, să vă comportați în felul acesta și să nu vă ascultați, să vă \nacordați măcar șansa de drept la liberă exprimare și la opinie! \nDar  nici  nu  putem  să  acceptăm  să  venim  la  aniversarea \nConstituției în care toți cereți schimbarea Constituției! Pentru că pe \naceastă Constituție ați jurat în acest mandat, nu să o schimbați, ci să o \nrespectați! \nNu este posibil ca această Constituție care v-a adus aici cu \ntoate drepturile pe care le aveți și obligațiile adiacente să fie încălcată \nde voi, să cereți să fie schimbată! De ce? În condițiile în care nici \nmăcar pe aceasta nu o respectați! \nDomnul Florin-Vasile Cîțu: \nMulțumim, doamnă senator. \nDoamna Diana Iovanovici-Șoșoacă: \n                                                                                             51                                                                                          \n     \nImediat, mai am… conchid acum. \nI-am  cerut  Sfântului  Nicolae  să-mi  dea  un  cadou  pentru \naniversarea Constituției României. Asta mi-a lăsat! Este o botniță prin \ncare… (Aplauze.) …Constituția, drepturile și libertățile fundamentale \nau fost anulate de către Parlament, de către Președinte și Guvern! \nȘi rog aici reprezentantul Curții Constituționale să aibă mai \nmult curaj, așa cum a avut în Decizia nr. 457/2020, pct. 68, în care au \nmenționat  că  starea  de  alertă  încalcă  statul  de  drept,  este  creată \nartificial  și  nu  există  fundament  constituțional  pentru  existența \nacesteia! \nTrăiască România liberă! \nTrăiască dreptul la liberă exprimare! \nJos botnița! (Aplauze.) \nDomnul Florin-Vasile Cîțu: \nMulțumim. \nDin  partea  Grupului  parlamentar  al  USR,  domnul  deputat \nMihai-Alexandru Badea. \nDomnul Mihai-Alexandru Badea: \nStimați membri ai Parlamentului, \nDistinși invitați, \nOnorată asistență, \nConstituția din 1991 este cea de-a șaptea lege fundamentală \npropriu-zisă a României, într-o istorie de 155 de ani, care a început în \n1866, sub domnitorul Carol I. \n                                                                                             52                                                                                          \n     \nÎn pofida criticilor care i-au fost aduse, unele bine întemeiate, \nactuala  Constituție  a  reprezentat  o  realizare  importantă,  având  în \nvedere contextul intern și internațional în care a fost adoptată. Într-o \nperioadă  în  care  alte  state  din  regiune  alegeau  să-și  revizuiască \nconstituțiile comuniste, statul român își elabora o lege fundamentală \ncu  totul  nouă,  dând  astfel  mesajul  a  ceea  ce  ar  fi  trebuit  să  fie \ndespărțirea completă de vechiul regim. \nÎn cei 30 de ani de existență s-au consumat nu mai puțin de 7 \ninițiative de revizuire, dintre care doar cea din 2003 a avut succes și \nne-a permis aderarea la NATO și Uniunea Europeană. \nCea de-a opta, cunoscută sub denumirea de „Fără penali în \nfuncții publice”, se află încă în desfășurare, după ce a primit votul \nunanim al Camerei Deputaților, anul trecut. \nChiar  dacă  n-a  existat  suficientă  voință  politică  pentru \norganizarea referendumului, odată cu alegerile parlamentare, continuu \nsă sper că Senatul va adopta acest proiect și că va alege un moment \nfavorabil care să permită întrunirea cvorumului necesar. Ar fi pentru \nprima dată când o constituție a României este revizuită la inițiativa \ncetățenilor români. \nSă nu ratăm șansa de a scrie această pagină de istorie! \nVă mulțumesc. (Aplauze.) \nDomnul Florin-Vasile Cîțu: \nMulțumim. \nTot din partea Grupului parlamentar al USR, domnul deputat \nAndrei-Răzvan Lupu. \n                                                                                             53                                                                                          \n     \nDomnul Andrei-Răzvan Lupu: \nDomnule președinte al Senatului, \nDomnule președinte al Camerei Deputaților, \nDomnule președinte al Curții Constituționale a României, \nStimați membri ai Corpului diplomatic, \nStimați reprezentanți ai cultelor religioase, \nDoamnelor și domnilor parlamentari, \nSuntem  aici  pentru  a  marca  un  moment  special  din  istoria \nnoastră, adoptarea Constituției în 1991, și îmi pare rău că unii dintre \ncolegii noștri au uitat acest lucru. \nPentru  mine,  a  vorbi  despre  Constituția  României  are  o \nsemnificație specială pentru că, pe de o parte, acest act vital pentru \ndemocrația noastră are o vârstă care o depășește pe a mea. \nPe de altă parte, ca absolvent de drept și cadru didactic în \ndomeniul  dreptului  constituțional,  este  o  onoare  să  pot  discuta, \ndezbate  și  construi  o  carieră  aici,  alături  de  dumneavoastră,  în \nParlamentul  României,  care  Parlament  își  trage  seva  și  relevanța \ninstituțională din chiar Constituția României. \nSunt deputat al USR și spun asta pentru că probabil această \netichetă înseamnă astăzi că ne găsim în dezacord politic cu majoritatea \nparlamentară. E un dezacord generațional și un dezacord de viziune \npolitică asupra viitorului nostru comun. \nDar  în  ciuda  acestor  disonanțe  și  în  ciuda  acestor  viziuni \ncontradictorii, precum și ca persoană care a susținut nevoia de a aduce \n                                                                                             54                                                                                          \n     \nschimbări  majore  actualei  Constituții,  aș  vrea  să  punctez  partea \nmeritorie a actualei Legi fundamentale. \nSe vede foarte clar din textul Constituției actuale teama de \ndictatură a celor care au redactat-o. Și este de înțeles că la începutul \nanilor '90 cei care au redactat-o erau încă plini de amintirile perioadei \ncomuniste. Cred că această teamă a reușit să creeze mai mult echilibru \nîntre puterile statului, care ne-a salvat de dorința unor oameni politici \nde a câștiga mai multă putere decât ar fi trebuit. \nPrecauțiile  părinților  actualei  Constituții  au  favorizat  poate \nunele blocaje instituționale, dar, slavă Domnului, ne-au salvat astăzi \nde a fi alături de unele state iliberale, cum sunt cazuri în estul Europei. \nDar  cum  timpul  lucrează  neîndurător,  trebuie  să  vedem  și \nnevoia de schimbare. \nExistă puncte importante în care trebuie să clarificăm starea \nactuală. Și aș enumera doar câteva: \n- Reforma Curții Constituționale; \n- Reducerea numărului de parlamentari și a modului în care \nlucrează Parlamentul; \n-  Clarificarea  raportului  dintre  legislația  europeană  și  cea \nnațională, inclusiv Constituția; \n-  Și,  bineînțeles,  introducerea  Proiectului  „Fără  penali  în \nfuncții publice” în corpul Constituției. \nMai  sunt  și  altele,  desigur,  dar  cred  în  înțelepciunea  celor \ncare  vor  face  parte  din  structura  parlamentară  ce  se  va  ocupa  de \nrevizuirea Constituției. \n                                                                                             55                                                                                          \n     \nNoi, Grupul USR, suntem pregătiți pentru această provocare \npe care orice om politic ar trebui să o trateze cu maximă preocupare. \nEste  un  moment  important  din  istoria  statului  român,  a \ninstituțiilor sale și, mai presus de orice, a cetățenilor țării. \nSper că dincolo de ceea ce ne separă generațional sau politic, \nsă putem lucra împreună pentru un scop care transcende partidele și \ngenerațiile din care facem parte. \nAvem nevoie, după 30 de ani de la adoptare și după 18 ani de \nla singura sa revizuire, de o constituție reformată. \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nȘi, din partea Grupului parlamentar al PNL, domnul deputat \nIoan Cupșa. \nDomnul Ioan Cupșa: \nDomnilor președinți ai Camerelor Parlamentului, \nOnorați invitați, \nDomnule președinte Emil Constantinescu, \nDoamnelor și domnilor, \nSe  împlinesc  în  aceste  zile  30  de  ani  de  la  adoptarea \nConstituției din anul 1991, un act politic de o importanță covârșitoare \npentru  noi.  Un  act  care  a  însemnat  ruperea  definitivă  de  regimul \npolitic stabilit în anul 1945 în România. Ruperea de organizarea de \n                                                                                             56                                                                                          \n     \nstat care, prin relațiile sociale impuse, ne-a chinuit, ne-a nefericit pe \nnoi, românii. \nÎnainte de a continua însă, dați-mi voie să citez din spusele \nmarelui filosof idealist, Hegel – „Fiecare țară are Constituția care i se \npotrivește”. \nConstituția din anul 1991 este opera Comisiei constituționale, \nprecum  și  a  unui  Parlament  transformat  în  Adunare  Constituantă. \nParlamentari sprijiniți de experți în drept constituțional au reușit să \nadopte  Legea  fundamentală.  Merită  respectul  nostru  pentru  acest \nlucru. \nDemersul lor este unul criticabil, este imperfect, dar să nu \nuităm că această constituție, Constituția din anul 1991, ne-a fost nouă \nutilă. \nA  devenit  o  obișnuință  să  identificăm  Constituția  folosind \nexpresia  „lege  fundamentală  a  unui  stat”.  Statul  și  Constituția  se \ncondiționează reciproc. \nDin punct de vedere istoric, în statul român, să nu uităm, în \nmai puțin de 70 de ani am avut parte de 6 constituții – 1923, 1938, \n1948, 1952, 1965, 1991 -, precum și o revizuire, ulterior, în anul 2003. \nO fi bine? \nPermiteți-mi, în ceea ce privește aprecierea constituțiilor pe \ncare noi în epoca modernă a statului le-am avut, să citez din cel care \neste de neuitat, Petre Țuțea, care, cu stilul său inconfundabil, afirma: \n„Constituția liberală din 1923 nu e o operă, e o capodoperă. Un rege \n                                                                                             57                                                                                          \n     \nputernic, înfășurat într-un stat al normelor liberale: separația puterilor \nși libertăți câte dorește nea Niță (...)”. \nSuntem datori să respectăm Constituția în spiritul ei. De ce în \nspiritul ei? Pentru că deseori – și aici aveți cu toții această experiență – \nnormele pe care le punem noi în pagină sunt departe de perfecțiunea \nlimbajului juridic de care ar trebui să dea dovadă. \nSpiritul Constituției - principii, idei, elemente de bază care \nsunt necesare, pe care întreaga noastră viață socială se construiește, \nașadar, aceste principii trebuie înțelese și trebuie însușite. \nSunt dator să spun astăzi – interpretarea și aplicarea normelor \nconstituționale  de  către  reprezentanții  puterilor  în  stat,  de  către \nreprezentanții instituțiilor de rang constituțional au avut suficient de \nmulte sincope în ultimii ani. \nPe  de  o  parte,  au  existat  prea  multe  conflicte  juridice  de \nnatură constituțională. Poate nu din cauza imperfecțiunii legii, cât mai \nmult din cauza abuzului prin care cei care vremelnic au fost sau sunt \nputere în stat au înțeles să aplice normele constituționale. \nSă nu uităm, am adoptat prea multe acte normative care nu \nrespectă rigoarea constituțională. \nPe  de  altă  parte,  deciziile  pe  care  le-a  pronunțat  Curtea \nConstituțională a României sunt contradictorii deseori. Contradictorii \nîntr-o  perioadă  relativ  scurtă  de  timp.  Ceea  ce  înseamnă  că \nfuncționează  imperfect  Curtea  Constituțională  a  României,  garantul \nsupremației Constituției. \n                                                                                             58                                                                                          \n     \nExpresia  „este  constituțional  dacă...”,  care  se  regăsește  în \nprea  multe  decizii  ale  Curții  Constituționale,  a  transformat  uneori \nCurtea Constituțională a României într-un legiuitor ad-hoc. \nConstituția este imperfectă, imperfecte sunt legile pe care noi \nle adoptăm, este un fapt. \nMorbul perimării există cuprins în fiecare lege pe care noi am \nadoptat-o. De fiecare dată trebuie să adaptăm legile, modificându-le, \nașa cum și Constituția se impune probabil să o modificăm. Pentru că \nsituația economică, socială, politică, atât internă, cât și internațională, \nse modifică în timp ce noi vorbim. \nConstituția este fundament al întregului sistem de drept. Este \ncheie de boltă a organizării și funcționării statului nostru. \nConstituția este legea scrisă cu majuscule. Lege care are drept \nscop  ultim  apărarea  demnității  omului,  apărarea  drepturilor, \nlibertăților  fundamentale  și,  atenție,  stabilirea  obligațiilor  esențiale. \nToate acestea împreună ne definesc pe noi ca oameni. \nConstituția este mijloc, și nu scop în sine. \nCeea ce trebuie cu adevărat să ne  preocupe este ca  pentru \nviitor Constituția să fie fundamentul dezvoltării națiunii noastre. Să fie \nfundamentul mai binelui viitor al fiecăruia dintre noi. \nSă  ne  dea  Dumnezeu  înțelepciunea  să  identificăm  valorile \nfundamentale! Acele valori care ne permit nu doar să supraviețuim ca \noameni,  ca  cetățeni  ai  României,  ci  care  ne  ajută  să  trăim  demn.  \nCele care ne ajută să ne găsim fericirea. Să le protejăm și să construim \nfolosindu-ne de ele Legea fundamentală. \n                                                                                             59                                                                                          \n     \nConstituția este o lucrare pentru prezent, dar în mod special \nConstituția  este  o  lucrare  pentru  viitor.  Constituția  trebuie  să  fie  o \nprivire aruncată în viitor. În viitorul națiunii noastre. \nDar pentru ca toate acestea să devină realitate trebuie să luăm \naminte că nu avem nevoie de nimic altceva decât de un proiect de țară. \nNu  avem  nevoie  de  o  abstracțiune,  nu  avem  nevoie  de  o  operă \nformală, avem nevoie de Constituția noastră. \nȘi dați-mi voie, la sfârșit, să citez dintr-un înțelept care acum \nmai bine de 200 de ani înțelegea acest lucru și încerca să ne învețe și \npe noi. \nJoseph de Maistre ne spunea - „O constituție care este făcută \npentru  toate  națiunile  nu  este  făcută  pentru  niciuna,  e  o  pură \nabstracțiune, e o operă școlărească făcută pentru a exersa spiritul (...)”. \nLa mulți ani, România! \nO zi bună, români! \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nVă mulțumesc, stimați colegi, pentru participare. \nPermiteți  să  declar  închisă  ședința  solemnă  comună  a \nSenatului și Camerei Deputaților. \nVă mulțumesc. \n \nȘedința s-a încheiat la ora 14.46. \n \n "
    },
    "38": {
        "start_text": "Domnul Florin-Vasile Cîțu:",
        "start_index": -1,
        "end_text": "Doamna Diana Iovanovici-Șoșoacă:",
        "end_index": -1,
        "text": "                                                                 1                                                                                          \n     \n06 decembrie 2021 – ședință comună \n \n \nS U M A R \n \n1.  Alocuțiuni dedicate aniversării a 30 de ani de  2. \nla adoptarea Constituției în vigoare de către Adunarea \nConstituantă. \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n                        S T E N O G R A M A \nședinței solemne comune a Camerei Deputaților și Senatului  \ndin data de 6 decembrie 2021 \n \n \nȘedința a început la ora 13.03. \nLucrările ședinței au fost conduse de domnul senator Florin-\nVasile Cîțu, președintele Senatului, asistat de domnul senator Sorin \nLavric,  secretar  al  Senatului,  și  de  doamna  deputat  Alexandra \nPresură, secretar al Camerei Deputaților.  \nDin  prezidiu  a  făcut  parte  și  domnul  deputat  Ion-Marcel \nCiolacu, președintele Camerei Deputaților. \nDomnul Florin-Vasile Cîțu: \nBună ziua! \nStimați colegi,  \nHaideți să începem ședința! \nAstăzi avem ședința solemnă a... \nSe așază oamenii...? \nStimați colegi,  \nVă rog să vă așezați, să începem ședința! \nAstăzi avem ședința solemnă comună a Senatului și Camerei \nDeputaților  dedicată  aniversării  a  30  de  ani  de  la  adoptarea \nConstituției în vigoare de către Adunarea Constituantă. \n                                                                                             3                                                                                          \n     \nDomnule președinte al Camerei Deputaților,  \nDomnule prim-ministru, \nDomnilor foști președinți ai României,  \nDoamnelor și domnilor miniștri, \nDomnule președinte al Curții Constituționale,  \nStimați membri ai Corpului diplomatic, \nPreafericirea Voastră,  \nÎnaltpreasfinția Voastră, \nDoamnelor și domnilor deputați, \nStimați invitați,  \nOnorată asistență, \nVă  rog  să-mi  permiteți  să  declar  deschisă  ședința  solemnă \ncomună dedicată aniversării a 30 de ani de la adoptarea Constituției în \nvigoare de către Adunarea Constituantă.  \nVă invit să ascultăm Imnul național al României. \n(Se intonează Imnul național „Deșteaptă-te, române!”.) \nDomnul Ion-Marcel Ciolacu:  \nInvit la tribună pe domnul Florin Cîțu, președintele Senatului \nRomâniei. \nDomnul Florin-Vasile Cîțu: \nBună ziua! \nDoamnelor și domnilor parlamentari, \nStimați invitați,  \nDistinsă asistență, \n                                                                                             4                                                                                          \n     \nSe împlinesc trei decenii de la intrarea în vigoare, în urma \naprobării  prin  referendumul  național  din  decembrie  1991,  a \nConstituției României. Atunci, din punct de vedere constituțional, ne-\nam despărțit de o epocă sumbră a istoriei țării noastre, în care regimul \ncomunist totalitar a încălcat sistematic cele mai elementare drepturi \nale  românilor.  Reacția  poporului  nostru  a  fost  reprezentată  de \nevenimentele care s-au desfășurat în perioada 16-22 decembrie 1989, \ncare au început la Timișoara, și pe care eu vreau să le amintesc în mod \nspecial,  pentru  că  am  această  datorie.  A  fost  deschisă  calea  către \ndemocratizarea României și către statul de drept. Am înaintat greu, dar \npe o traiectorie ireversibilă, pe care românii au dovedit că sunt gata să \no apere prin vot, dar și prin proteste democratice. \nStimați colegi, \nPentru mine este o mare onoare să reprezint astăzi Partidul \nNațional  Liberal  la  o  dezbatere  care  nu  poate  ocoli  tradiția \ndemocratică a acestei țări. Ideea unei guvernări democratice face parte \ndin gena PNL. Constituția din 1866 a purtat amprenta gândirii politice \nliberale,  apoi,  după  fondarea  PNL,  reforme  democratice  esențiale, \nprecum lărgirea dreptului de vot, au fost inițiate de partidul nostru. \nÎn  perioada  interbelică  Constituția  din  1923,  promovată  de \nPNL, a dus mai departe tradiția constituțională românească. Revenit \npe scena politică, după ce a fost înregistrat ca partid politic, în ianuarie \n1990,  PNL  a  avut  permanent  pe  agenda  sa  instaurarea  unui  regim \ndemocratic  autentic  în  România,  și  nu  a  unui  model  ipotetic  de \ndemocrație originală. \n                                                                                             5                                                                                          \n     \nProbabil că în acești 30 de ani nici PNL nu s-a comportat fără \ngreșeală,  dar  am  fost  mereu  partidul  dedicat  sută  la  sută  integrării \neuropene și euroatlantice a României, protejării valorilor statului de \ndrept și dezvoltării unei societăți democratice. \nDoamnelor și domnilor,  \nAcesta nu este un moment de sărbătoare, ci unul de bilanț \npentru Constituție și pentru tot ce înseamnă organizarea instituțională \na  statului  român.  Reformele  sunt  inevitabile,  pentru  că  asta  doresc \ncetățenii.  În  timp,  cu  profesionalism,  fără  patimă  politică  și  interes \nascuns, va trebui să modernizăm structurile sale,  modul în care ele \nfuncționează și cum  îl servesc pe  cetățean. Normele  constituționale \nvor trebui ajustate la realitatea pe care o trăim. \nSalut  faptul  că  în  Programul  de  guvernare  al  actualului \nGuvern  este  avută  în  vedere  eventualitatea  ca,  în  cazul  în  care  va \napărea  un  moment  constituțional  autentic,  Executivul  să  susțină  o \nreformă,  în  sensul  apropierii  între  stat  și  cetățean  și  al  creșterii \ngradului  de  protecție  al  drepturilor  și  libertăților,  în  acord  cu \njurisprudența CEDO. \nDe  asemenea,  Coaliția  de  guvernare  susține  ca  inițiativa \ncetățenească de revizuire a Constituției, înregistrată la Parlament în \nmai 2019 și aflată în prezent la vot final la Senat, să-și găsească cea \nmai bună formă de transparență la nivel normativ, atunci când situația \npandemică va permite acest lucru.  \nÎn același timp, trebuie să fim foarte atenți la marile opțiuni \npe care cetățenii români le-au exprimat și continuă să le exprime în \n                                                                                             6                                                                                          \n     \nultimele trei decenii. PNL are o agendă liberală de măsuri necesar a fi \navute în vedere la o eventuală revizuire a Constituției. De 30 de ani \nexistă  un  aspect  care  a  rămas  netranșat  așa  cum  ar  fi  trebuit  - \nproprietatea  privată.  O  măsura  pe  care  trebuie  să  o  abordăm  este \nreducerea la 16 ani a vârstei la care se va putea vota, așa cum este \ntendința în multe țări europene. Multe alte subiecte trebuie abordate cu \nmaturitate. \nReforma administrativă este un subiect care trebuie să stea în \natenția  Parlamentului.  Ultimii  ani  au  adus  pe  tapet  și  numeroase \nconflicte juridice de natură constituțională, iar normele constituționale \npot  fi  clarificate.  Problema  traseismului  politic  al  parlamentarilor  a \nrămas  deschisă  de  atât  de  mulți  ani,  deși  în  fiecare  legislatură  ea \ninfluențează aritmetica parlamentară. Și nu trebuie să uităm că există o \nrestanță în ceea ce privește implementarea în Constituție a rezultatelor \nreferendumului din 2019 pe tema justiției.  \nNu cred că numai Parlamentul sau numai partidele pot aborda \nun proces de reflecție cu privire la o eventuală revizuire a Constituției. \nRolul societății civile va fi fundamental.  \nReferitor acum la modul cum va arăta revizuirea viitoare vă \npot spune de pe acum un lucru: îmi doresc să fie cel puțin la fel de \nliberală cum au fost constituțiile din 1866 și 1923, ba chiar să aibă o \ndoză și mai mare de liberalism. \nLa mulți ani, români! \nLa mulți ani, România! \nMulțumesc. (Aplauze.) \n                                                                                             7                                                                                          \n     \n(Revine la prezidiu.) \nInvit  la  tribună  pe  Excelența  Sa,  domnul  Marcel  Ciolacu, \npreședintele Camerei Deputaților. (Aplauze.) \nDomnul Ion-Marcel Ciolacu: \nCred că nu este nici prima oară și nu va fi nici ultima oară \ncând am să spun că eu nu susțin vaccinarea obligatorie (Aplauze.), dar \nam dreptul în primul rând la viață. Fiecare decide dacă e bine să se \nvaccineze sau nu. \nVă rog frumos, doamnă colegă, să purtați mască sau să mă \nprotejați, să nu mă îmbolnăviți. (Aplauze.)  \nDreptul  meu  la  viața  și  dreptul  oricărui  român  nu  se \nnegociază, doamnă! \nDoamna Rodica Boancă (din sală): \nUnde scrie că masca te apără, te protejează?! \nDomnul Ion-Marcel Ciolacu:  \nDomnule președinte al Senatului,  \nDomnule prim-ministru,  \nDomnule președinte Constantinescu,  \nDomnule președinte al Curții Constituționale a României, \nDoamnelor și domnilor deputați și senatori, \nDoamnelor și domnilor miniștri, \nStimați  membri  ai  Comisiei  pentru  redactarea  proiectului \nConstituției României, \nStimați membri ai Corpului diplomatic, \n                                                                                             8                                                                                          \n     \nConstituția  e  cartea  de  vizită  a  unei  democrații.  Așa  cum \nfacem  o  ecografie  pentru  a  vedea  corpul  uman,  la  fel,  Legea \nfundamentală trebuie să fie expresia unei societăți. \nÎn  pofida  transformărilor  profunde  din  ultimii  32  de  ani, \nRomânia încă are o tradiție democratică fragilă. Mai avem mult de \nmuncă până să ajungem la practici democratice stabile și să ne găsim \nacea vocație democratică autentică, în sensul culturilor occidentale. \nDin  această  perspectivă,  efortul  făcut  acum  30  de  ani  de \npărinții fondatori ai Constituției din 1991 a fost imens. Textul noii \nConstituții trebuia să producă, în primul rând, o schimbare radicală de \nmentalitate la nivelul societății, prin despărțirea definitivă de trecutul \ncomunist. \nTextul lor trebuia să găsească soluțiile potrivite și echilibrate \npentru o societate care avea nevoie de un nou set de valori comune, \ndar în care să se regăsească și care să creeze solidaritate. \nAș dori ca astăzi, în mod special, să le mulțumesc celor care \nacum 30 de ani au pus umărul la reclădirea României pe baze noi, \nsănătoase și democratice. (Aplauze.) Câțiva dintre cei de atunci sunt \nastăzi alături de noi. Lor vreau să le transmitem atât recunoștința mea, \ncât și a colegilor mei din Parlament, pentru tot ce au făcut cu bună-\ncredință, competență și dragoste pentru România! \nDoamnelor și domnilor, \nAstăzi este un  moment aniversar. Dar e cel mai bun prilej \npentru a spune că avem nevoie de o Constituție care să reflecte un \nmodel de stat conform cu nevoile societății actuale. \n                                                                                             9                                                                                          \n     \nTrebuie să avem curajul să vorbim deschis despre necesitatea \nunei reforme constituționale, care să facă din Legea fundamentală un \ninstrument de modernizare a țării. \nTrebuie  să  vorbim  despre  acest  lucru,  fără  teamă  și  fără \ncomplexe. Toate sistemele democratice, cu excepția Statelor Unite, au \nfăcut-o  atunci  când  a  fost  nevoie.  Unele  state  au  apelat  chiar  la \nrevizuirea totală, așa cum a făcut Finlanda în anul 2000 sau Elveția în \nanul 1999. Altele, au apelat la o modificare parțială. Belgia chiar de 20 \nde ori în ultimii 20 de ani. \nEste adevărat, și în România s-a încercat de mai multe ori \nacest lucru. Cu excepția anului 2003, toate încercările de modificare a \nConstituției au eșuat. Acest lucru s-a întâmplat pentru că cei care le-au \ninițiat nu au înțeles că o revizuire a Constituției trebuie să satisfacă \nnevoile  cetățenilor,  și  nu  poftele  politicienilor,  fie  că  sunt \nparlamentari, premieri sau șefi de stat. \nReforma  constituțională  nu  mai  trebuie  să  fie  un  proiect \npersonal  al  politicienilor.  Această  dezbatere  trebuie  mutată  în \nsocietate, pentru că cetățenii trebuie să fie implicați efectiv în acest \nproces. Toate modificările trebuie înțelese și acceptate de români. \nDe aceea, consider absolut necesar un acord larg la nivelul \nîntregii clase politice, dar și la nivelul mediului academic, al corpului \nde  experți  și  al  societății  civile.  Contribuția  tuturor  este  esențială \npentru reușita unui demers atât de complex! \nStimați colegi, \n                                                                                             10                                                                                          \n     \nAu  trecut  18  ani  de  la  ultima  revizuire  a  Constituției \nRomâniei. În această perioadă am văzut cum Legea fundamentală a \nfost folosită fie ca bâtă, fie ca scut de către unii politicieni, în funcție \nde interesele politice de moment. \nDe  multe  ori,  diferiți  actori  politici  și-au  forțat  atribuțiile \nconstituționale. S-a ajuns în momente de criză politică, în care actuala \nConstituție nu a putut oferi soluții destul de clare pentru depășirea lor. \nDe  aceea,  trebuie  să  ne  punem  întrebarea:  cum  dorim  să \nreformăm Constituția? Care sunt acele direcții și principii care să aibă \nun caracter eficient în plan normativ? \nLa  nivel  general,  cred  că  Legea  fundamentală  trebuie  să \nîntărească instituțiile, astfel încât să avem un stat capabil să garanteze \ndrepturile  și  libertățile  cetățenilor.  Oamenii  trebuie  să  se  simtă \nprotejați cu adevărat de către stat. \nÎn al doilea rând, consider că un sistem de guvernare eficient \neste acela care generează un control reciproc între puterile statului și \nnu  permite  niciunui  actor  instituțional  să  concentreze  puterea  în \nmâinile sale. \nDin  păcate,  acest  principiu  fundamental  nu  și-a  găsit \nîntotdeauna și aplicarea în practică. În România, am asistat de multe \nori la un proces de personalizare a puterii. Cei care au ajuns să ocupe \ndiverse funcții în stat au modelat instituția, conform propriilor dorințe \nși interese. În final, această forțare a dus la o perturbare a echilibrului \nîntre puterile statului și la conflict. \n                                                                                             11                                                                                          \n     \nDin  această  perspectivă,  o  clarificare  a  atribuțiilor \npreședintelui  cred  că  se  impune.  Trebuie  să  ne  gândim  dacă  e \nmomentul să depășim angoasa dictaturii comuniste în ceea ce privește \nstatutul și rolul președintelui. \nAcum trei decenii a fost stabilit un sistem echilibrat prin care \ncetățenii  să  își  aleagă  direct  președintele,  însă  puterile  sale  au  fost \nlimitate ca să nu devină un dictator. \nTrebuie  ca  cei  care  vor  lucra  la  reforma  Constituției  să  se \npronunțe dacă acest sistem, în care președintele este o struțo-cămilă, \nîntre un președinte francez, de exemplu, și un monarh spaniol, mai \npoate funcționa în România. \nRolul președintelui a fost gândit ca un producător de consens. \nDin păcate, a sfârșit de multe ori în a fi un producător de tensiune în \nsocietate.  Nu  de  puține  ori  am  văzut  cum  președintele  și-a  depășit \nrolul  de  mediator  și  a  intervenit  brutal  peste  celelalte  puteri \nconstituționale. \nDe altfel, relațiile dintre președinte și premier au balansat în \nultimii 30 de ani între conflict și obediență. Am văzut că atunci când \nmajoritatea parlamentară a fost favorabilă președintelui, acesta a ajuns \nșeful  de  facto  al  Guvernului.  Premierul  a  devenit  o  marionetă.  În \ncealaltă extremă, a coabitării, președintele a fost mai degrabă izolat de \ncătre prim-ministru, care a preluat toată puterea executivă. Aceasta nu \neste normalitatea! \nApoi, în plan parlamentar, mi-aș dori, de exemplu, să existe \nun  anumit  interes  pentru  reglementarea  moțiunii  constructive  de \n                                                                                             12                                                                                          \n     \ncenzură,  pe  model  german.  În  România,  partidele  politice  au \ntransformat  moțiunile  de  cenzură  într-un  instrument  de  imagine  și \nprilej de atacuri politice la adresa adversarilor. \nDe aceea, eu cred că moțiunea de cenzură trebuie să fie clară \nși nu numai pentru retragerea încrederii, ci și pentru acordarea ei unei \nalte persoane, care să-și asume de la bun început acest rol. \nDemiterea  premierului  trebuie  să  conducă  automat  la \ndesemnarea unui alt prim-ministru. Nu am fi stat acum două luni fără \nGuvern, dacă am fi avut acest instrument în Constituție. \nÎn plan guvernamental, cred că viitoarea Constituție trebuie \nsă găsească mecanisme mult mai clare de limitare a practicii excesive \na ordonanțelor de urgență. Parlamentul nu este o anexă a Guvernului \nRomâniei, ci un partener instituțional. S-a folosit prea mult pretextul \nurgenței,  astfel  încât  practica  ordonanțelor  a  devenit  o  modalitate \ncurentă de legiferare. Lucrurile nu mai pot continua așa! \nÎn general, este nevoie de o clarificare a atribuțiilor fiecărei \nputeri  în  parte.  Și  sunt  convins  că  experții  vor  găsi  cele  mai  bune \nsoluții  astfel  încât  să  nu  devenim  victimele  unui  experiment \nconstituțional! \nDoamnelor și domnilor, \nTrebuie să ne gândim serios dacă ne aflăm în acel „moment \nconstituțional”.  Am  ratat  acest  moment  după  integrarea  în  Uniunea \nEuropeană și în NATO. Am ratat în 2011, am ratat și în 2013, când \nam avut o largă majoritate parlamentară. \n                                                                                             13                                                                                          \n     \nNu avem scuze dacă vom rata din nou! După 30 de ani, nu \nmai putem să punem doar niște proptele. Ele nu rezolvă nimic! Nu \naduc dezvoltare, continuitate și stabilitate! \nSocietatea  așteaptă  o  Constituție  modernă,  care  să  reflecte \nrealitatea,  dar  care  să  conducă  la  dezvoltare  și  să  ofere  soluții \ninovative la provocările viitorului. \nTrebuie să facem o reformă constituțională serioasă. Și avem \nnevoie de fiecare român pentru a reuși acest lucru!  \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule președinte. \nInvit acum la tribună pe Excelența Sa, domnul Nicolae-Ionel \nCiucă, prim-ministrul României. \nDomnul Nicolae-Ionel Ciucă (prim-ministrul României): \nDomnule președinte al Senatului, \nDomnule președinte al Camerei Deputaților, \nStimate domnule președinte al Curții Constituționale, \nDomnule președinte Constantinescu, \nStimate doamne și stimați domni parlamentari, \nStimați colegi miniștri,  \nDoamnelor și domnilor ambasadori,  \nBună ziua! \nSunt deosebit de onorat să particip astăzi la această ședință \nsolemnă,  prin  care  marcăm  30  de  ani  de  la  adoptarea  Constituției \n                                                                                             14                                                                                          \n     \nRomâniei,  act  juridic  și  politic  fundamental  al  statului,  garant  al \nlibertăților democratice ale cetățeanului. \nLa  referendumul  național  desfășurat  pe  8  decembrie  1991, \nromânii s-au pronunțat pentru democrație, libertate și stat de drept, \npentru o societate în care demnitatea omului, drepturile și libertățile \ncetățenilor, dreptatea și pluralismul politic, supremația legii și statul \nde drept să fie valori supreme, garantate de stat. \nPrima  și  singura  Constituție  adoptată  după  căderea \ncomunismului,  actuala  Constituție  a  României,  reprezintă  piatra  de \ntemelie a societății noastre democratice, fiind inspirată și legitimată de \nidealurile Revoluției din Decembrie 1989, de sacrificiul și jertfa celor \ncare  și-au  pierdut  viața  sau  au  fost  răniți  în  acele  zile.  Această \nConstituție  este  cea  de-a  doua  cea  mai  longevivă  Constituție  a \nRomâniei, după cea din 1866. \nAcum,  la  trei  decenii  de  la  adoptare  și  după  revizuirea \nnecesară aderării la Uniunea Europeană, în anul 2003, consider că este \nnecesară în continuare reformarea statului și a administrației publice \npentru  a  pune  în  centrul  preocupărilor  cetățeanul,  pentru  a  crește \neficiența  și  calitatea  serviciilor  publice  oferite  contribuabililor  și \npentru a crește responsabilitatea deținătorilor funcțiilor publice. \nPandemia COVID-19 a arătat încă o dată cât de importantă \neste asigurarea echilibrului dintre libertățile democratice și dreptul la \nviață, pe care statul trebuie să-l asigure tuturor, inclusiv prin servicii \nmedicale de care toți cetățenii români trebuie să beneficieze în mod \negal. Starea de alertă este, alături de limitările legale și legitime ale \n                                                                                             15                                                                                          \n     \nlibertăților cetățenilor pe o perioadă restrânsă, la fel de importantă ca \nși  nevoia  de  prezervare  a  drepturilor  și  libertăților  care  dau  esența \nstatului  democratic.  Nevoia  acestui  echilibru  este  evidentă,  astăzi, \ncând traversăm o perioadă de criză sanitară în care sunt necesare unele \nreglementări pentru combaterea COVID-19. Trebuie să traversăm cu \nbine,  împreună,  această  perioadă  și  voi  lua  toate  măsurile  necesare \npentru  a  trece  țara  prin  această  criză,  cu  sprijinul  experților  și  al \npersonalului de specialitate, al instituțiilor statului, în colaborare cu \npartenerii europeni și internaționali, dar mai ales cu sprijinul tuturor \ncetățenilor României. \nExcelențele Voastre, \nDistinși invitați, \nAșa  cum  am  subliniat  de  la  această  tribună  și  cu  prilejul \nacordării votului de învestitură, în centrul preocupărilor Guvernului se \naflă cetățeanul  român și binele comun. Alături de toți  miniștrii din \nacest Guvern ne angajăm să facem tot ce depinde de noi pentru ca \nsituația  economică,  socială  și  sanitară  a  românilor  să  se \nîmbunătățească. \nOamenii au așteptări legitime de la noi: să cultivăm respectul \nfață  de  lege,  să  apărăm  adevărul,  dreptatea,  unitatea  socială  și \nsolidaritatea. Lucrăm pentru cetățeni, luând la timp, cu bună-credință \nși  nepărtinitor,  decizii  care  să  ducă  la  o  viață  în  siguranță,  la \ndezvoltare, la respectarea demnității fiecăruia și la o viață mai bună. \nObiectivul nostru este ca prin măsurile pe care le vom implementa să \nasigurăm dezvoltarea și prosperitatea țării noastre. \n                                                                                             16                                                                                          \n     \nValorile și libertățile constituționale există în fiecare dintre \nnoi, ne unesc, ne fac mai puternici ca națiune, iar idealurile comune \nreprezintă liantul între cetățeni și instituțiile statului. \nDe aceea, vă cer sprijinul, atât dumneavoastră, dar și tuturor \ncetățenilor,  pentru  a  construi  o  țară  mai  puternică  și  prosperă, \naducându-i  pe  oameni  împreună  în  jurul  unui  obiectiv  comun: \ndezvoltarea și bunăstarea României și a românilor. \nÎn calitate de cetățean român și de prim-ministru al României, \nvoi  milita  întotdeauna  pentru  respectarea  literei  și  spiritului \nConstituției și pentru domnia legii. \nVă mulțumesc. (Aplauze.) \n                                                                                             17                                                                                          \n     \nDomnul Florin-Vasile Cîțu: \nMulțumim, domnule prim-ministru. \nInvit  la  tribună  pe  Excelența  Sa,  domnul  Valer  Dorneanu, \npreședintele Curții Constituționale. \nDomnule președinte! \nDomnul  Valer  Dorneanu  (președintele  Curții \nConstituționale): \nStimate domnule președinte al Senatului Florin Cîțu,  \nStimate  domnule  președinte  al  Adunării  Naționale,  al \nCamerei  Deputaților  -  zicem  Adunare  Națională,  pentru  că  așa  îi \nspunea pe vremuri, \nDistinse domnule prim-ministru Nicolae Ciucă, \nLa mulți ani și pentru ziua dumneavoastră de astăzi! \nDistinși miniștri,  \nDomnule președinte Emil Constantinescu, \nStimați parlamentari, \nDați-mi voie să mă răsfăț și să vă spun dragi colegi, \nÎnaltpreasfinția Voastră, \nOnorată asistență, \nMulțumesc  în  primul  rând  Parlamentului  pentru  onoranta \ninvitație  de  a  mă  adresa,  în  calitate  de  președinte  al  Curții \nConstituționale,  acestei  distinse  adunări  care  cinstește  Constituția \nRomâniei. \nÎn calitate de garant al supremației Constituției, pentru noi, \nCurtea Constituțională, este o mare onoare acest lucru și în această \n                                                                                             18                                                                                          \n     \ncalitate îmi permit să vă amintesc faptul că actul fundamental al țării \neste o adevărată Biblie și nu întâmplător fiecare dintre noi începem \nactivitatea depunând jurământul de credință cu mâna pe Constituția \nRomâniei și pe Biblie.  \nSărbătorim, astăzi, 30 de ani de la „momentul zero”, de la \nborna de stat a democrației românești, 30 de ani de la debutul unei \nperioade istorice pentru neamul românesc, unei epoci dorită a fi de \nlibertate și speranță, de încredere și entuziasm, care să succeadă anilor \nlungi,  apăsători  și  tenebroși  ai  comunismului,  30  de  ani  de  la \nadoptarea Constituției României.  \nLa acest moment aniversar, să ne amintim faptul că nu a fost \ndeloc  ușor  să  se  elaboreze  o  nouă  Lege  fundamentală,  care  să \nreușească mai întâi de toate să smulgă societatea din automatismele \ncomportamentale  și  atitudinile  formate,  fără  voia  sa,  sub  povara \nvremurilor,  pe  parcursul  jumătății  de  secol  petrecute  în  regimul \ncomunist, mai apoi să imprime un suflu nou, democratic, în acord cu \nspiritul  european,  care  să  rezoneze  cu  aspirațiile  și  idealurile \nRevoluției din Decembrie 1989 și să ofere, în același timp, mecanisme \njuridice concrete și eficiente, care să răspundă așteptărilor poporului. \nAdunarea  Constituantă,  instituită  în  acest  scop,  a  avut  la \ndispoziție pentru acest copleșitor demers creator un termen de 18 luni \nde la înființare. Lucrările Adunării Constituante s-au desfășurat astfel \nîncât  să  asigure  Adunării  Constituante  timpul  necesar  pentru  o \nelaborare ca atare. \n                                                                                             19                                                                                          \n     \nS-au conceput două lecturi, în acest scop, prima lectură având \nca  obiect  inițierea  membrilor  Adunării  Constituante  cu  modul  de \nredactare a unei constituții, precum și informarea acestora cu privire la \nconținutul constituțiilor din statele democratice. \nProcesul  de  elaborare  a  Constituției  a  beneficiat  de  o \nsubstanțială  asistență  internațională,  fiind  valorificată  experiența \nstatelor cu tradiție democratică. \nComisia  a  avut  întâlniri  inclusiv  cu  reprezentanți  ai  unor \nautorități  internaționale,  mai  ales  organisme  ale  ONU  și  ale \nConsiliului Europei, iar lucrările comisiei au fost analizate în cadrul \nComisiei de la Veneția. Un rol important l-au avut avizele comunicate \nde  diferite  organizații,  precum  Comitetul  Helsinki  pentru  drepturile \nomului,  dar  și  discuțiile  purtate  cu  diferiți  specialiști  în  drept \nconstituțional din numeroase țări, și chiar participarea nemijlocită a \nunor  specialiști  francezi,  în  frunte  cu  reputatul  profesor  Robert \nBadinter; la dezbaterile acestea care au însoțit elaborarea Constituției \ns-au valorificat și tradițiile constituționalismului românesc, preluat din \nprincipiile revoluției franceze. \nPrecizez aceste detalii pentru a evidenția dorința membrilor \nAdunării  Constituante  de  a  elabora  o  lege  fundamentală  a  statului \nromân  care  să  fie  în  concordanță  cu  standardele  internaționale  în \nmaterie  constituțională,  care  să  înglobeze  patrimoniul  democratic \neuropean  și  care  să  înalțe  viața  juridică,  politică  și  economică  a \nsocietății  românești  la  un  nivel  similar  celor  al  statelor  cu  sisteme \ndemocratice consolidate printr-o îndelungată tradiție. Să apreciem și \n                                                                                             20                                                                                          \n     \nsă respectăm acest efort uriaș, realizat cu toată convingerea și cu bună-\ncredință! \nDesigur  că,  fiind  o  creație  umană,  Constituția  noastră  nu \nputea  fi  perfectă,  ireproșabilă,  dar  conținutul  ei  reușește  să  ofere \nsuficiente repere pentru construirea pe baza sa a unui sistem care să \npermită  buna  funcționare  a  instituțiilor  publice  și  a  vieții  politice, \neconomice, în ansamblul său. În timp, pe măsura evoluției sociale, a \ndezvoltării complexului de relații interumane și interinstituționale, a \nremodelării peisajului socio-politic, unele aspecte nu au mai corespuns \nnoilor realități, diferite de cele avute în vedere în puterea constituantă \noriginală.  Tocmai  pentru  acest  motiv,  a  fost  înscrisă  în  Constituție \nposibilitatea revizuirii sale, iar anul 2003 a fost momentul în care s-a \nrealizat  o  astfel  de  primenire  a  legii  noastre  supreme,  corijându-se \nimperfecțiunile, adaptându-i-se prevederile la schimbările survenite și \nîmbunătățindu-i-se soluțiile propuse inițial. \nDe asemenea, revizuirea din 2003 a avut un scop mai mult \ndecât atât, reconfigurându-se cadrul constituțional național, astfel încât \nsă permită aderarea României la Organizația Atlanticului de Nord și \nintegrarea în Uniunea Europeană. \nAșadar, deși este Legea fundamentală a statului, Constituția \nnu  putea  rămâne  încremenită  în  timp,  ci  poate  fi  modificată  atunci \ncând această necesitate apare ca stringentă. Dar revizuirea Constituției \ntrebuie făcută cu responsabilitate, cu înțelepciune, cu simțul datoriei \nfață de popor, cu intenția sinceră de a aduce un beneficiu acestuia, și \nnu dintr-o dorință, chiar inspirată, unilaterală. Din păcate, însă, ideea \n                                                                                             21                                                                                          \n     \nrevizuirii  Constituției  a  fost  utilizată  nu  de  puține  ori  ca  miză \nelectorală, lipsită de o serioasă acoperire sub aspectul motivației și al \njustificării  raționale,  fiind  transformată  într-un  instrument  de \nmanipulare  în  vederea  obținerii  de  capital  electoral  din  promisiuni \nirealizabile. O astfel de atitudine distructivă nu face altceva decât să \nsemene  îndoială,  să  inducă  o  stare  de  incertitudine  cu  privire  la \nordinea  constituțională,  fragilizând  însăși  construcția  democratică  a \nstatului.  Din  fericire,  probabil  anticipând  asemenea  inițiative \noportuniste, legiuitorul constituant a instituit o procedură complexă de \nrevizuire, compusă dintr-o succesiune de etape și prevederi obligatorii, \nstabilind în final și limitele revizuirii, care fac obiectul așa-zisei părți \nrigide a Constituției. \nAr trebui ca în lupta politică să se renunțe la ideea de a se da \ntot  timpul  vina  pe  pretinsele  imperfecțiuni  ale  Constituției  pentru \nnerealizările, pentru insuccesele clasei politice. Mecanismul statal va \nputea funcționa perfect în baza actualei reglementări constituționale \ndacă prevederile Legii fundamentale vor fi respectate atât în litera, cât \nși  în  spiritul  lor.  Domnia  legii,  care  este  o  exigență  esențială  a \nprincipiului statului de drept, ar trebui să fie un adevărat far călăuzitor \npentru toți participanții la viața publică. Nu puțini sunt cei care invocă \nacest concept al statului de drept, dar uită care este semnificația sa, \nuită că acesta implică subordonarea statului în toate componentele sale \nfață de drept și în primul rând față de Constituție și că are ca scop \ntocmai  ponderarea  eventualelor  tendințe  abuzive  discreționare  ale \nstructurilor  etatice.  Or,  se  știe  că  puterea  exemplului  este  o  armă \n                                                                                             22                                                                                          \n     \nredutabilă. Cum putem pretinde cetățenilor să respecte și să cinstească \nLegea fundamentală a țării dacă unii dintre cei care dețin și exercită \nputerea politică în numele lor o pun la îndoială sau o bagatelizează? \nCum putem aștepta din partea poporului să fie mândru de Constituția \nsa, când unii dintre reprezentanții acestuia o contestă? \nÎn  calitate  de  garant  al  supremației  Constituției,  Curtea \nConstituțională vă invită să prețuim împreună importanța cărții noastre \nfundamentale,  să-i  recunoaștem  obligativitatea  și  să  o  respectăm  în \nlitera și spiritul ei. \nLa mulți ani Constituției României! \nȘi v-aș ruga să-mi permiteți o scurtă informare.  \nÎn foaierul din fața sălii de ședințe sunt mai multe panouri \norganizate cu sprijinul generos al Arhivelor Naționale, al Monitorului \nOficial și al AGERPRES-ului, care redau constituțiile în original, cu \nsemnăturile respective, Constituția din 1866, invocată și aici ca model, \nConstituția din 1923 și Constituția din 1991. \nVă mulțumesc foarte mult pentru atenție. (Aplauze.) \nDomnul Florin-Vasile Cîțu: \nMulțumim, domnule președinte. \nDoamnelor și domnilor senatori și deputați, \nPotrivit celor convenite, în această ședință solemnă vor avea \nintervenții reprezentanți ai grupurilor parlamentare reunite, în limita a \n7 minute pentru fiecare grup parlamentar, iar deputaților și senatorilor \nneafiliați  li  se  alocă  3  minute,  cu  o  singură  intervenție,  printr-un \nreprezentant comun. \n                                                                                             23                                                                                          \n     \nAvem lista. Doar Grupul parlamentar AUR nu a ... \nDomnul George-Nicolae Simion (din sală): \nStați că vă dau acum! \nDomnul Florin-Vasile Cîțu: \nVă rog! \nDin partea Grupurilor parlamentare ale PSD, domnul senator \nRobert Cazanciuc. \nDomnul Robert-Marius Cazanciuc: \nDomnule președinte al Senatului, \nDomnule președinte al Camerei Deputaților,  \nDomnule prim-ministru, \nStimați membri ai Guvernului, \nDoamnă ministru, \nDomnule președinte Emil Constantinescu,  \nDomnule președinte Dorneanu, \nÎnaltpreasfinția Voastră, \nDragi colegi, \nÎn misiunea noastră, ca membri ai Parlamentului, de a face \ncunoscută legea, facem deseori referire la litera și spiritul ei. \nDacă  vorbim  de  Legea  fundamentală,  avem  aici  spiritul \nConstituției,  care  s-a  transformat  într-o  esență  tare  -  Constituția \nRomâniei. \nAm  luat  de  la  bibliotecă  această  geneză  și  dați-mi  voie  să \ncitez câteva rânduri din această carte: „Emoția mea este firească în \n                                                                                             24                                                                                          \n     \nacest moment solemn, când pentru a treia oară, în decurs de 150 de \nani, România are prilejul ca, prin reprezentanții săi aleși, să dezbată și \nsă voteze o constituție adevărată”. \nAstăzi, la 30 de ani de la acest discurs, rostit de Dan Amedeo \nLăzărescu în 1991, avem aceleași preocupări de a cârmui țara spre un \nviitor european, numai că de această dată viitorul european este legat \nși  de  utilizarea  adecvată  a  uriașelor  resurse  puse  la  dispoziția  țării \nnoastre pentru a reduce decalajele față de alte state europene care timp \nde 50 de ani au avut un destin mai bun decât am avut noi la frontiera \nEuropei. \nSpunea, la vremea respectivă, profesorul Iorgovan, că speră \nca această Constituție să aibă rolul unui adevărat pact social. \nDincolo  de  reașezarea  statului  român  pe  principii  real \ndemocratice, Constituția din 1991, pe care o sărbătorim astăzi, a fost și \nun rezultat al transpunerii în lege a entuziasmului celor care își doreau \nlibertatea, despre  care auziseră de la părinți, bunici sau din filmele \namericane, dar și a entuziasmului celor care plătiseră cu ani grei de \ntemniță comunistă pentru vina de a lupta pentru libertate.  \nAstăzi, noi, parlamentarii, avem o dublă datorie față de acești \noameni și față de urmașii noștri. Avem datoria de a înțelege dacă în \ncei 30 de ani care au trecut de la adoptarea Constituției aceasta a reușit \nsă  se  facă  cunoscută  și  înțeleasă  de  poporul  ei,  dacă  spiritul  Legii \nfundamentale a fost deslușit de cei chemați să o aplice și să o apere. \nLa  începutul  anilor  '90,  Constituția  a  fost  percepută  mai \ndegrabă ca un reper academic, departe de viața obișnuită. \n                                                                                             25                                                                                          \n     \nO cercetare sociologică realizată recent ne-a arătat că pentru \nromâni Constituția reprezintă astăzi nu doar un set de principii, ci un \ntext viu, aflat în vârful ierarhiei legilor, care poate influența în mod \ndirect viața fiecăruia dintre noi. \n63% dintre români consideră că o modificare a Constituției \nle-ar face o viață mai bună. \nNe-am întrebat la începutul anului dacă ar fi o idee bună ca \nstatul  să  distribuie  fiecărui  cetățean  câte  o  Constituție.  90%  dintre \nromâni au spus că da, ar fi o idee foarte bună. Românii vor să aibă un \nreper, vor să știe că pot apela la cineva fundamental atunci când ceva \nnu merge bine. \nGardianul  Constituției  este,  de  29  de  ani,  Curtea \nConstituțională, care prin 22.000 de decizii pronunțate până în prezent \nne-a arătat cum trebuie interpretate textele Constituției, dar și limitele \nunora dintre ele, care au rămas tributare contextului social economic \nîn care au fost adoptate. \nGardian al Constituției sau făuritor de legi? \nSunt  convins  că  membrii  Curții  Constituționale  își  pun \naceastă întrebare la fiecare decizie  pe care o pronunță, iar numărul \nmare al acestora arată, de asemenea, nevoia cetățeanului de a respecta \nConstituția,  de  către  fiecare  dintre  noi,  dar  și  de  către  instituțiile \nstatului. \nTitulatura  marginală  a  primului  articol  din  Constituție  este \n„Statul român”. Poate era mai potrivit dacă primul articol se numea \npur și simplu România, pentru a arăta preeminența poporului român. \n                                                                                             26                                                                                          \n     \nLegea  fundamentală  trebuie  să  aibă  în  centrul  ei  omul,  cu \ndrepturile și libertățile lui fundamentale, cu un stat capabil în mod real \nsă  asigure  protejarea  lor,  printr-o  arhitectură  constituțională  care  să \nstatueze principiul supremației și respectării Constituției și a legilor, \nprecum și cooperarea loială dintre puteri, toate acestea în beneficiul \ncetățeanului. \nDacă această constituție îndeplinește astăzi acest rost vă invit \nsă reflectăm și să lucrăm împreună. \nPentru  un  dialog  eficient  despre  Constituție  și  pentru  a \ncunoaște modele ce pot contribui la conturarea propriilor convingeri \naveți la dispoziție o carte în format electronic. \nÎn 2015, cu ajutorul a patru profesori universitari, am tradus \nîn  limba  română  toate  constituțiile  Uniunii  Europene.  O  să  primiți \nfiecare dintre dumneavoastră, printr-un mesaj, din partea liderilor de \ngrup, această carte în format electronic. \nDupă 30 de ani îi evocăm astăzi aici pe membrii Adunării \nConstituante care ne-au lăsat moștenire o constituție care a reașezat \nțara după comunism. \nCare va fi moștenirea noastră, a celor de aici? Ce vom lăsa \nnoi?  O  împărțire  a  românilor  în  mai  multe  categorii:  bugetari  și \ncorporatiști, locuitori în țară sau în diaspora, pro sau contra Uniunii \nEuropene, pro sau contra justiției. \nDupă  câteva  luni  de  dezbateri  în  cadrul  Partidului  Social \nDemocrat ne-am pus întrebarea dacă această Constituție poate fi un \nliant al națiunii. \n                                                                                             27                                                                                          \n     \nPentru  a  căuta  răspuns  la  această  întrebare,  Asociația  „Pro \nDemocrația”  și  Institutul  Social-Democrat  „Ovidiu  Șincai”  au \norganizat  pe  1  iulie  o  dezbatere  consacrată  analizei  de  ansamblu  a \nevoluției societății românești guvernată de actuala Constituție. \nAți  primit  fiecare  dintre  dumneavoastră  această  carte.  Cei \ncare n-ați primit-o încă, o veți primi cu siguranță. Este un volum care \nreunește lucrările a 12 profesori universitari și 2 membri ai Adunării \nConstituante.  Au  fost  invitați  să-și  exprime  opiniile  cu  privire  la  o \nConstituție a viitorului și asupra măsurii în care Legea fundamentală \npoate fi îmbunătățită, astfel încât să răspundă marilor provocări ale \nRomâniei de astăzi, obiectivelor comune europene și ale omenirii, în \ngeneral.  \nVorbind de viața acestei Constituții și de obiectivele comune \neuropene,  fostul  ministru  al  integrării,  profesorul  Vasile  Pușcaș, \nspunea că revizuirea din 2003 a tratat aderarea la Uniunea Europeană \nca  un  simplu  act  de  politică  externă,  și  nu  ca  un  proces  intern  de \ntransformare a statului și a societății. \nRevizuirea din 2003 a reprezentat actul juridic care a făcut \nposibilă aderarea la Uniunea Europeană și NATO. \nÎncercările de revizuire din 2011-2013 au fost arme în bătălia \npolitică internă, din păcate, dar, în același timp, au arătat nevoia de \nclarificare a unor  texte scrise poate cu prea  mult entuziasm în anii \n1990-1991 și nevoia de a consfinți statutul nostru real de membri ai \nUniunii Europene și ai NATO. \n                                                                                             28                                                                                          \n     \nModificările actualei Constituții ar putea fi abordate din cel \npuțin trei perspective, dacă doriți. Aș spune una tehnică – și vă dau un \nexemplu – art. 29 vorbește de telegrame. Am întrebat Poșta Română \ncând a fost trimisă ultima telegramă. Acum mai bine de 10 ani. \nDomnul Florin-Vasile Cîțu: \nDomnule senator, vă rog să încercați să finalizați! \nDomnul Robert-Marius Cazanciuc: \nImediat, domnule președinte! E un moment solemn. \nDe  opțiune  politică,  regionalizarea  și  formarea  Guvernului. \nPoate președintele să încredințeze formarea Guvernului partidului care \na  câștigat  alegerile?  Și  inovativă.  Reglementarea  constituțională  a \nrolului opoziției parlamentare, protejarea drepturilor fundamentale în \nfața  provocărilor  generate  de  evoluția  inteligenței  artificiale  sau \nprotejarea  statului  în  fața  regimurilor  comerciale  și  economice \ntransfrontaliere. \nCred că astăzi, în Parlament, avem obligația față de poporul \nnostru să lansăm dezbateri publice față de principalele teme ale vieții \nsociale,  economice  și  politice,  asupra  modului  în  care  drepturile \nfundamentale  sunt  respectate  în  mod  real,  asupra  modului  în  care \nputerile statului au funcționat în slujba poporului și care în final să \nconducă,  de  ce  nu,  la  un  acord  politic  național  pentru  o  eventuală \nrevizuire a Constituției. Un asemenea proiect ar putea reprezenta un \nliant al națiunii care să contribuie la uniunea spirituală a poporului \nromân. \n                                                                                             29                                                                                          \n     \nVa fi posibil doar în măsura în care acest proces va fi unul \nautentic  și  oamenii  vor  vedea  că  este  unul  autentic,  nu  ca  un  alt \ninstrument într-o bătălie politică. \nDezbaterea  națională  în  jurul  temei  revizuirii  Constituției \npoate fi un instrument de atingere a obiectivului de refacere a legăturii \nțării cu fiecare român. \nAstăzi suntem datori să le lăsăm celor care vin după noi o \nRomânie în bună stare. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule senator. \nDin partea Grupurilor parlamentare ale PNL....  \n(Domnul  senator  Robert-Marius  Cazanciuc  revine  la \ntribună.) \nMai aveți? \nDomnul Robert-Marius Cazanciuc: \nAți primit, de asemenea, stimați colegi, o coliță nouă, timbre \nrealizate în 2019 de către Romfilatelia, în care pentru prima dată pe \ntimbre  au  fost  puse  drepturile  fundamentale.  Sunt  nouă  drepturi \nfundamentale, tipărite în milioane de exemplare, care au încercat să \nfacă cunoscută românilor Legea fundamentală. \nMulțumesc. (Aplauze.) \nDomnul Florin-Vasile Cîțu: \nMulțumim, domnule senator. \n                                                                                             30                                                                                          \n     \nO inițiativă foarte bună. \nDin partea Grupurilor parlamentare ale PNL, doamna senator \nLaura-Iuliana Scântei. \nDoamna Laura-Iuliana Scântei: \nVă mulțumesc, domnule președinte. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule președinte Emil Constantinescu, \nÎnaltpreasfinția Voastră, \nDomnule președinte al Curții Constituționale, \nDistinși membri ai Corpului diplomatic, \nDragi invitați, \nDoamnelor și domnilor senatori și deputați, \nSărbătorim într-adevăr 30 de ani de la intrarea în vigoare a \nConstituției din 1991. \nTimp  de  30  de  ani,  Constituția  a  garantat  stabilitatea \nregimului  politic,  a  oferit  termenul  de  referință  pentru  drepturile  și \nlibertățile fundamentale ale cetățenilor și a fost temelia pe care s-au \nconstruit instituțiile vitale ale statului. \nTotuși trebuie să fim sinceri, 30 de ani nu înseamnă mulți ani \nconstituționali.  Prin  comparație,  Constituția  de  la  1866  a  fost  în \nvigoare vreme de 57 de ani. Avem deci o Constituție tânără și, pe cale \nde consecință, o democrație la fel de tânără. \nDeși e tânără, Constituția prevede un obiectiv de țară istoric, \n                                                                                             31                                                                                          \n     \nîmpărtășit în egală  măsură de toate forțele politice responsabile, de \nautoritățile statului și de majoritatea românilor, și anume, România - \nstat democratic. Acel stat cu o democrație consolidată, axată pe cele 3 \nmari valori fondatoare ale liberalismului politic, și anume: protejarea \nvieții, promovarea libertății și garantarea proprietății. Adică un stat de \ndrept, un stat de tip occidental, care își respectă îndatoririle rezultate \ndin  angajamentele  internaționale,  inclusiv  cele  care  decurg  din \ncalitatea de stat membru UE și NATO. \nDoamnelor și domnilor, \nAți auzit și până acum, de la antevorbitorii mei, veți auzi în \ncontinuare, azi, la ceas aniversar, multe cuvinte frumoase, dar și critici \nla adresa Constituției în vigoare. Toate oferă răspunsuri cu privire la \nîntrebarea: Ce reprezintă Constituția României, după 30 de ani, pentru \ncetățeni,  pentru  politicieni  și  pentru  țară?  Că  înglobează  cele  mai \nînalte valori și idealuri ale unei societăți democratice, că este o pavăză \npentru  asigurarea  statului  de  drept  și  a  independenței  justiției,  o \ngaranție că nicio autoritate nu va abuza de puterea sa și va acționa în \nlimitele constituționale, că, într-adevăr, cuprinde catalogul de drepturi \nși libertăți fundamentale și că e un scut împotriva abuzului de putere al \nautorităților statului împotriva cetățenilor. \nÎn ce mă privește, am dorit astăzi să vă spun despre ce nu este \no Constituție. \nÎn primul rând, o Constituție nu este doar un document politic \nsau doar o lege care se poate modifica oricum și oricând, după bunul \nplac al unei majorități politice sau al unui partid care, de exemplu, s-ar \n                                                                                             32                                                                                          \n     \nteme că nu ar da nici după 20 de ani, în anul 2024, un candidat ales la \nfuncția de președinte al României. \nÎn  al  doilea  rând,  o  Constituție  nu  reprezintă  nimic  fără \nconstituționalism. Legea fundamentală a unui stat capătă valoare dacă \neste respectată în timp și dacă, prin respectarea continuă, la nivelul \nsocietății  se  creează  un  sentiment  puternic  de  apartenență  la \nConstituție și la valorile sale. \nÎn al treilea rând, o Constituție nu este în realitate opera unei \nmajorități  politice  conjuncturale,  deși  unii  așa  cred.  O  Constituție \ndurabilă este rezultatul unui autentic moment constituțional. Un astfel \nde moment constituțional a fost în anii 1990, 1991, atunci când s-a \nrealizat  trecerea  de  la  vechiul  regim  politic  totalitar  la  noul  regim \npolitic democratic. Constituția României a eliminat atunci posibilitatea \nconcentrării  puterii  în  mâinile  unei  persoane,  ale  unui  grup  de \npersoane  sau  ale  unei  instituții  și  așa  sperăm  să  rămână  pentru \ntotdeauna. \nMai târziu, în 2003, la momentul revizuirii, s-a avut în vedere \nnevoia fundamentală a României de a adera la structurile euroatlantice \nși de a se defini un destin european pentru societatea românească. \nFără  îndoială,  doamnelor  și  domnilor,  Constituția  nu  este \nperfectă,  iar  numeroasele  decizii  ale  Curții  Constituționale  i-au \nevidențiat vreme de 30 de ani și limitele și lipsurile. Cu toate acestea, \nmomentele  constituționale  autentice  pentru  revizuirea  Legii \nfundamentale trebuie să fie rezultatul unei nevoi sociale reale și să \nexprime  o  viziune  asupra  arhitecturii  statului,  construită  în  timp  și \n                                                                                             33                                                                                          \n     \nîmpărtășită de majoritatea cetățenilor. \nÎnchei spunându-vă că Partidul Național Liberal nu se teme \nde o revizuire a Constituției. PNL reafirmă angajamentul politic de a \ncontinua  construcția  statală  asumată  încă  de  la  înființarea  sa,  dar \natunci când va revizui Constituția nu va renunța la viziunea sa liberală \nasupra statului și asupra economiei. Liberalismul constituțional va fi \npromovat în continuare ca principiu de modernizare a statului român \nîn  era  digitalizării,  pentru  a  oferi  cetățenilor  cu  adevărat  un  stat \nfuncțional, bazat pe o economie liberă, pe domnia legii și pe respectul \ndrepturilor fundamentale. \nAșadar,  azi,  la  ceas  aniversar,  urăm  Constituției  noastre \nlongevitate  și  respect  din  partea  tuturor  –  cetățeni  și  întreaga  clasă \npolitică! \nVă mulțumesc. (Aplauze.) \nDomnul Florin-Vasile Cîțu: \nMulțumesc, doamnă senator. \nDin partea Grupurilor parlamentare ale USR, domnul senator \nRadu-Mihai Mihail. \nDomnul Radu-Mihai Mihail: \nMulțumesc, domnule președinte. \nDoamnelor și domnilor, \nSuntem  un  stat  care  derapează  spre  eșec  și  Constituția  din \n1991  nu  este  străină  de  ceea  ce  se  întâmplă.  Constituția  României \nmoderne, libere și prospere ar fi trebuit să înceapă cu punctul 8 de la \n                                                                                             34                                                                                          \n     \nTimișoara. Cu despărțirea conștientă și asumată de trecutul totalitar și \nde aceia care i-au făcut posibilă existența timp de o jumătate de veac. \nConstituția de la 1991 a venit după „Duminica orbului” din \n1990  și  a  consfințit  restaurația  foștilor  comuniști  și  securiști  din \nRomânia.  A  fost  scrisă  după  chipul  și  asemănarea  destinatarului  și \nautorului  –  Ion  Iliescu,  zis  și  comunist  cu  față  umană,  și  Antonie \nIorgovan, zis și comunist cu studii juridice. \nConstituția României validată la referendumul din decembrie \n'91 a fost scrisă de un președinte al Asociației Studenților Comuniști \ndin  Universitatea  București,  pentru  președintele  Uniunii  Tineretului \nComunist. \nAcum  30  de  ani  eram  reporter  la  Radio  Delta  și  eram  pe \nstradă și îi întrebam pe oamenii care mergeau foarte mândri să voteze \nConstituția, dacă au citit textul și de ce îl votează? Și răspunsul era \ncam același de la toți: „Păi, ne-a spus Ion Iliescu că e de bine”. \nUSR a apărut pentru că românii s-au săturat să le spună un \ntătuc și gașca lui ce să facă. (Aplauze. Vociferări.) \nAcum  oamenii  sistemului  tot  vorbesc  despre  schimbarea \nConstituției, astfel încât președintele să nu mai fie ales de români, ci \nde ei. (Vociferări.) \nOamenii fără chip vor ca funcția de președinte al românilor să \npoată fi scoasă la mezat și tranzacționată între grupurile parlamentare, \nmonedă de schimb în trocurile politice, departe de ochii lumii și de \nochii cetățeanului. \nUSR  a  apărat,  apără  și  va  apăra  statul  de  drept  și  valorile \n                                                                                             35                                                                                          \n     \ndemocrației liberale de toate încercările de a pune instituțiile statului, \noricare  ar  fi  ele...  (Vociferări.)  ...la  dispoziția  infractorilor,  a \nevazioniștilor, a hoților din bugetul de stat și a combinatorilor politici \ncare îi cauționează. (Vociferări.) \nȘi închei cu o ultimă remarcă. Antonie Iorgovan, părintele \nConstituției din '91, a fost, ca tot românul imparțial, expert în cadrul \nComisiei juridice constituționale și pentru drepturile omului din cadrul \nCFSN  și  independent,  dar  afiliat,  în  legislatura  '90-'92,  la  Grupul \nparlamentar al PNL, pentru ca apoi să treacă la PSD, demonstrând \nastfel multilateralismul FSN-ismului, așa cum îl vedem și astăzi. \nNu-i așa că de acolo de sus, de unde se află, Caragiale râde cu \ngura până la urechi? (Vociferări. Aplauze.) \nDomnul Florin-Vasile Cîțu: \nMulțumesc, domnule senator. \nDin  partea  Grupurilor  parlamentare  AUR,  domnul  George \nSimion. \nDomnul George-Nicolae Simion: \nMulțumesc frumos. \nA fost un referendum pentru modificarea Constituției, să fie \nspecificat  faptul  că  în  România  căsătoria  este  între  un  bărbat  și  o \nfemeie. Sper că nu vreți să modificați Constituția în sensul în care să îl \nluați pe domnul Cîțu legal de soție, da? (Vociferări.) \nNoi nu suntem de acord cu faptul că trebuie să se producă o \nfederalizare  sau  o  regionalizare  sau  cum  dorește  unul  sau  altul  din \n                                                                                             36                                                                                          \n     \npartidele și organizațiile non-guvernamentale care sunt în Parlament \nastăzi. Nici pentru punerea în acord cu anumite prevederi europene. \nNoi  credem  că  a  noastră  Constituție  este  foarte  bună.  Și  unele \nîncercări de încălcare a Constituției, cum a fost înlăturarea Avocatului \nPoporului, neconstituțională, au fost stopate. \nȘi dacă tot ne-ați dat niște timbre aici, în care sunt prevăzute \narticolele  fundamentale,  vedeți  că  pierdem  o  generație,  pentru  că \ndreptul la învățătură este asigurat. Din păcate, nu a fost asigurat de \nstatul  român,  prin  hotărâri  de  Guvern  care  sunt  aduse  aici,  în \nParlament  și  noi  doar  trebuie  să  le  ascultăm,  nici  măcar  nu  putem \ninterveni asupra stării de alertă. \nÎncetați  să  călcați  în  picioare  drepturile  fundamentale  ale \nromânilor și începeți să respectați Constituția! \nNu prin ședințe solemne faceți asta, ci respectând Constituția \nși eliminând orice formă de obligativitate asupra românilor! \nConstituția este bună. Trebuie susținută și trebuie apărată de \nuzurpatori, atât de aici, de la București, cât și de la Bruxelles! \nVă mulțumesc. (Aplauze.) \nDomnul Florin-Vasile Cîțu: \nMulțumesc. \nDomnul Tanasă. \nDomnul Dan Tanasă: \nDa. \nÎnaltpreasfinția Voastră, \n                                                                                             37                                                                                          \n     \nDomnule președinte al Camerei Deputaților, \nOnorați membri ai Guvernului, \nDoamnelor și domnilor senatori și deputați, \nArt.  3  al  Constituției  României  vorbește  despre  teritoriul \nRomâniei, care este inalienabil. \nDin  păcate,  în  ultimii  30  de  ani,  atât  PSD,  cât  și  PNL  și \nUDMR au permis vânzarea pământului României către străini, la un \nnivel demențial. \nDin  păcate,  suntem  poate  unici  în  lume,  ne-am  înstrăinat \npământul și am vândut, ne-am trezit într-o situație în care am permis, \nculmea, încălcarea art. 3 al Constituției României. \nArt. 12 vorbește de simbolurile naționale ale României. \nArt. 13 vorbește de limba națională, de limba română. \nEu  am  câștigat  câteva  zeci  de  procese  în  instanțele  din \nRomânia, prin care am încercat să impun respectarea limbii oficiale de \nstat. Și, din păcate, atât PSD, cât și PNL, ați tolerat timp de 30 de ani \natitudinile absolut inacceptabile ale UDMR atunci când vine vorba de \nsimboluri naționale și de limba oficială de stat în România. \nAți permis... ați permis – că plecați, domnule Kelemen Hunor \n–  ați  permis,  domnilor,  ca  în  Transilvania,  practic,  în  multe  zone, \nlimba maghiară să devină, practic, de facto limbă oficială de stat. Și \npermiteți în continuare, dragi colegi de la PSD și de la PNL! \nLimba oficială de stat nu este negociabilă cu nimeni! Și nici \nsimbolurile naționale! Acestea le puteți spune colegilor de la UDMR. \nȘi închei. \n                                                                                             38                                                                                          \n     \nArt. 47 vorbește despre faptul că: „Statul este obligat să ia \nmăsuri de dezvoltare economică și de protecție socială, de natură să \nasigure cetățenilor un nivel de trai decent”. \nÎn ultimii 30 de ani, modul în care PSD și PNL au înțeles să \nfacă  politică  în  România  ne  situează  pe  ultimele  locuri  la  ceea  ce \nînseamnă nivel de trai. Ultimele locuri în Europa. \nȘi, mai mult decât atât, modul în care PSD și PNL au făcut \npolitică în ultimii 30 de ani a dus la situația absolut inacceptabilă în \ncare peste 3,5 milioane de români au fugit de aici, de pe acest pământ. \nI-ați fugărit voi. Și, din păcate, în ultimii 4 ani, nici USR nu s-a lăsat \nmai prejos. \nMulțumesc. (Aplauze.) \nDomnul Florin-Vasile Cîțu: \nMulțumim. \nDomnul deputat Ciubuc. \nDomnul Ciprian Ciubuc: \nDomnule președinte al Senatului, \nDomnule președinte al Camerei Deputaților, \nDomnule președinte Constantinescu, \nStimați colegi, \nStimați invitați, \nEu am să vorbesc scurt. \nȘi am să vorbesc de art. 16 - cetățenii români sunt egali în \nfața legii. \n                                                                                             39                                                                                          \n     \nStimați colegi, \nNu  suntem  astăzi  în  măsură  să  respectăm  art.  16.  De  ce? \nPentru  că  pe  baza  ordonanțelor  de  urgență  și  a  stării  de  alertă, \ndrepturile  românilor  nu  sunt  respectate.  Avem  6  articole  din \nConstituție – domnule președinte al Curții Constituționale, puteți să \nconfirmați sau infirmați – care sunt călcate în picioare pentru că avem \no stare de alertă neconstituțională și măsuri restrictive aberante. \nVin de la întâlnirea care a avut loc săptămâna trecută, de la \nDelegația Adunării Parlamentare a Francofoniei, unde – vreau să vă \nspun un lucru foarte important și vă rog să fiți atenți cu toții – am fost \nadunați mai mulți parlamentari din Parlamentul României, care facem \nparte din Delegație, inclusivi parlamentari din toate țările francofone, \nni s-au ținut lecții de modificare a Constituției, sub motiv de COVID \nși sub motiv de pandemie. Din Parlamentul belgian ni s-a transmis, \ntrebuie  să  modificăm  Constituția  după  modelul  Luxemburg,  să \nomogenizăm  Constituția.  Inclusiv  toate  țările  care  fac  parte  din \nUniunea Europeană. \nDe asemenea, ni s-a vorbit despre suspendarea Parlamentelor \nnaționale. (Vociferări.) \nNi s-a vorbit de suspendarea Parlamentelor naționale. \nMă  bucur  că  colegii  de  la...  antevorbitorii  mei  au  vorbit \ndespre modificarea Constituției. \nStimați colegi, \n Nu putem să modificăm Constituția, să o omogenizăm dacă \nnu ne întoarcem la popor. \n                                                                                             40                                                                                          \n     \nAm  susținut  și  în  Parlamentul  din  Albania,  la  Adunarea \nParlamentară a Francofoniei, susțin și de aici – cum vă veți uita în \nochii  copiilor  dumneavoastră  sau  în  ochii  românilor  dacă  vom \nmodifica Constituția și vom omogeniza Constituția după Constituția \ndin Luxemburg... (Vociferări.) ...sub motiv de COVID și sub motiv de \npandemie? \nAm  numărat,  de  19  ori  s-a  vorbit  de  cuvântul  „control”. \nControlul  pandemiei,  nemijlocit,  controlul  oamenilor.  Nu  putem \ncontrola  pandemia  dacă  nu  putem  controla  mișcarea  oamenilor  în \nEuropa și în statul național. \nOameni buni, \nStimați colegi, \nMă adresez și românilor și dumneavoastră. \nSă vă ferească Dumnezeu de o revoltă populară! \nCum  le-am  spus  și  francezilor  din  Parlamentul  din  Albania, \nromânii nu sunt ca francezii, să iasă o lună, două, trei, o lună, 10 luni la \nproteste. Românii au ieșit 9 zile și Ceaușescu a dispărut. \nNoi avem o istorie de comunism. Știm că aceste restricții care ni \nse  impun  în  Parlamentul  național  vin  doar  să  îngrădească  drepturi  și \nlibertăți și nu măsuri ca să controlăm pandemia! \nNu putem să suspendăm drepturile noastre fundamentale conform \nConstituției și să modificăm Constituția fără să ne întoarcem la popor! \nDe  aceea,  vă  rog  pe  toți  să  conștientizați  că  pentru  orice \nmodificare a Constituției trebuie să fie direct întrebat și poporul român, și \noamenii care ne-au ales. \nVă mulțumesc. \n                                                                                             41                                                                                          \n     \nȘi sunt încrezător că dumneavoastră veți reflecta la ce am vorbit \nastăzi aici. \nPuteți să-i întrebați și pe colegii dumneavoastră care au fost în \nParlamentul din Albania, să vă confirme acest lucru. \nMulțumesc. (Aplauze.) \nDomnul Florin-Vasile Cîțu: \nMulțumim. \nVă  garantăm  că  orice  modificare  se  va  face  doar  prin \nreferendum, deci mergem la popor. \nGrupul parlamentar al UDMR, domnul Csoma Botond. \nDomnul Csoma Botond: \nOnorați invitați, \nDoamnelor și domnilor deputați, \nRomânia  a avut o experiență totalitară cruntă sub regimul \ncomunist, mai ales în „Epoca de Aur”, sub Ceaușescu. Iar dacă luăm \nîn considerare acest lucru cred că adoptarea Constituției în anul 1991 a \nfost  un  pas  foarte  important  pe  drumul  făuririi  unei  societăți \ndemocratice, după decenii lungi de totalitarism. \nSigur, acea Constituție, Constituția de la 1991, a reflectat atât \nmomentul  politic,  cât  și  majoritatea  parlamentară  existentă  sau \nmajoritatea din Adunarea Constituantă, dar a reflectat și acea euforie, \npentru că oamenii în sfârșit erau liberi și puteau să-și spună opinia \nliber în această țară și nu sosea  mașina neagră dimineața să-i ducă \nundeva. \nȘi cred că a fost un moment foarte important, din acest punct \n                                                                                             42                                                                                          \n     \nde vedere. \nS-a  mers  pe  ideea  unei  –  cred  eu  –  unei  republici \nsemiprezidențiale, care nu e similară nici cu Franța, nici cu Statele \nUnite. Sunt niște deosebiri importante.  \nÎn Statele Unite nu există premier.  \nÎn Franța, premierul este subordonat președintelui.  \nLa  noi,  premierul  nu  este  subordonat,  dar  președintele \ndesemnează candidatul la funcția de premier. \nȘi dacă ne uităm, în ultimii 15 ani a existat un conflict major \nîn sânul puterii executive, mai ales când vorbim politic de coabitare \nîntre președinte și premier. \nȘi cred că acest conflict permanent care a existat în puterea \nexecutivă nu a făcut cinste României. \nȘi,  din  acest  punct  de  vedere,  cred  că  avem  nevoie  de  o \nmodificare a Constituției. Să lămurim anumite chestiuni, nu numai în \nsânul puterii executive, putem vorbi și de Parlament. \nNoi  propunem  să  menținem  sistemul  bicameral,  dar  cu \natribuții  separate,  pentru  Senat  și  Camera  Deputaților,  și  ne  putem \ngândi  și  la  un  sistem  distinct  de  alegere  a  Senatului  și  a  Camerei \nDeputaților. \nSigur că prin Constituția de la 1991 s-a instituit și un sistem \nde checks and balances, acest mecanism de protecție și echilibru care \nîn  multe  cazuri  a  funcționat,  în  multe  cazuri  nu  a  funcționat.  De \nexemplu, când președintele României, în foarte multe cazuri, cred eu \nși  credem  noi,  de  la  UDMR,  indiferent  cine  a  fost  președintele \n                                                                                             43                                                                                          \n     \nRomâniei, și-a depășit atribuțiile constituționale, neavând o activitate \nde  mediere,  ci  având  o  activitate  eminamente  politică,  în  anumite \nmomente, în această țară. \nSigur, trebuie să aducem în discuție și statutul minorităților, \nstatutul minorităților din România. \nPoate ați citit și dumneavoastră că în anumite documente pe \ncare  România  le-a  adoptat,  atât  în  CSAT  sau  în  alte  instituții, \nminoritățile  naționale  de  multe  ori  reprezintă  un  factor  de  risc  la \nadresa securității naționale. \nCred că după 30 de ani a venit timpul ca să existe o relație de \nîncredere între statul român și  minoritățile naționale care trăiesc pe \nteritoriul statului român. Și, în această privință, s-ar impune, stimați \ncolegi,  ca  minoritățile  naționale  să  devină  factori  constitutivi  ai \nstatului român. Cred că după 30 de ani și în România se poate realiza \nacest lucru. \nDacă vorbim de modificarea Constituției, cred că o reașezare \nîn  sânul  puterii  executive  am  putea  realiza  și  prin  trecerea  la  o \nrepublică parlamentară. \nNu aș dori să intru în detaliu acum, ce înseamnă o republică \nparlamentară,  dar  vreau  să  vă  supun  atenției  următorul  aspect  -  în  \nUniunea  Europeană,  în  majoritatea  țărilor  membre,  există  republică \nparlamentară. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule deputat. \n                                                                                             44                                                                                          \n     \nDin  partea  Grupului  parlamentar  al  minorităților  naționale, \ndomnul deputat Cătălin-Zamfir Manea. \nDomnul Cătălin-Zamfir Manea: \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nStimate domnule președinte Constantinescu, \nDomnule președinte al Curții Constituționale, \nStimați reprezentanți ai Corpului diplomatic, \nDoamnelor și domnilor senatori și deputați, \nAstăzi România aniversează Ziua Constituției și împlinirea a \n30 de ani de la referendumul din 8 decembrie 1991, prin care a fost \naprobată Legea fundamentală, moment care a marcat opțiunea fermă a \nnațiunii române pentru un regim de guvernare democratic. \nPrin adoptarea Constituției României s-au pus bazele statului \nde drept și ale democrației constituționale. \nÎn anul 2003, Constituția a fost revizuită, construcția sa fiind \nconsolidată și adaptată la evoluțiile statului de drept, ale societății și la \nnoul context euroatlantic. Atunci, în anul 2003, noi, cei din Grupul \nparlamentar  al  minorităților  naționale,  am  fost  primii,  de  aici,  din \nParlament,  care  am  propus  o  serie  de  modificări  majore  ale \nConstituției,  precum:  regim  parlamentar;  Legea-cadru  pentru \nminorități, care, de altfel, este prevăzută în Constituția României la \ncategoria de legi organice și care, din păcate, nu a fost încă adoptată; \nlimitarea  ordonanțelor  de  urgență;  regândirea  organizării \n                                                                                             45                                                                                          \n     \nadministrativ-teritoriale;  organizarea  Senatului  ca  și  Cameră  a \nRegiunilor; echilibrarea puterilor în stat. \nDin  păcate,  propunerile  noastre  făcute  în  acel  an  au  fost \nrespinse de parlamentarii dumneavoastră de atunci. Menționez, au fost \nrespinse. \nDe  subliniat  este  faptul  că  în  prezent,  la  nivelul  Uniunii \nEuropene, din cele 27 de state, 17 dintre ele au regim parlamentar. \nAșadar,  marea  majoritate  a  statelor  membre  din  Uniunea \nEuropeană funcționează ca republici parlamentare. \nParlamentul  României  trebuie  să  aibă  mai  multă  putere \npentru că, stimați colegi, potrivit art. 61 din Constituție, Parlamentul \neste  organul  reprezentativ  suprem  al  națiunii  române  și  unica \nautoritate legiuitoare a țării. \nStimați colegi, \nConstituția României este consfințită prin voința suverană a \npoporului și reprezintă un set de principii și norme fundamentale care \nse adresează în egală măsură autorităților statului și cetățenilor săi. \nFuncționarea  instituțiilor  statului,  garantarea  drepturilor  și \nlibertăților individuale și derularea în ansamblu a întregii vieți a unei \nnațiuni își au originea în textele înscrise în Constituție. \nDe  aceea,  Constituția  României  poate  fi  cartea  sacră  a \nexistenței  noastre,  iar  aniversarea  ei  astăzi  constituie  o  adevărată \nsărbătoare. \nConstituția țării trebuie respectată, nu doar în litera, ci și în \nspiritul  ei,  destinatarii  săi  având  obligația,  nu  doar  morală,  ci  și \n                                                                                             46                                                                                          \n     \nconstituțională,  de  loialitate  constituțională  și  de  interpretare  a \nnormelor sale cu bună-credință. \nAplicarea principiului controlului constituționalității legilor a \ncondus  la  înființarea  Curții  Constituționale,  care,  așa  cum  s-a  mai \nprecizat de la această tribună, în cursul ședinței solemne, reprezintă \ngarantul supremației Constituției. \nSensul  existenței  Constituției  României  constă  în  apărarea \nvalorilor fundamentale înscrise în Legea fundamentală. \nDacă  nu  este  în  mod  activ  și  efectiv  apărată,  Constituția \nRomâniei riscă să fie redusă la un set de principii și norme de drept \nfrumoase,  nobile,  dar  invalide,  lipsite  de  orice  valoare  și  forță,  iar \natunci  când  Constituția  nu  este  respectată  sunt  puse  sub  semnul \nincertitudinii construcția democratică a statului și întreaga sa ordine de \ndrept. \nOrice popor, pentru a fi puternic, trebuie să-și iubească și să-\nși apere Constituția pentru că aceasta îi aparține și îl reprezintă. \nConstituția României conferă un sens comunității politice. \nNu  în  ultimul  rând,  Constituția  consfințește  garanția \ndezvoltării  normale  a  societății  noastre  împotriva  oricărei  forme  de \ntotalitarism, intoleranță, discriminare și populism. \nGrupul parlamentar al minorităților naționale se va implica în \nprocesul de revizuire a Constituției și, ca de fiecare dată, va propune și \nva susține măsuri care să consolideze democrația și care să contribuie \nla  apărarea  drepturilor  și  libertăților  fundamentale  ale  tuturor \ncetățenilor săi. \n                                                                                             47                                                                                          \n     \nSă nu uităm, stimați colegi, că minoritățile naționale au avut \nun rol extrem de important în construcția statului român. \nÎn încheiere, aș vrea să vă reamintesc că potrivit art. 4, care \nprevede, și nu „vorbește”, așa cum am mai auzit de la această tribună, \nRomânia este patria comună și indivizibilă a tuturor cetățenilor săi, \nfără deosebire de rasă, de naționalitate sau de apartenență etnică. \nLa mulți ani Constituției României! \nLa mulți ani, România! \nLa mulți ani tuturor cetățenilor acestei țări! \nMulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  deputaților  și  senatorilor  neafiliați,  doamna \nsenator Diana Iovanovici-Șoșoacă. \n                                                                                             48                                                                                          \n     \nDoamna Diana Iovanovici-Șoșoacă: \nMulțumesc. \nAm asistat aici, am  înțeles, la o ședință solemnă prin care \naniversăm Constituția României. \nN-am  auzit  pe  niciunul  dintre  noi spunând  la  mulți  ani  de \nSfântul Nicolae tuturor sărbătoriților de astăzi! La  mulți ani, popor \nromân, pentru Sfântul Nicolae! (Aplauze.) \nCei care nu aplaudați – probabil că vă trebuie o nuia pentru \nSfântul  Nicolae!  Pentru  că  suntem  aici  creștini  din  toate  timpurile! \nPentru că respectăm drepturile tuturor! \nAsistăm  astăzi  la  o  așa-zisă  aniversare  a  Constituției \nRomâniei,  că  nu  am  auzit  aici  decât  denigrări  ale  Constituției \nRomâniei și solicitări de schimbare. \nCum poți să aniversezi? E ca și când aniversezi 30 de ani de \ncăsătorie și anunți divorțul. \nAsta  ați  făcut  astăzi,  ați  pângărit  Constituția  României,  pe \ncare ar trebui să o cunoașteți cu toții! \nA existat un jurnalist în foaier, care, în urmă cu câteva luni – \nRafaelo Varga –, v-a întrebat pe cei mai mulți dintre dumneavoastră, \ndacă ați citit Constituția României? Cei mai mulți ați spus nu, nu am \navut timp. \nÎn schimb, vă aflați aici, în fabrica de legi a României, unde \nConstituția este Biblia românului. Mai presus de Constituție nu este \ndecât Dumnezeu și Biblia. Atât! \nDe 30 de ani încălcați pas cu pas Constituția României! \n                                                                                             49                                                                                          \n     \nÎn ultimii 2 ani, ați omorât-o! Ați adoptat Legea nr. 136/2020 \nși  Legea  nr.  55/2020,  care  încalcă  prevederile  art.  53  alin.  (2)  din \nConstituția României întrucât anulează efectiv existența drepturilor și \nlibertăților fundamentale. \nAstăzi, de Sfântul Nicolae și ziua acestei ședințe solemne, în \ncare văd că cea mai mare parte a Guvernului a plecat, mulți invitați au \nplecat,  domnul  președinte  nu  participă  pentru  că  nu  îi  place  să \nparticipe  la  astfel  de  evenimente,  cinste  domnului  Constantinescu, \nfostul  președinte,  că  a  venit!  Vine  tot  timpul.  Felicitări,  domnule \npreședinte! (Aplauze.) \nAșa se respectă poporul și Parlamentul! \nCinste tuturor care ați venit! \nCelorlalți, o nuia de la Sfântul Nicolae! \nTot  pe…  vă  spun  că  de  25  de  ani  lucrez  cu  Constituția \nRomâniei. \nPână și cel mai tânăr avocat, procuror, judecător, jurist știe \nConstituția României! \nAvând în vedere că nu o cunoașteți și o pângăriți chiar de \nziua ei, nu mă mai miră faptul că v-ați bătut joc de ea, mai ales în \nultimii 2 ani. \nAtâta  timp  cât  mai  există  câțiva  avocați,  și  juriști,  și \njudecători și procurori care își fac treaba în această țară, peste voința \ndumneavoastră, Constituția României mai are o șansă! \nDe 30 de ani - spuneți că o respectați? - n-ați respectat nimic! \n                                                                                             50                                                                                          \n     \nArt. 47 - traiul decent. Sunt peste 30% din români care trăiesc \nsub pragul sărăciei! 70% din români trăiesc în sărăcie! \nUnde,  cine  a  plătit  vreodată  pentru  încălcarea  Constituției \nRomâniei? \nConstituția  României,  stimați  domni  care  râdeți  și  vorbiți, \naici, în primele bănci! \nV-am urmărit pe toți! N-ați avut bunul-simț să vă ascultați \nniciodată în tăcere unii pe alții! Este chestiune de educație! Eu am stat \nși  v-am  ascultat,  indiferent  că  am  fost  sau  nu  de  acord  cu \ndumneavoastră, sunt cei 7 ani de acasă! \nNu  puteți,  în  ditai  Parlamentul  României,  Legislativul \nRomâniei, să vă comportați în felul acesta și să nu vă ascultați, să vă \nacordați măcar șansa de drept la liberă exprimare și la opinie! \nDar  nici  nu  putem  să  acceptăm  să  venim  la  aniversarea \nConstituției în care toți cereți schimbarea Constituției! Pentru că pe \naceastă Constituție ați jurat în acest mandat, nu să o schimbați, ci să o \nrespectați! \nNu este posibil ca această Constituție care v-a adus aici cu \ntoate drepturile pe care le aveți și obligațiile adiacente să fie încălcată \nde voi, să cereți să fie schimbată! De ce? În condițiile în care nici \nmăcar pe aceasta nu o respectați! \nDomnul Florin-Vasile Cîțu: \nMulțumim, doamnă senator. \nDoamna Diana Iovanovici-Șoșoacă: \n                                                                                             51                                                                                          \n     \nImediat, mai am… conchid acum. \nI-am  cerut  Sfântului  Nicolae  să-mi  dea  un  cadou  pentru \naniversarea Constituției României. Asta mi-a lăsat! Este o botniță prin \ncare… (Aplauze.) …Constituția, drepturile și libertățile fundamentale \nau fost anulate de către Parlament, de către Președinte și Guvern! \nȘi rog aici reprezentantul Curții Constituționale să aibă mai \nmult curaj, așa cum a avut în Decizia nr. 457/2020, pct. 68, în care au \nmenționat  că  starea  de  alertă  încalcă  statul  de  drept,  este  creată \nartificial  și  nu  există  fundament  constituțional  pentru  existența \nacesteia! \nTrăiască România liberă! \nTrăiască dreptul la liberă exprimare! \nJos botnița! (Aplauze.) \nDomnul Florin-Vasile Cîțu: \nMulțumim. \nDin  partea  Grupului  parlamentar  al  USR,  domnul  deputat \nMihai-Alexandru Badea. \nDomnul Mihai-Alexandru Badea: \nStimați membri ai Parlamentului, \nDistinși invitați, \nOnorată asistență, \nConstituția din 1991 este cea de-a șaptea lege fundamentală \npropriu-zisă a României, într-o istorie de 155 de ani, care a început în \n1866, sub domnitorul Carol I. \n                                                                                             52                                                                                          \n     \nÎn pofida criticilor care i-au fost aduse, unele bine întemeiate, \nactuala  Constituție  a  reprezentat  o  realizare  importantă,  având  în \nvedere contextul intern și internațional în care a fost adoptată. Într-o \nperioadă  în  care  alte  state  din  regiune  alegeau  să-și  revizuiască \nconstituțiile comuniste, statul român își elabora o lege fundamentală \ncu  totul  nouă,  dând  astfel  mesajul  a  ceea  ce  ar  fi  trebuit  să  fie \ndespărțirea completă de vechiul regim. \nÎn cei 30 de ani de existență s-au consumat nu mai puțin de 7 \ninițiative de revizuire, dintre care doar cea din 2003 a avut succes și \nne-a permis aderarea la NATO și Uniunea Europeană. \nCea de-a opta, cunoscută sub denumirea de „Fără penali în \nfuncții publice”, se află încă în desfășurare, după ce a primit votul \nunanim al Camerei Deputaților, anul trecut. \nChiar  dacă  n-a  existat  suficientă  voință  politică  pentru \norganizarea referendumului, odată cu alegerile parlamentare, continuu \nsă sper că Senatul va adopta acest proiect și că va alege un moment \nfavorabil care să permită întrunirea cvorumului necesar. Ar fi pentru \nprima dată când o constituție a României este revizuită la inițiativa \ncetățenilor români. \nSă nu ratăm șansa de a scrie această pagină de istorie! \nVă mulțumesc. (Aplauze.) \nDomnul Florin-Vasile Cîțu: \nMulțumim. \nTot din partea Grupului parlamentar al USR, domnul deputat \nAndrei-Răzvan Lupu. \n                                                                                             53                                                                                          \n     \nDomnul Andrei-Răzvan Lupu: \nDomnule președinte al Senatului, \nDomnule președinte al Camerei Deputaților, \nDomnule președinte al Curții Constituționale a României, \nStimați membri ai Corpului diplomatic, \nStimați reprezentanți ai cultelor religioase, \nDoamnelor și domnilor parlamentari, \nSuntem  aici  pentru  a  marca  un  moment  special  din  istoria \nnoastră, adoptarea Constituției în 1991, și îmi pare rău că unii dintre \ncolegii noștri au uitat acest lucru. \nPentru  mine,  a  vorbi  despre  Constituția  României  are  o \nsemnificație specială pentru că, pe de o parte, acest act vital pentru \ndemocrația noastră are o vârstă care o depășește pe a mea. \nPe de altă parte, ca absolvent de drept și cadru didactic în \ndomeniul  dreptului  constituțional,  este  o  onoare  să  pot  discuta, \ndezbate  și  construi  o  carieră  aici,  alături  de  dumneavoastră,  în \nParlamentul  României,  care  Parlament  își  trage  seva  și  relevanța \ninstituțională din chiar Constituția României. \nSunt deputat al USR și spun asta pentru că probabil această \netichetă înseamnă astăzi că ne găsim în dezacord politic cu majoritatea \nparlamentară. E un dezacord generațional și un dezacord de viziune \npolitică asupra viitorului nostru comun. \nDar  în  ciuda  acestor  disonanțe  și  în  ciuda  acestor  viziuni \ncontradictorii, precum și ca persoană care a susținut nevoia de a aduce \n                                                                                             54                                                                                          \n     \nschimbări  majore  actualei  Constituții,  aș  vrea  să  punctez  partea \nmeritorie a actualei Legi fundamentale. \nSe vede foarte clar din textul Constituției actuale teama de \ndictatură a celor care au redactat-o. Și este de înțeles că la începutul \nanilor '90 cei care au redactat-o erau încă plini de amintirile perioadei \ncomuniste. Cred că această teamă a reușit să creeze mai mult echilibru \nîntre puterile statului, care ne-a salvat de dorința unor oameni politici \nde a câștiga mai multă putere decât ar fi trebuit. \nPrecauțiile  părinților  actualei  Constituții  au  favorizat  poate \nunele blocaje instituționale, dar, slavă Domnului, ne-au salvat astăzi \nde a fi alături de unele state iliberale, cum sunt cazuri în estul Europei. \nDar  cum  timpul  lucrează  neîndurător,  trebuie  să  vedem  și \nnevoia de schimbare. \nExistă puncte importante în care trebuie să clarificăm starea \nactuală. Și aș enumera doar câteva: \n- Reforma Curții Constituționale; \n- Reducerea numărului de parlamentari și a modului în care \nlucrează Parlamentul; \n-  Clarificarea  raportului  dintre  legislația  europeană  și  cea \nnațională, inclusiv Constituția; \n-  Și,  bineînțeles,  introducerea  Proiectului  „Fără  penali  în \nfuncții publice” în corpul Constituției. \nMai  sunt  și  altele,  desigur,  dar  cred  în  înțelepciunea  celor \ncare  vor  face  parte  din  structura  parlamentară  ce  se  va  ocupa  de \nrevizuirea Constituției. \n                                                                                             55                                                                                          \n     \nNoi, Grupul USR, suntem pregătiți pentru această provocare \npe care orice om politic ar trebui să o trateze cu maximă preocupare. \nEste  un  moment  important  din  istoria  statului  român,  a \ninstituțiilor sale și, mai presus de orice, a cetățenilor țării. \nSper că dincolo de ceea ce ne separă generațional sau politic, \nsă putem lucra împreună pentru un scop care transcende partidele și \ngenerațiile din care facem parte. \nAvem nevoie, după 30 de ani de la adoptare și după 18 ani de \nla singura sa revizuire, de o constituție reformată. \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nȘi, din partea Grupului parlamentar al PNL, domnul deputat \nIoan Cupșa. \nDomnul Ioan Cupșa: \nDomnilor președinți ai Camerelor Parlamentului, \nOnorați invitați, \nDomnule președinte Emil Constantinescu, \nDoamnelor și domnilor, \nSe  împlinesc  în  aceste  zile  30  de  ani  de  la  adoptarea \nConstituției din anul 1991, un act politic de o importanță covârșitoare \npentru  noi.  Un  act  care  a  însemnat  ruperea  definitivă  de  regimul \npolitic stabilit în anul 1945 în România. Ruperea de organizarea de \n                                                                                             56                                                                                          \n     \nstat care, prin relațiile sociale impuse, ne-a chinuit, ne-a nefericit pe \nnoi, românii. \nÎnainte de a continua însă, dați-mi voie să citez din spusele \nmarelui filosof idealist, Hegel – „Fiecare țară are Constituția care i se \npotrivește”. \nConstituția din anul 1991 este opera Comisiei constituționale, \nprecum  și  a  unui  Parlament  transformat  în  Adunare  Constituantă. \nParlamentari sprijiniți de experți în drept constituțional au reușit să \nadopte  Legea  fundamentală.  Merită  respectul  nostru  pentru  acest \nlucru. \nDemersul lor este unul criticabil, este imperfect, dar să nu \nuităm că această constituție, Constituția din anul 1991, ne-a fost nouă \nutilă. \nA  devenit  o  obișnuință  să  identificăm  Constituția  folosind \nexpresia  „lege  fundamentală  a  unui  stat”.  Statul  și  Constituția  se \ncondiționează reciproc. \nDin punct de vedere istoric, în statul român, să nu uităm, în \nmai puțin de 70 de ani am avut parte de 6 constituții – 1923, 1938, \n1948, 1952, 1965, 1991 -, precum și o revizuire, ulterior, în anul 2003. \nO fi bine? \nPermiteți-mi, în ceea ce privește aprecierea constituțiilor pe \ncare noi în epoca modernă a statului le-am avut, să citez din cel care \neste de neuitat, Petre Țuțea, care, cu stilul său inconfundabil, afirma: \n„Constituția liberală din 1923 nu e o operă, e o capodoperă. Un rege \n                                                                                             57                                                                                          \n     \nputernic, înfășurat într-un stat al normelor liberale: separația puterilor \nși libertăți câte dorește nea Niță (...)”. \nSuntem datori să respectăm Constituția în spiritul ei. De ce în \nspiritul ei? Pentru că deseori – și aici aveți cu toții această experiență – \nnormele pe care le punem noi în pagină sunt departe de perfecțiunea \nlimbajului juridic de care ar trebui să dea dovadă. \nSpiritul Constituției - principii, idei, elemente de bază care \nsunt necesare, pe care întreaga noastră viață socială se construiește, \nașadar, aceste principii trebuie înțelese și trebuie însușite. \nSunt dator să spun astăzi – interpretarea și aplicarea normelor \nconstituționale  de  către  reprezentanții  puterilor  în  stat,  de  către \nreprezentanții instituțiilor de rang constituțional au avut suficient de \nmulte sincope în ultimii ani. \nPe  de  o  parte,  au  existat  prea  multe  conflicte  juridice  de \nnatură constituțională. Poate nu din cauza imperfecțiunii legii, cât mai \nmult din cauza abuzului prin care cei care vremelnic au fost sau sunt \nputere în stat au înțeles să aplice normele constituționale. \nSă nu uităm, am adoptat prea multe acte normative care nu \nrespectă rigoarea constituțională. \nPe  de  altă  parte,  deciziile  pe  care  le-a  pronunțat  Curtea \nConstituțională a României sunt contradictorii deseori. Contradictorii \nîntr-o  perioadă  relativ  scurtă  de  timp.  Ceea  ce  înseamnă  că \nfuncționează  imperfect  Curtea  Constituțională  a  României,  garantul \nsupremației Constituției. \n                                                                                             58                                                                                          \n     \nExpresia  „este  constituțional  dacă...”,  care  se  regăsește  în \nprea  multe  decizii  ale  Curții  Constituționale,  a  transformat  uneori \nCurtea Constituțională a României într-un legiuitor ad-hoc. \nConstituția este imperfectă, imperfecte sunt legile pe care noi \nle adoptăm, este un fapt. \nMorbul perimării există cuprins în fiecare lege pe care noi am \nadoptat-o. De fiecare dată trebuie să adaptăm legile, modificându-le, \nașa cum și Constituția se impune probabil să o modificăm. Pentru că \nsituația economică, socială, politică, atât internă, cât și internațională, \nse modifică în timp ce noi vorbim. \nConstituția este fundament al întregului sistem de drept. Este \ncheie de boltă a organizării și funcționării statului nostru. \nConstituția este legea scrisă cu majuscule. Lege care are drept \nscop  ultim  apărarea  demnității  omului,  apărarea  drepturilor, \nlibertăților  fundamentale  și,  atenție,  stabilirea  obligațiilor  esențiale. \nToate acestea împreună ne definesc pe noi ca oameni. \nConstituția este mijloc, și nu scop în sine. \nCeea ce trebuie cu adevărat să ne  preocupe este ca  pentru \nviitor Constituția să fie fundamentul dezvoltării națiunii noastre. Să fie \nfundamentul mai binelui viitor al fiecăruia dintre noi. \nSă  ne  dea  Dumnezeu  înțelepciunea  să  identificăm  valorile \nfundamentale! Acele valori care ne permit nu doar să supraviețuim ca \noameni,  ca  cetățeni  ai  României,  ci  care  ne  ajută  să  trăim  demn.  \nCele care ne ajută să ne găsim fericirea. Să le protejăm și să construim \nfolosindu-ne de ele Legea fundamentală. \n                                                                                             59                                                                                          \n     \nConstituția este o lucrare pentru prezent, dar în mod special \nConstituția  este  o  lucrare  pentru  viitor.  Constituția  trebuie  să  fie  o \nprivire aruncată în viitor. În viitorul națiunii noastre. \nDar pentru ca toate acestea să devină realitate trebuie să luăm \naminte că nu avem nevoie de nimic altceva decât de un proiect de țară. \nNu  avem  nevoie  de  o  abstracțiune,  nu  avem  nevoie  de  o  operă \nformală, avem nevoie de Constituția noastră. \nȘi dați-mi voie, la sfârșit, să citez dintr-un înțelept care acum \nmai bine de 200 de ani înțelegea acest lucru și încerca să ne învețe și \npe noi. \nJoseph de Maistre ne spunea - „O constituție care este făcută \npentru  toate  națiunile  nu  este  făcută  pentru  niciuna,  e  o  pură \nabstracțiune, e o operă școlărească făcută pentru a exersa spiritul (...)”. \nLa mulți ani, România! \nO zi bună, români! \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nVă mulțumesc, stimați colegi, pentru participare. \nPermiteți  să  declar  închisă  ședința  solemnă  comună  a \nSenatului și Camerei Deputaților. \nVă mulțumesc. \n \nȘedința s-a încheiat la ora 14.46. \n \n "
    },
    "39": {
        "start_text": "Doamna Diana Iovanovici-Șoșoacă:",
        "start_index": -1,
        "end_text": "Domnul Florin-Vasile Cîțu:",
        "end_index": -1,
        "text": "                                                           1                                                                                          \n     \n06 decembrie 2021 – ședință comună \n \n \nS U M A R \n \n1.  Alocuțiuni dedicate aniversării a 30 de ani de  2. \nla adoptarea Constituției în vigoare de către Adunarea \nConstituantă. \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n                        S T E N O G R A M A \nședinței solemne comune a Camerei Deputaților și Senatului  \ndin data de 6 decembrie 2021 \n \n \nȘedința a început la ora 13.03. \nLucrările ședinței au fost conduse de domnul senator Florin-\nVasile Cîțu, președintele Senatului, asistat de domnul senator Sorin \nLavric,  secretar  al  Senatului,  și  de  doamna  deputat  Alexandra \nPresură, secretar al Camerei Deputaților.  \nDin  prezidiu  a  făcut  parte  și  domnul  deputat  Ion-Marcel \nCiolacu, președintele Camerei Deputaților. \nDomnul Florin-Vasile Cîțu: \nBună ziua! \nStimați colegi,  \nHaideți să începem ședința! \nAstăzi avem ședința solemnă a... \nSe așază oamenii...? \nStimați colegi,  \nVă rog să vă așezați, să începem ședința! \nAstăzi avem ședința solemnă comună a Senatului și Camerei \nDeputaților  dedicată  aniversării  a  30  de  ani  de  la  adoptarea \nConstituției în vigoare de către Adunarea Constituantă. \n                                                                                             3                                                                                          \n     \nDomnule președinte al Camerei Deputaților,  \nDomnule prim-ministru, \nDomnilor foști președinți ai României,  \nDoamnelor și domnilor miniștri, \nDomnule președinte al Curții Constituționale,  \nStimați membri ai Corpului diplomatic, \nPreafericirea Voastră,  \nÎnaltpreasfinția Voastră, \nDoamnelor și domnilor deputați, \nStimați invitați,  \nOnorată asistență, \nVă  rog  să-mi  permiteți  să  declar  deschisă  ședința  solemnă \ncomună dedicată aniversării a 30 de ani de la adoptarea Constituției în \nvigoare de către Adunarea Constituantă.  \nVă invit să ascultăm Imnul național al României. \n(Se intonează Imnul național „Deșteaptă-te, române!”.) \nDomnul Ion-Marcel Ciolacu:  \nInvit la tribună pe domnul Florin Cîțu, președintele Senatului \nRomâniei. \nDomnul Florin-Vasile Cîțu: \nBună ziua! \nDoamnelor și domnilor parlamentari, \nStimați invitați,  \nDistinsă asistență, \n                                                                                             4                                                                                          \n     \nSe împlinesc trei decenii de la intrarea în vigoare, în urma \naprobării  prin  referendumul  național  din  decembrie  1991,  a \nConstituției României. Atunci, din punct de vedere constituțional, ne-\nam despărțit de o epocă sumbră a istoriei țării noastre, în care regimul \ncomunist totalitar a încălcat sistematic cele mai elementare drepturi \nale  românilor.  Reacția  poporului  nostru  a  fost  reprezentată  de \nevenimentele care s-au desfășurat în perioada 16-22 decembrie 1989, \ncare au început la Timișoara, și pe care eu vreau să le amintesc în mod \nspecial,  pentru  că  am  această  datorie.  A  fost  deschisă  calea  către \ndemocratizarea României și către statul de drept. Am înaintat greu, dar \npe o traiectorie ireversibilă, pe care românii au dovedit că sunt gata să \no apere prin vot, dar și prin proteste democratice. \nStimați colegi, \nPentru mine este o mare onoare să reprezint astăzi Partidul \nNațional  Liberal  la  o  dezbatere  care  nu  poate  ocoli  tradiția \ndemocratică a acestei țări. Ideea unei guvernări democratice face parte \ndin gena PNL. Constituția din 1866 a purtat amprenta gândirii politice \nliberale,  apoi,  după  fondarea  PNL,  reforme  democratice  esențiale, \nprecum lărgirea dreptului de vot, au fost inițiate de partidul nostru. \nÎn  perioada  interbelică  Constituția  din  1923,  promovată  de \nPNL, a dus mai departe tradiția constituțională românească. Revenit \npe scena politică, după ce a fost înregistrat ca partid politic, în ianuarie \n1990,  PNL  a  avut  permanent  pe  agenda  sa  instaurarea  unui  regim \ndemocratic  autentic  în  România,  și  nu  a  unui  model  ipotetic  de \ndemocrație originală. \n                                                                                             5                                                                                          \n     \nProbabil că în acești 30 de ani nici PNL nu s-a comportat fără \ngreșeală,  dar  am  fost  mereu  partidul  dedicat  sută  la  sută  integrării \neuropene și euroatlantice a României, protejării valorilor statului de \ndrept și dezvoltării unei societăți democratice. \nDoamnelor și domnilor,  \nAcesta nu este un moment de sărbătoare, ci unul de bilanț \npentru Constituție și pentru tot ce înseamnă organizarea instituțională \na  statului  român.  Reformele  sunt  inevitabile,  pentru  că  asta  doresc \ncetățenii.  În  timp,  cu  profesionalism,  fără  patimă  politică  și  interes \nascuns, va trebui să modernizăm structurile sale,  modul în care ele \nfuncționează și cum  îl servesc pe  cetățean. Normele  constituționale \nvor trebui ajustate la realitatea pe care o trăim. \nSalut  faptul  că  în  Programul  de  guvernare  al  actualului \nGuvern  este  avută  în  vedere  eventualitatea  ca,  în  cazul  în  care  va \napărea  un  moment  constituțional  autentic,  Executivul  să  susțină  o \nreformă,  în  sensul  apropierii  între  stat  și  cetățean  și  al  creșterii \ngradului  de  protecție  al  drepturilor  și  libertăților,  în  acord  cu \njurisprudența CEDO. \nDe  asemenea,  Coaliția  de  guvernare  susține  ca  inițiativa \ncetățenească de revizuire a Constituției, înregistrată la Parlament în \nmai 2019 și aflată în prezent la vot final la Senat, să-și găsească cea \nmai bună formă de transparență la nivel normativ, atunci când situația \npandemică va permite acest lucru.  \nÎn același timp, trebuie să fim foarte atenți la marile opțiuni \npe care cetățenii români le-au exprimat și continuă să le exprime în \n                                                                                             6                                                                                          \n     \nultimele trei decenii. PNL are o agendă liberală de măsuri necesar a fi \navute în vedere la o eventuală revizuire a Constituției. De 30 de ani \nexistă  un  aspect  care  a  rămas  netranșat  așa  cum  ar  fi  trebuit  - \nproprietatea  privată.  O  măsura  pe  care  trebuie  să  o  abordăm  este \nreducerea la 16 ani a vârstei la care se va putea vota, așa cum este \ntendința în multe țări europene. Multe alte subiecte trebuie abordate cu \nmaturitate. \nReforma administrativă este un subiect care trebuie să stea în \natenția  Parlamentului.  Ultimii  ani  au  adus  pe  tapet  și  numeroase \nconflicte juridice de natură constituțională, iar normele constituționale \npot  fi  clarificate.  Problema  traseismului  politic  al  parlamentarilor  a \nrămas  deschisă  de  atât  de  mulți  ani,  deși  în  fiecare  legislatură  ea \ninfluențează aritmetica parlamentară. Și nu trebuie să uităm că există o \nrestanță în ceea ce privește implementarea în Constituție a rezultatelor \nreferendumului din 2019 pe tema justiției.  \nNu cred că numai Parlamentul sau numai partidele pot aborda \nun proces de reflecție cu privire la o eventuală revizuire a Constituției. \nRolul societății civile va fi fundamental.  \nReferitor acum la modul cum va arăta revizuirea viitoare vă \npot spune de pe acum un lucru: îmi doresc să fie cel puțin la fel de \nliberală cum au fost constituțiile din 1866 și 1923, ba chiar să aibă o \ndoză și mai mare de liberalism. \nLa mulți ani, români! \nLa mulți ani, România! \nMulțumesc. (Aplauze.) \n                                                                                             7                                                                                          \n     \n(Revine la prezidiu.) \nInvit  la  tribună  pe  Excelența  Sa,  domnul  Marcel  Ciolacu, \npreședintele Camerei Deputaților. (Aplauze.) \nDomnul Ion-Marcel Ciolacu: \nCred că nu este nici prima oară și nu va fi nici ultima oară \ncând am să spun că eu nu susțin vaccinarea obligatorie (Aplauze.), dar \nam dreptul în primul rând la viață. Fiecare decide dacă e bine să se \nvaccineze sau nu. \nVă rog frumos, doamnă colegă, să purtați mască sau să mă \nprotejați, să nu mă îmbolnăviți. (Aplauze.)  \nDreptul  meu  la  viața  și  dreptul  oricărui  român  nu  se \nnegociază, doamnă! \nDoamna Rodica Boancă (din sală): \nUnde scrie că masca te apără, te protejează?! \nDomnul Ion-Marcel Ciolacu:  \nDomnule președinte al Senatului,  \nDomnule prim-ministru,  \nDomnule președinte Constantinescu,  \nDomnule președinte al Curții Constituționale a României, \nDoamnelor și domnilor deputați și senatori, \nDoamnelor și domnilor miniștri, \nStimați  membri  ai  Comisiei  pentru  redactarea  proiectului \nConstituției României, \nStimați membri ai Corpului diplomatic, \n                                                                                             8                                                                                          \n     \nConstituția  e  cartea  de  vizită  a  unei  democrații.  Așa  cum \nfacem  o  ecografie  pentru  a  vedea  corpul  uman,  la  fel,  Legea \nfundamentală trebuie să fie expresia unei societăți. \nÎn  pofida  transformărilor  profunde  din  ultimii  32  de  ani, \nRomânia încă are o tradiție democratică fragilă. Mai avem mult de \nmuncă până să ajungem la practici democratice stabile și să ne găsim \nacea vocație democratică autentică, în sensul culturilor occidentale. \nDin  această  perspectivă,  efortul  făcut  acum  30  de  ani  de \npărinții fondatori ai Constituției din 1991 a fost imens. Textul noii \nConstituții trebuia să producă, în primul rând, o schimbare radicală de \nmentalitate la nivelul societății, prin despărțirea definitivă de trecutul \ncomunist. \nTextul lor trebuia să găsească soluțiile potrivite și echilibrate \npentru o societate care avea nevoie de un nou set de valori comune, \ndar în care să se regăsească și care să creeze solidaritate. \nAș dori ca astăzi, în mod special, să le mulțumesc celor care \nacum 30 de ani au pus umărul la reclădirea României pe baze noi, \nsănătoase și democratice. (Aplauze.) Câțiva dintre cei de atunci sunt \nastăzi alături de noi. Lor vreau să le transmitem atât recunoștința mea, \ncât și a colegilor mei din Parlament, pentru tot ce au făcut cu bună-\ncredință, competență și dragoste pentru România! \nDoamnelor și domnilor, \nAstăzi este un  moment aniversar. Dar e cel mai bun prilej \npentru a spune că avem nevoie de o Constituție care să reflecte un \nmodel de stat conform cu nevoile societății actuale. \n                                                                                             9                                                                                          \n     \nTrebuie să avem curajul să vorbim deschis despre necesitatea \nunei reforme constituționale, care să facă din Legea fundamentală un \ninstrument de modernizare a țării. \nTrebuie  să  vorbim  despre  acest  lucru,  fără  teamă  și  fără \ncomplexe. Toate sistemele democratice, cu excepția Statelor Unite, au \nfăcut-o  atunci  când  a  fost  nevoie.  Unele  state  au  apelat  chiar  la \nrevizuirea totală, așa cum a făcut Finlanda în anul 2000 sau Elveția în \nanul 1999. Altele, au apelat la o modificare parțială. Belgia chiar de 20 \nde ori în ultimii 20 de ani. \nEste adevărat, și în România s-a încercat de mai multe ori \nacest lucru. Cu excepția anului 2003, toate încercările de modificare a \nConstituției au eșuat. Acest lucru s-a întâmplat pentru că cei care le-au \ninițiat nu au înțeles că o revizuire a Constituției trebuie să satisfacă \nnevoile  cetățenilor,  și  nu  poftele  politicienilor,  fie  că  sunt \nparlamentari, premieri sau șefi de stat. \nReforma  constituțională  nu  mai  trebuie  să  fie  un  proiect \npersonal  al  politicienilor.  Această  dezbatere  trebuie  mutată  în \nsocietate, pentru că cetățenii trebuie să fie implicați efectiv în acest \nproces. Toate modificările trebuie înțelese și acceptate de români. \nDe aceea, consider absolut necesar un acord larg la nivelul \nîntregii clase politice, dar și la nivelul mediului academic, al corpului \nde  experți  și  al  societății  civile.  Contribuția  tuturor  este  esențială \npentru reușita unui demers atât de complex! \nStimați colegi, \n                                                                                             10                                                                                          \n     \nAu  trecut  18  ani  de  la  ultima  revizuire  a  Constituției \nRomâniei. În această perioadă am văzut cum Legea fundamentală a \nfost folosită fie ca bâtă, fie ca scut de către unii politicieni, în funcție \nde interesele politice de moment. \nDe  multe  ori,  diferiți  actori  politici  și-au  forțat  atribuțiile \nconstituționale. S-a ajuns în momente de criză politică, în care actuala \nConstituție nu a putut oferi soluții destul de clare pentru depășirea lor. \nDe  aceea,  trebuie  să  ne  punem  întrebarea:  cum  dorim  să \nreformăm Constituția? Care sunt acele direcții și principii care să aibă \nun caracter eficient în plan normativ? \nLa  nivel  general,  cred  că  Legea  fundamentală  trebuie  să \nîntărească instituțiile, astfel încât să avem un stat capabil să garanteze \ndrepturile  și  libertățile  cetățenilor.  Oamenii  trebuie  să  se  simtă \nprotejați cu adevărat de către stat. \nÎn al doilea rând, consider că un sistem de guvernare eficient \neste acela care generează un control reciproc între puterile statului și \nnu  permite  niciunui  actor  instituțional  să  concentreze  puterea  în \nmâinile sale. \nDin  păcate,  acest  principiu  fundamental  nu  și-a  găsit \nîntotdeauna și aplicarea în practică. În România, am asistat de multe \nori la un proces de personalizare a puterii. Cei care au ajuns să ocupe \ndiverse funcții în stat au modelat instituția, conform propriilor dorințe \nși interese. În final, această forțare a dus la o perturbare a echilibrului \nîntre puterile statului și la conflict. \n                                                                                             11                                                                                          \n     \nDin  această  perspectivă,  o  clarificare  a  atribuțiilor \npreședintelui  cred  că  se  impune.  Trebuie  să  ne  gândim  dacă  e \nmomentul să depășim angoasa dictaturii comuniste în ceea ce privește \nstatutul și rolul președintelui. \nAcum trei decenii a fost stabilit un sistem echilibrat prin care \ncetățenii  să  își  aleagă  direct  președintele,  însă  puterile  sale  au  fost \nlimitate ca să nu devină un dictator. \nTrebuie  ca  cei  care  vor  lucra  la  reforma  Constituției  să  se \npronunțe dacă acest sistem, în care președintele este o struțo-cămilă, \nîntre un președinte francez, de exemplu, și un monarh spaniol, mai \npoate funcționa în România. \nRolul președintelui a fost gândit ca un producător de consens. \nDin păcate, a sfârșit de multe ori în a fi un producător de tensiune în \nsocietate.  Nu  de  puține  ori  am  văzut  cum  președintele  și-a  depășit \nrolul  de  mediator  și  a  intervenit  brutal  peste  celelalte  puteri \nconstituționale. \nDe altfel, relațiile dintre președinte și premier au balansat în \nultimii 30 de ani între conflict și obediență. Am văzut că atunci când \nmajoritatea parlamentară a fost favorabilă președintelui, acesta a ajuns \nșeful  de  facto  al  Guvernului.  Premierul  a  devenit  o  marionetă.  În \ncealaltă extremă, a coabitării, președintele a fost mai degrabă izolat de \ncătre prim-ministru, care a preluat toată puterea executivă. Aceasta nu \neste normalitatea! \nApoi, în plan parlamentar, mi-aș dori, de exemplu, să existe \nun  anumit  interes  pentru  reglementarea  moțiunii  constructive  de \n                                                                                             12                                                                                          \n     \ncenzură,  pe  model  german.  În  România,  partidele  politice  au \ntransformat  moțiunile  de  cenzură  într-un  instrument  de  imagine  și \nprilej de atacuri politice la adresa adversarilor. \nDe aceea, eu cred că moțiunea de cenzură trebuie să fie clară \nși nu numai pentru retragerea încrederii, ci și pentru acordarea ei unei \nalte persoane, care să-și asume de la bun început acest rol. \nDemiterea  premierului  trebuie  să  conducă  automat  la \ndesemnarea unui alt prim-ministru. Nu am fi stat acum două luni fără \nGuvern, dacă am fi avut acest instrument în Constituție. \nÎn plan guvernamental, cred că viitoarea Constituție trebuie \nsă găsească mecanisme mult mai clare de limitare a practicii excesive \na ordonanțelor de urgență. Parlamentul nu este o anexă a Guvernului \nRomâniei, ci un partener instituțional. S-a folosit prea mult pretextul \nurgenței,  astfel  încât  practica  ordonanțelor  a  devenit  o  modalitate \ncurentă de legiferare. Lucrurile nu mai pot continua așa! \nÎn general, este nevoie de o clarificare a atribuțiilor fiecărei \nputeri  în  parte.  Și  sunt  convins  că  experții  vor  găsi  cele  mai  bune \nsoluții  astfel  încât  să  nu  devenim  victimele  unui  experiment \nconstituțional! \nDoamnelor și domnilor, \nTrebuie să ne gândim serios dacă ne aflăm în acel „moment \nconstituțional”.  Am  ratat  acest  moment  după  integrarea  în  Uniunea \nEuropeană și în NATO. Am ratat în 2011, am ratat și în 2013, când \nam avut o largă majoritate parlamentară. \n                                                                                             13                                                                                          \n     \nNu avem scuze dacă vom rata din nou! După 30 de ani, nu \nmai putem să punem doar niște proptele. Ele nu rezolvă nimic! Nu \naduc dezvoltare, continuitate și stabilitate! \nSocietatea  așteaptă  o  Constituție  modernă,  care  să  reflecte \nrealitatea,  dar  care  să  conducă  la  dezvoltare  și  să  ofere  soluții \ninovative la provocările viitorului. \nTrebuie să facem o reformă constituțională serioasă. Și avem \nnevoie de fiecare român pentru a reuși acest lucru!  \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule președinte. \nInvit acum la tribună pe Excelența Sa, domnul Nicolae-Ionel \nCiucă, prim-ministrul României. \nDomnul Nicolae-Ionel Ciucă (prim-ministrul României): \nDomnule președinte al Senatului, \nDomnule președinte al Camerei Deputaților, \nStimate domnule președinte al Curții Constituționale, \nDomnule președinte Constantinescu, \nStimate doamne și stimați domni parlamentari, \nStimați colegi miniștri,  \nDoamnelor și domnilor ambasadori,  \nBună ziua! \nSunt deosebit de onorat să particip astăzi la această ședință \nsolemnă,  prin  care  marcăm  30  de  ani  de  la  adoptarea  Constituției \n                                                                                             14                                                                                          \n     \nRomâniei,  act  juridic  și  politic  fundamental  al  statului,  garant  al \nlibertăților democratice ale cetățeanului. \nLa  referendumul  național  desfășurat  pe  8  decembrie  1991, \nromânii s-au pronunțat pentru democrație, libertate și stat de drept, \npentru o societate în care demnitatea omului, drepturile și libertățile \ncetățenilor, dreptatea și pluralismul politic, supremația legii și statul \nde drept să fie valori supreme, garantate de stat. \nPrima  și  singura  Constituție  adoptată  după  căderea \ncomunismului,  actuala  Constituție  a  României,  reprezintă  piatra  de \ntemelie a societății noastre democratice, fiind inspirată și legitimată de \nidealurile Revoluției din Decembrie 1989, de sacrificiul și jertfa celor \ncare  și-au  pierdut  viața  sau  au  fost  răniți  în  acele  zile.  Această \nConstituție  este  cea  de-a  doua  cea  mai  longevivă  Constituție  a \nRomâniei, după cea din 1866. \nAcum,  la  trei  decenii  de  la  adoptare  și  după  revizuirea \nnecesară aderării la Uniunea Europeană, în anul 2003, consider că este \nnecesară în continuare reformarea statului și a administrației publice \npentru  a  pune  în  centrul  preocupărilor  cetățeanul,  pentru  a  crește \neficiența  și  calitatea  serviciilor  publice  oferite  contribuabililor  și \npentru a crește responsabilitatea deținătorilor funcțiilor publice. \nPandemia COVID-19 a arătat încă o dată cât de importantă \neste asigurarea echilibrului dintre libertățile democratice și dreptul la \nviață, pe care statul trebuie să-l asigure tuturor, inclusiv prin servicii \nmedicale de care toți cetățenii români trebuie să beneficieze în mod \negal. Starea de alertă este, alături de limitările legale și legitime ale \n                                                                                             15                                                                                          \n     \nlibertăților cetățenilor pe o perioadă restrânsă, la fel de importantă ca \nși  nevoia  de  prezervare  a  drepturilor  și  libertăților  care  dau  esența \nstatului  democratic.  Nevoia  acestui  echilibru  este  evidentă,  astăzi, \ncând traversăm o perioadă de criză sanitară în care sunt necesare unele \nreglementări pentru combaterea COVID-19. Trebuie să traversăm cu \nbine,  împreună,  această  perioadă  și  voi  lua  toate  măsurile  necesare \npentru  a  trece  țara  prin  această  criză,  cu  sprijinul  experților  și  al \npersonalului de specialitate, al instituțiilor statului, în colaborare cu \npartenerii europeni și internaționali, dar mai ales cu sprijinul tuturor \ncetățenilor României. \nExcelențele Voastre, \nDistinși invitați, \nAșa  cum  am  subliniat  de  la  această  tribună  și  cu  prilejul \nacordării votului de învestitură, în centrul preocupărilor Guvernului se \naflă cetățeanul  român și binele comun. Alături de toți  miniștrii din \nacest Guvern ne angajăm să facem tot ce depinde de noi pentru ca \nsituația  economică,  socială  și  sanitară  a  românilor  să  se \nîmbunătățească. \nOamenii au așteptări legitime de la noi: să cultivăm respectul \nfață  de  lege,  să  apărăm  adevărul,  dreptatea,  unitatea  socială  și \nsolidaritatea. Lucrăm pentru cetățeni, luând la timp, cu bună-credință \nși  nepărtinitor,  decizii  care  să  ducă  la  o  viață  în  siguranță,  la \ndezvoltare, la respectarea demnității fiecăruia și la o viață mai bună. \nObiectivul nostru este ca prin măsurile pe care le vom implementa să \nasigurăm dezvoltarea și prosperitatea țării noastre. \n                                                                                             16                                                                                          \n     \nValorile și libertățile constituționale există în fiecare dintre \nnoi, ne unesc, ne fac mai puternici ca națiune, iar idealurile comune \nreprezintă liantul între cetățeni și instituțiile statului. \nDe aceea, vă cer sprijinul, atât dumneavoastră, dar și tuturor \ncetățenilor,  pentru  a  construi  o  țară  mai  puternică  și  prosperă, \naducându-i  pe  oameni  împreună  în  jurul  unui  obiectiv  comun: \ndezvoltarea și bunăstarea României și a românilor. \nÎn calitate de cetățean român și de prim-ministru al României, \nvoi  milita  întotdeauna  pentru  respectarea  literei  și  spiritului \nConstituției și pentru domnia legii. \nVă mulțumesc. (Aplauze.) \n                                                                                             17                                                                                          \n     \nDomnul Florin-Vasile Cîțu: \nMulțumim, domnule prim-ministru. \nInvit  la  tribună  pe  Excelența  Sa,  domnul  Valer  Dorneanu, \npreședintele Curții Constituționale. \nDomnule președinte! \nDomnul  Valer  Dorneanu  (președintele  Curții \nConstituționale): \nStimate domnule președinte al Senatului Florin Cîțu,  \nStimate  domnule  președinte  al  Adunării  Naționale,  al \nCamerei  Deputaților  -  zicem  Adunare  Națională,  pentru  că  așa  îi \nspunea pe vremuri, \nDistinse domnule prim-ministru Nicolae Ciucă, \nLa mulți ani și pentru ziua dumneavoastră de astăzi! \nDistinși miniștri,  \nDomnule președinte Emil Constantinescu, \nStimați parlamentari, \nDați-mi voie să mă răsfăț și să vă spun dragi colegi, \nÎnaltpreasfinția Voastră, \nOnorată asistență, \nMulțumesc  în  primul  rând  Parlamentului  pentru  onoranta \ninvitație  de  a  mă  adresa,  în  calitate  de  președinte  al  Curții \nConstituționale,  acestei  distinse  adunări  care  cinstește  Constituția \nRomâniei. \nÎn calitate de garant al supremației Constituției, pentru noi, \nCurtea Constituțională, este o mare onoare acest lucru și în această \n                                                                                             18                                                                                          \n     \ncalitate îmi permit să vă amintesc faptul că actul fundamental al țării \neste o adevărată Biblie și nu întâmplător fiecare dintre noi începem \nactivitatea depunând jurământul de credință cu mâna pe Constituția \nRomâniei și pe Biblie.  \nSărbătorim, astăzi, 30 de ani de la „momentul zero”, de la \nborna de stat a democrației românești, 30 de ani de la debutul unei \nperioade istorice pentru neamul românesc, unei epoci dorită a fi de \nlibertate și speranță, de încredere și entuziasm, care să succeadă anilor \nlungi,  apăsători  și  tenebroși  ai  comunismului,  30  de  ani  de  la \nadoptarea Constituției României.  \nLa acest moment aniversar, să ne amintim faptul că nu a fost \ndeloc  ușor  să  se  elaboreze  o  nouă  Lege  fundamentală,  care  să \nreușească mai întâi de toate să smulgă societatea din automatismele \ncomportamentale  și  atitudinile  formate,  fără  voia  sa,  sub  povara \nvremurilor,  pe  parcursul  jumătății  de  secol  petrecute  în  regimul \ncomunist, mai apoi să imprime un suflu nou, democratic, în acord cu \nspiritul  european,  care  să  rezoneze  cu  aspirațiile  și  idealurile \nRevoluției din Decembrie 1989 și să ofere, în același timp, mecanisme \njuridice concrete și eficiente, care să răspundă așteptărilor poporului. \nAdunarea  Constituantă,  instituită  în  acest  scop,  a  avut  la \ndispoziție pentru acest copleșitor demers creator un termen de 18 luni \nde la înființare. Lucrările Adunării Constituante s-au desfășurat astfel \nîncât  să  asigure  Adunării  Constituante  timpul  necesar  pentru  o \nelaborare ca atare. \n                                                                                             19                                                                                          \n     \nS-au conceput două lecturi, în acest scop, prima lectură având \nca  obiect  inițierea  membrilor  Adunării  Constituante  cu  modul  de \nredactare a unei constituții, precum și informarea acestora cu privire la \nconținutul constituțiilor din statele democratice. \nProcesul  de  elaborare  a  Constituției  a  beneficiat  de  o \nsubstanțială  asistență  internațională,  fiind  valorificată  experiența \nstatelor cu tradiție democratică. \nComisia  a  avut  întâlniri  inclusiv  cu  reprezentanți  ai  unor \nautorități  internaționale,  mai  ales  organisme  ale  ONU  și  ale \nConsiliului Europei, iar lucrările comisiei au fost analizate în cadrul \nComisiei de la Veneția. Un rol important l-au avut avizele comunicate \nde  diferite  organizații,  precum  Comitetul  Helsinki  pentru  drepturile \nomului,  dar  și  discuțiile  purtate  cu  diferiți  specialiști  în  drept \nconstituțional din numeroase țări, și chiar participarea nemijlocită a \nunor  specialiști  francezi,  în  frunte  cu  reputatul  profesor  Robert \nBadinter; la dezbaterile acestea care au însoțit elaborarea Constituției \ns-au valorificat și tradițiile constituționalismului românesc, preluat din \nprincipiile revoluției franceze. \nPrecizez aceste detalii pentru a evidenția dorința membrilor \nAdunării  Constituante  de  a  elabora  o  lege  fundamentală  a  statului \nromân  care  să  fie  în  concordanță  cu  standardele  internaționale  în \nmaterie  constituțională,  care  să  înglobeze  patrimoniul  democratic \neuropean  și  care  să  înalțe  viața  juridică,  politică  și  economică  a \nsocietății  românești  la  un  nivel  similar  celor  al  statelor  cu  sisteme \ndemocratice consolidate printr-o îndelungată tradiție. Să apreciem și \n                                                                                             20                                                                                          \n     \nsă respectăm acest efort uriaș, realizat cu toată convingerea și cu bună-\ncredință! \nDesigur  că,  fiind  o  creație  umană,  Constituția  noastră  nu \nputea  fi  perfectă,  ireproșabilă,  dar  conținutul  ei  reușește  să  ofere \nsuficiente repere pentru construirea pe baza sa a unui sistem care să \npermită  buna  funcționare  a  instituțiilor  publice  și  a  vieții  politice, \neconomice, în ansamblul său. În timp, pe măsura evoluției sociale, a \ndezvoltării complexului de relații interumane și interinstituționale, a \nremodelării peisajului socio-politic, unele aspecte nu au mai corespuns \nnoilor realități, diferite de cele avute în vedere în puterea constituantă \noriginală.  Tocmai  pentru  acest  motiv,  a  fost  înscrisă  în  Constituție \nposibilitatea revizuirii sale, iar anul 2003 a fost momentul în care s-a \nrealizat  o  astfel  de  primenire  a  legii  noastre  supreme,  corijându-se \nimperfecțiunile, adaptându-i-se prevederile la schimbările survenite și \nîmbunătățindu-i-se soluțiile propuse inițial. \nDe asemenea, revizuirea din 2003 a avut un scop mai mult \ndecât atât, reconfigurându-se cadrul constituțional național, astfel încât \nsă permită aderarea României la Organizația Atlanticului de Nord și \nintegrarea în Uniunea Europeană. \nAșadar, deși este Legea fundamentală a statului, Constituția \nnu  putea  rămâne  încremenită  în  timp,  ci  poate  fi  modificată  atunci \ncând această necesitate apare ca stringentă. Dar revizuirea Constituției \ntrebuie făcută cu responsabilitate, cu înțelepciune, cu simțul datoriei \nfață de popor, cu intenția sinceră de a aduce un beneficiu acestuia, și \nnu dintr-o dorință, chiar inspirată, unilaterală. Din păcate, însă, ideea \n                                                                                             21                                                                                          \n     \nrevizuirii  Constituției  a  fost  utilizată  nu  de  puține  ori  ca  miză \nelectorală, lipsită de o serioasă acoperire sub aspectul motivației și al \njustificării  raționale,  fiind  transformată  într-un  instrument  de \nmanipulare  în  vederea  obținerii  de  capital  electoral  din  promisiuni \nirealizabile. O astfel de atitudine distructivă nu face altceva decât să \nsemene  îndoială,  să  inducă  o  stare  de  incertitudine  cu  privire  la \nordinea  constituțională,  fragilizând  însăși  construcția  democratică  a \nstatului.  Din  fericire,  probabil  anticipând  asemenea  inițiative \noportuniste, legiuitorul constituant a instituit o procedură complexă de \nrevizuire, compusă dintr-o succesiune de etape și prevederi obligatorii, \nstabilind în final și limitele revizuirii, care fac obiectul așa-zisei părți \nrigide a Constituției. \nAr trebui ca în lupta politică să se renunțe la ideea de a se da \ntot  timpul  vina  pe  pretinsele  imperfecțiuni  ale  Constituției  pentru \nnerealizările, pentru insuccesele clasei politice. Mecanismul statal va \nputea funcționa perfect în baza actualei reglementări constituționale \ndacă prevederile Legii fundamentale vor fi respectate atât în litera, cât \nși  în  spiritul  lor.  Domnia  legii,  care  este  o  exigență  esențială  a \nprincipiului statului de drept, ar trebui să fie un adevărat far călăuzitor \npentru toți participanții la viața publică. Nu puțini sunt cei care invocă \nacest concept al statului de drept, dar uită care este semnificația sa, \nuită că acesta implică subordonarea statului în toate componentele sale \nfață de drept și în primul rând față de Constituție și că are ca scop \ntocmai  ponderarea  eventualelor  tendințe  abuzive  discreționare  ale \nstructurilor  etatice.  Or,  se  știe  că  puterea  exemplului  este  o  armă \n                                                                                             22                                                                                          \n     \nredutabilă. Cum putem pretinde cetățenilor să respecte și să cinstească \nLegea fundamentală a țării dacă unii dintre cei care dețin și exercită \nputerea politică în numele lor o pun la îndoială sau o bagatelizează? \nCum putem aștepta din partea poporului să fie mândru de Constituția \nsa, când unii dintre reprezentanții acestuia o contestă? \nÎn  calitate  de  garant  al  supremației  Constituției,  Curtea \nConstituțională vă invită să prețuim împreună importanța cărții noastre \nfundamentale,  să-i  recunoaștem  obligativitatea  și  să  o  respectăm  în \nlitera și spiritul ei. \nLa mulți ani Constituției României! \nȘi v-aș ruga să-mi permiteți o scurtă informare.  \nÎn foaierul din fața sălii de ședințe sunt mai multe panouri \norganizate cu sprijinul generos al Arhivelor Naționale, al Monitorului \nOficial și al AGERPRES-ului, care redau constituțiile în original, cu \nsemnăturile respective, Constituția din 1866, invocată și aici ca model, \nConstituția din 1923 și Constituția din 1991. \nVă mulțumesc foarte mult pentru atenție. (Aplauze.) \nDomnul Florin-Vasile Cîțu: \nMulțumim, domnule președinte. \nDoamnelor și domnilor senatori și deputați, \nPotrivit celor convenite, în această ședință solemnă vor avea \nintervenții reprezentanți ai grupurilor parlamentare reunite, în limita a \n7 minute pentru fiecare grup parlamentar, iar deputaților și senatorilor \nneafiliați  li  se  alocă  3  minute,  cu  o  singură  intervenție,  printr-un \nreprezentant comun. \n                                                                                             23                                                                                          \n     \nAvem lista. Doar Grupul parlamentar AUR nu a ... \nDomnul George-Nicolae Simion (din sală): \nStați că vă dau acum! \nDomnul Florin-Vasile Cîțu: \nVă rog! \nDin partea Grupurilor parlamentare ale PSD, domnul senator \nRobert Cazanciuc. \nDomnul Robert-Marius Cazanciuc: \nDomnule președinte al Senatului, \nDomnule președinte al Camerei Deputaților,  \nDomnule prim-ministru, \nStimați membri ai Guvernului, \nDoamnă ministru, \nDomnule președinte Emil Constantinescu,  \nDomnule președinte Dorneanu, \nÎnaltpreasfinția Voastră, \nDragi colegi, \nÎn misiunea noastră, ca membri ai Parlamentului, de a face \ncunoscută legea, facem deseori referire la litera și spiritul ei. \nDacă  vorbim  de  Legea  fundamentală,  avem  aici  spiritul \nConstituției,  care  s-a  transformat  într-o  esență  tare  -  Constituția \nRomâniei. \nAm  luat  de  la  bibliotecă  această  geneză  și  dați-mi  voie  să \ncitez câteva rânduri din această carte: „Emoția mea este firească în \n                                                                                             24                                                                                          \n     \nacest moment solemn, când pentru a treia oară, în decurs de 150 de \nani, România are prilejul ca, prin reprezentanții săi aleși, să dezbată și \nsă voteze o constituție adevărată”. \nAstăzi, la 30 de ani de la acest discurs, rostit de Dan Amedeo \nLăzărescu în 1991, avem aceleași preocupări de a cârmui țara spre un \nviitor european, numai că de această dată viitorul european este legat \nși  de  utilizarea  adecvată  a  uriașelor  resurse  puse  la  dispoziția  țării \nnoastre pentru a reduce decalajele față de alte state europene care timp \nde 50 de ani au avut un destin mai bun decât am avut noi la frontiera \nEuropei. \nSpunea, la vremea respectivă, profesorul Iorgovan, că speră \nca această Constituție să aibă rolul unui adevărat pact social. \nDincolo  de  reașezarea  statului  român  pe  principii  real \ndemocratice, Constituția din 1991, pe care o sărbătorim astăzi, a fost și \nun rezultat al transpunerii în lege a entuziasmului celor care își doreau \nlibertatea, despre  care auziseră de la părinți, bunici sau din filmele \namericane, dar și a entuziasmului celor care plătiseră cu ani grei de \ntemniță comunistă pentru vina de a lupta pentru libertate.  \nAstăzi, noi, parlamentarii, avem o dublă datorie față de acești \noameni și față de urmașii noștri. Avem datoria de a înțelege dacă în \ncei 30 de ani care au trecut de la adoptarea Constituției aceasta a reușit \nsă  se  facă  cunoscută  și  înțeleasă  de  poporul  ei,  dacă  spiritul  Legii \nfundamentale a fost deslușit de cei chemați să o aplice și să o apere. \nLa  începutul  anilor  '90,  Constituția  a  fost  percepută  mai \ndegrabă ca un reper academic, departe de viața obișnuită. \n                                                                                             25                                                                                          \n     \nO cercetare sociologică realizată recent ne-a arătat că pentru \nromâni Constituția reprezintă astăzi nu doar un set de principii, ci un \ntext viu, aflat în vârful ierarhiei legilor, care poate influența în mod \ndirect viața fiecăruia dintre noi. \n63% dintre români consideră că o modificare a Constituției \nle-ar face o viață mai bună. \nNe-am întrebat la începutul anului dacă ar fi o idee bună ca \nstatul  să  distribuie  fiecărui  cetățean  câte  o  Constituție.  90%  dintre \nromâni au spus că da, ar fi o idee foarte bună. Românii vor să aibă un \nreper, vor să știe că pot apela la cineva fundamental atunci când ceva \nnu merge bine. \nGardianul  Constituției  este,  de  29  de  ani,  Curtea \nConstituțională, care prin 22.000 de decizii pronunțate până în prezent \nne-a arătat cum trebuie interpretate textele Constituției, dar și limitele \nunora dintre ele, care au rămas tributare contextului social economic \nîn care au fost adoptate. \nGardian al Constituției sau făuritor de legi? \nSunt  convins  că  membrii  Curții  Constituționale  își  pun \naceastă întrebare la fiecare decizie  pe care o pronunță, iar numărul \nmare al acestora arată, de asemenea, nevoia cetățeanului de a respecta \nConstituția,  de  către  fiecare  dintre  noi,  dar  și  de  către  instituțiile \nstatului. \nTitulatura  marginală  a  primului  articol  din  Constituție  este \n„Statul român”. Poate era mai potrivit dacă primul articol se numea \npur și simplu România, pentru a arăta preeminența poporului român. \n                                                                                             26                                                                                          \n     \nLegea  fundamentală  trebuie  să  aibă  în  centrul  ei  omul,  cu \ndrepturile și libertățile lui fundamentale, cu un stat capabil în mod real \nsă  asigure  protejarea  lor,  printr-o  arhitectură  constituțională  care  să \nstatueze principiul supremației și respectării Constituției și a legilor, \nprecum și cooperarea loială dintre puteri, toate acestea în beneficiul \ncetățeanului. \nDacă această constituție îndeplinește astăzi acest rost vă invit \nsă reflectăm și să lucrăm împreună. \nPentru  un  dialog  eficient  despre  Constituție  și  pentru  a \ncunoaște modele ce pot contribui la conturarea propriilor convingeri \naveți la dispoziție o carte în format electronic. \nÎn 2015, cu ajutorul a patru profesori universitari, am tradus \nîn  limba  română  toate  constituțiile  Uniunii  Europene.  O  să  primiți \nfiecare dintre dumneavoastră, printr-un mesaj, din partea liderilor de \ngrup, această carte în format electronic. \nDupă 30 de ani îi evocăm astăzi aici pe membrii Adunării \nConstituante care ne-au lăsat moștenire o constituție care a reașezat \nțara după comunism. \nCare va fi moștenirea noastră, a celor de aici? Ce vom lăsa \nnoi?  O  împărțire  a  românilor  în  mai  multe  categorii:  bugetari  și \ncorporatiști, locuitori în țară sau în diaspora, pro sau contra Uniunii \nEuropene, pro sau contra justiției. \nDupă  câteva  luni  de  dezbateri  în  cadrul  Partidului  Social \nDemocrat ne-am pus întrebarea dacă această Constituție poate fi un \nliant al națiunii. \n                                                                                             27                                                                                          \n     \nPentru  a  căuta  răspuns  la  această  întrebare,  Asociația  „Pro \nDemocrația”  și  Institutul  Social-Democrat  „Ovidiu  Șincai”  au \norganizat  pe  1  iulie  o  dezbatere  consacrată  analizei  de  ansamblu  a \nevoluției societății românești guvernată de actuala Constituție. \nAți  primit  fiecare  dintre  dumneavoastră  această  carte.  Cei \ncare n-ați primit-o încă, o veți primi cu siguranță. Este un volum care \nreunește lucrările a 12 profesori universitari și 2 membri ai Adunării \nConstituante.  Au  fost  invitați  să-și  exprime  opiniile  cu  privire  la  o \nConstituție a viitorului și asupra măsurii în care Legea fundamentală \npoate fi îmbunătățită, astfel încât să răspundă marilor provocări ale \nRomâniei de astăzi, obiectivelor comune europene și ale omenirii, în \ngeneral.  \nVorbind de viața acestei Constituții și de obiectivele comune \neuropene,  fostul  ministru  al  integrării,  profesorul  Vasile  Pușcaș, \nspunea că revizuirea din 2003 a tratat aderarea la Uniunea Europeană \nca  un  simplu  act  de  politică  externă,  și  nu  ca  un  proces  intern  de \ntransformare a statului și a societății. \nRevizuirea din 2003 a reprezentat actul juridic care a făcut \nposibilă aderarea la Uniunea Europeană și NATO. \nÎncercările de revizuire din 2011-2013 au fost arme în bătălia \npolitică internă, din păcate, dar, în același timp, au arătat nevoia de \nclarificare a unor  texte scrise poate cu prea  mult entuziasm în anii \n1990-1991 și nevoia de a consfinți statutul nostru real de membri ai \nUniunii Europene și ai NATO. \n                                                                                             28                                                                                          \n     \nModificările actualei Constituții ar putea fi abordate din cel \npuțin trei perspective, dacă doriți. Aș spune una tehnică – și vă dau un \nexemplu – art. 29 vorbește de telegrame. Am întrebat Poșta Română \ncând a fost trimisă ultima telegramă. Acum mai bine de 10 ani. \nDomnul Florin-Vasile Cîțu: \nDomnule senator, vă rog să încercați să finalizați! \nDomnul Robert-Marius Cazanciuc: \nImediat, domnule președinte! E un moment solemn. \nDe  opțiune  politică,  regionalizarea  și  formarea  Guvernului. \nPoate președintele să încredințeze formarea Guvernului partidului care \na  câștigat  alegerile?  Și  inovativă.  Reglementarea  constituțională  a \nrolului opoziției parlamentare, protejarea drepturilor fundamentale în \nfața  provocărilor  generate  de  evoluția  inteligenței  artificiale  sau \nprotejarea  statului  în  fața  regimurilor  comerciale  și  economice \ntransfrontaliere. \nCred că astăzi, în Parlament, avem obligația față de poporul \nnostru să lansăm dezbateri publice față de principalele teme ale vieții \nsociale,  economice  și  politice,  asupra  modului  în  care  drepturile \nfundamentale  sunt  respectate  în  mod  real,  asupra  modului  în  care \nputerile statului au funcționat în slujba poporului și care în final să \nconducă,  de  ce  nu,  la  un  acord  politic  național  pentru  o  eventuală \nrevizuire a Constituției. Un asemenea proiect ar putea reprezenta un \nliant al națiunii care să contribuie la uniunea spirituală a poporului \nromân. \n                                                                                             29                                                                                          \n     \nVa fi posibil doar în măsura în care acest proces va fi unul \nautentic  și  oamenii  vor  vedea  că  este  unul  autentic,  nu  ca  un  alt \ninstrument într-o bătălie politică. \nDezbaterea  națională  în  jurul  temei  revizuirii  Constituției \npoate fi un instrument de atingere a obiectivului de refacere a legăturii \nțării cu fiecare român. \nAstăzi suntem datori să le lăsăm celor care vin după noi o \nRomânie în bună stare. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule senator. \nDin partea Grupurilor parlamentare ale PNL....  \n(Domnul  senator  Robert-Marius  Cazanciuc  revine  la \ntribună.) \nMai aveți? \nDomnul Robert-Marius Cazanciuc: \nAți primit, de asemenea, stimați colegi, o coliță nouă, timbre \nrealizate în 2019 de către Romfilatelia, în care pentru prima dată pe \ntimbre  au  fost  puse  drepturile  fundamentale.  Sunt  nouă  drepturi \nfundamentale, tipărite în milioane de exemplare, care au încercat să \nfacă cunoscută românilor Legea fundamentală. \nMulțumesc. (Aplauze.) \nDomnul Florin-Vasile Cîțu: \nMulțumim, domnule senator. \n                                                                                             30                                                                                          \n     \nO inițiativă foarte bună. \nDin partea Grupurilor parlamentare ale PNL, doamna senator \nLaura-Iuliana Scântei. \nDoamna Laura-Iuliana Scântei: \nVă mulțumesc, domnule președinte. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule președinte Emil Constantinescu, \nÎnaltpreasfinția Voastră, \nDomnule președinte al Curții Constituționale, \nDistinși membri ai Corpului diplomatic, \nDragi invitați, \nDoamnelor și domnilor senatori și deputați, \nSărbătorim într-adevăr 30 de ani de la intrarea în vigoare a \nConstituției din 1991. \nTimp  de  30  de  ani,  Constituția  a  garantat  stabilitatea \nregimului  politic,  a  oferit  termenul  de  referință  pentru  drepturile  și \nlibertățile fundamentale ale cetățenilor și a fost temelia pe care s-au \nconstruit instituțiile vitale ale statului. \nTotuși trebuie să fim sinceri, 30 de ani nu înseamnă mulți ani \nconstituționali.  Prin  comparație,  Constituția  de  la  1866  a  fost  în \nvigoare vreme de 57 de ani. Avem deci o Constituție tânără și, pe cale \nde consecință, o democrație la fel de tânără. \nDeși e tânără, Constituția prevede un obiectiv de țară istoric, \n                                                                                             31                                                                                          \n     \nîmpărtășit în egală  măsură de toate forțele politice responsabile, de \nautoritățile statului și de majoritatea românilor, și anume, România - \nstat democratic. Acel stat cu o democrație consolidată, axată pe cele 3 \nmari valori fondatoare ale liberalismului politic, și anume: protejarea \nvieții, promovarea libertății și garantarea proprietății. Adică un stat de \ndrept, un stat de tip occidental, care își respectă îndatoririle rezultate \ndin  angajamentele  internaționale,  inclusiv  cele  care  decurg  din \ncalitatea de stat membru UE și NATO. \nDoamnelor și domnilor, \nAți auzit și până acum, de la antevorbitorii mei, veți auzi în \ncontinuare, azi, la ceas aniversar, multe cuvinte frumoase, dar și critici \nla adresa Constituției în vigoare. Toate oferă răspunsuri cu privire la \nîntrebarea: Ce reprezintă Constituția României, după 30 de ani, pentru \ncetățeni,  pentru  politicieni  și  pentru  țară?  Că  înglobează  cele  mai \nînalte valori și idealuri ale unei societăți democratice, că este o pavăză \npentru  asigurarea  statului  de  drept  și  a  independenței  justiției,  o \ngaranție că nicio autoritate nu va abuza de puterea sa și va acționa în \nlimitele constituționale, că, într-adevăr, cuprinde catalogul de drepturi \nși libertăți fundamentale și că e un scut împotriva abuzului de putere al \nautorităților statului împotriva cetățenilor. \nÎn ce mă privește, am dorit astăzi să vă spun despre ce nu este \no Constituție. \nÎn primul rând, o Constituție nu este doar un document politic \nsau doar o lege care se poate modifica oricum și oricând, după bunul \nplac al unei majorități politice sau al unui partid care, de exemplu, s-ar \n                                                                                             32                                                                                          \n     \nteme că nu ar da nici după 20 de ani, în anul 2024, un candidat ales la \nfuncția de președinte al României. \nÎn  al  doilea  rând,  o  Constituție  nu  reprezintă  nimic  fără \nconstituționalism. Legea fundamentală a unui stat capătă valoare dacă \neste respectată în timp și dacă, prin respectarea continuă, la nivelul \nsocietății  se  creează  un  sentiment  puternic  de  apartenență  la \nConstituție și la valorile sale. \nÎn al treilea rând, o Constituție nu este în realitate opera unei \nmajorități  politice  conjuncturale,  deși  unii  așa  cred.  O  Constituție \ndurabilă este rezultatul unui autentic moment constituțional. Un astfel \nde moment constituțional a fost în anii 1990, 1991, atunci când s-a \nrealizat  trecerea  de  la  vechiul  regim  politic  totalitar  la  noul  regim \npolitic democratic. Constituția României a eliminat atunci posibilitatea \nconcentrării  puterii  în  mâinile  unei  persoane,  ale  unui  grup  de \npersoane  sau  ale  unei  instituții  și  așa  sperăm  să  rămână  pentru \ntotdeauna. \nMai târziu, în 2003, la momentul revizuirii, s-a avut în vedere \nnevoia fundamentală a României de a adera la structurile euroatlantice \nși de a se defini un destin european pentru societatea românească. \nFără  îndoială,  doamnelor  și  domnilor,  Constituția  nu  este \nperfectă,  iar  numeroasele  decizii  ale  Curții  Constituționale  i-au \nevidențiat vreme de 30 de ani și limitele și lipsurile. Cu toate acestea, \nmomentele  constituționale  autentice  pentru  revizuirea  Legii \nfundamentale trebuie să fie rezultatul unei nevoi sociale reale și să \nexprime  o  viziune  asupra  arhitecturii  statului,  construită  în  timp  și \n                                                                                             33                                                                                          \n     \nîmpărtășită de majoritatea cetățenilor. \nÎnchei spunându-vă că Partidul Național Liberal nu se teme \nde o revizuire a Constituției. PNL reafirmă angajamentul politic de a \ncontinua  construcția  statală  asumată  încă  de  la  înființarea  sa,  dar \natunci când va revizui Constituția nu va renunța la viziunea sa liberală \nasupra statului și asupra economiei. Liberalismul constituțional va fi \npromovat în continuare ca principiu de modernizare a statului român \nîn  era  digitalizării,  pentru  a  oferi  cetățenilor  cu  adevărat  un  stat \nfuncțional, bazat pe o economie liberă, pe domnia legii și pe respectul \ndrepturilor fundamentale. \nAșadar,  azi,  la  ceas  aniversar,  urăm  Constituției  noastre \nlongevitate  și  respect  din  partea  tuturor  –  cetățeni  și  întreaga  clasă \npolitică! \nVă mulțumesc. (Aplauze.) \nDomnul Florin-Vasile Cîțu: \nMulțumesc, doamnă senator. \nDin partea Grupurilor parlamentare ale USR, domnul senator \nRadu-Mihai Mihail. \nDomnul Radu-Mihai Mihail: \nMulțumesc, domnule președinte. \nDoamnelor și domnilor, \nSuntem  un  stat  care  derapează  spre  eșec  și  Constituția  din \n1991  nu  este  străină  de  ceea  ce  se  întâmplă.  Constituția  României \nmoderne, libere și prospere ar fi trebuit să înceapă cu punctul 8 de la \n                                                                                             34                                                                                          \n     \nTimișoara. Cu despărțirea conștientă și asumată de trecutul totalitar și \nde aceia care i-au făcut posibilă existența timp de o jumătate de veac. \nConstituția de la 1991 a venit după „Duminica orbului” din \n1990  și  a  consfințit  restaurația  foștilor  comuniști  și  securiști  din \nRomânia.  A  fost  scrisă  după  chipul  și  asemănarea  destinatarului  și \nautorului  –  Ion  Iliescu,  zis  și  comunist  cu  față  umană,  și  Antonie \nIorgovan, zis și comunist cu studii juridice. \nConstituția României validată la referendumul din decembrie \n'91 a fost scrisă de un președinte al Asociației Studenților Comuniști \ndin  Universitatea  București,  pentru  președintele  Uniunii  Tineretului \nComunist. \nAcum  30  de  ani  eram  reporter  la  Radio  Delta  și  eram  pe \nstradă și îi întrebam pe oamenii care mergeau foarte mândri să voteze \nConstituția, dacă au citit textul și de ce îl votează? Și răspunsul era \ncam același de la toți: „Păi, ne-a spus Ion Iliescu că e de bine”. \nUSR a apărut pentru că românii s-au săturat să le spună un \ntătuc și gașca lui ce să facă. (Aplauze. Vociferări.) \nAcum  oamenii  sistemului  tot  vorbesc  despre  schimbarea \nConstituției, astfel încât președintele să nu mai fie ales de români, ci \nde ei. (Vociferări.) \nOamenii fără chip vor ca funcția de președinte al românilor să \npoată fi scoasă la mezat și tranzacționată între grupurile parlamentare, \nmonedă de schimb în trocurile politice, departe de ochii lumii și de \nochii cetățeanului. \nUSR  a  apărat,  apără  și  va  apăra  statul  de  drept  și  valorile \n                                                                                             35                                                                                          \n     \ndemocrației liberale de toate încercările de a pune instituțiile statului, \noricare  ar  fi  ele...  (Vociferări.)  ...la  dispoziția  infractorilor,  a \nevazioniștilor, a hoților din bugetul de stat și a combinatorilor politici \ncare îi cauționează. (Vociferări.) \nȘi închei cu o ultimă remarcă. Antonie Iorgovan, părintele \nConstituției din '91, a fost, ca tot românul imparțial, expert în cadrul \nComisiei juridice constituționale și pentru drepturile omului din cadrul \nCFSN  și  independent,  dar  afiliat,  în  legislatura  '90-'92,  la  Grupul \nparlamentar al PNL, pentru ca apoi să treacă la PSD, demonstrând \nastfel multilateralismul FSN-ismului, așa cum îl vedem și astăzi. \nNu-i așa că de acolo de sus, de unde se află, Caragiale râde cu \ngura până la urechi? (Vociferări. Aplauze.) \nDomnul Florin-Vasile Cîțu: \nMulțumesc, domnule senator. \nDin  partea  Grupurilor  parlamentare  AUR,  domnul  George \nSimion. \nDomnul George-Nicolae Simion: \nMulțumesc frumos. \nA fost un referendum pentru modificarea Constituției, să fie \nspecificat  faptul  că  în  România  căsătoria  este  între  un  bărbat  și  o \nfemeie. Sper că nu vreți să modificați Constituția în sensul în care să îl \nluați pe domnul Cîțu legal de soție, da? (Vociferări.) \nNoi nu suntem de acord cu faptul că trebuie să se producă o \nfederalizare  sau  o  regionalizare  sau  cum  dorește  unul  sau  altul  din \n                                                                                             36                                                                                          \n     \npartidele și organizațiile non-guvernamentale care sunt în Parlament \nastăzi. Nici pentru punerea în acord cu anumite prevederi europene. \nNoi  credem  că  a  noastră  Constituție  este  foarte  bună.  Și  unele \nîncercări de încălcare a Constituției, cum a fost înlăturarea Avocatului \nPoporului, neconstituțională, au fost stopate. \nȘi dacă tot ne-ați dat niște timbre aici, în care sunt prevăzute \narticolele  fundamentale,  vedeți  că  pierdem  o  generație,  pentru  că \ndreptul la învățătură este asigurat. Din păcate, nu a fost asigurat de \nstatul  român,  prin  hotărâri  de  Guvern  care  sunt  aduse  aici,  în \nParlament  și  noi  doar  trebuie  să  le  ascultăm,  nici  măcar  nu  putem \ninterveni asupra stării de alertă. \nÎncetați  să  călcați  în  picioare  drepturile  fundamentale  ale \nromânilor și începeți să respectați Constituția! \nNu prin ședințe solemne faceți asta, ci respectând Constituția \nși eliminând orice formă de obligativitate asupra românilor! \nConstituția este bună. Trebuie susținută și trebuie apărată de \nuzurpatori, atât de aici, de la București, cât și de la Bruxelles! \nVă mulțumesc. (Aplauze.) \nDomnul Florin-Vasile Cîțu: \nMulțumesc. \nDomnul Tanasă. \nDomnul Dan Tanasă: \nDa. \nÎnaltpreasfinția Voastră, \n                                                                                             37                                                                                          \n     \nDomnule președinte al Camerei Deputaților, \nOnorați membri ai Guvernului, \nDoamnelor și domnilor senatori și deputați, \nArt.  3  al  Constituției  României  vorbește  despre  teritoriul \nRomâniei, care este inalienabil. \nDin  păcate,  în  ultimii  30  de  ani,  atât  PSD,  cât  și  PNL  și \nUDMR au permis vânzarea pământului României către străini, la un \nnivel demențial. \nDin  păcate,  suntem  poate  unici  în  lume,  ne-am  înstrăinat \npământul și am vândut, ne-am trezit într-o situație în care am permis, \nculmea, încălcarea art. 3 al Constituției României. \nArt. 12 vorbește de simbolurile naționale ale României. \nArt. 13 vorbește de limba națională, de limba română. \nEu  am  câștigat  câteva  zeci  de  procese  în  instanțele  din \nRomânia, prin care am încercat să impun respectarea limbii oficiale de \nstat. Și, din păcate, atât PSD, cât și PNL, ați tolerat timp de 30 de ani \natitudinile absolut inacceptabile ale UDMR atunci când vine vorba de \nsimboluri naționale și de limba oficială de stat în România. \nAți permis... ați permis – că plecați, domnule Kelemen Hunor \n–  ați  permis,  domnilor,  ca  în  Transilvania,  practic,  în  multe  zone, \nlimba maghiară să devină, practic, de facto limbă oficială de stat. Și \npermiteți în continuare, dragi colegi de la PSD și de la PNL! \nLimba oficială de stat nu este negociabilă cu nimeni! Și nici \nsimbolurile naționale! Acestea le puteți spune colegilor de la UDMR. \nȘi închei. \n                                                                                             38                                                                                          \n     \nArt. 47 vorbește despre faptul că: „Statul este obligat să ia \nmăsuri de dezvoltare economică și de protecție socială, de natură să \nasigure cetățenilor un nivel de trai decent”. \nÎn ultimii 30 de ani, modul în care PSD și PNL au înțeles să \nfacă  politică  în  România  ne  situează  pe  ultimele  locuri  la  ceea  ce \nînseamnă nivel de trai. Ultimele locuri în Europa. \nȘi, mai mult decât atât, modul în care PSD și PNL au făcut \npolitică în ultimii 30 de ani a dus la situația absolut inacceptabilă în \ncare peste 3,5 milioane de români au fugit de aici, de pe acest pământ. \nI-ați fugărit voi. Și, din păcate, în ultimii 4 ani, nici USR nu s-a lăsat \nmai prejos. \nMulțumesc. (Aplauze.) \nDomnul Florin-Vasile Cîțu: \nMulțumim. \nDomnul deputat Ciubuc. \nDomnul Ciprian Ciubuc: \nDomnule președinte al Senatului, \nDomnule președinte al Camerei Deputaților, \nDomnule președinte Constantinescu, \nStimați colegi, \nStimați invitați, \nEu am să vorbesc scurt. \nȘi am să vorbesc de art. 16 - cetățenii români sunt egali în \nfața legii. \n                                                                                             39                                                                                          \n     \nStimați colegi, \nNu  suntem  astăzi  în  măsură  să  respectăm  art.  16.  De  ce? \nPentru  că  pe  baza  ordonanțelor  de  urgență  și  a  stării  de  alertă, \ndrepturile  românilor  nu  sunt  respectate.  Avem  6  articole  din \nConstituție – domnule președinte al Curții Constituționale, puteți să \nconfirmați sau infirmați – care sunt călcate în picioare pentru că avem \no stare de alertă neconstituțională și măsuri restrictive aberante. \nVin de la întâlnirea care a avut loc săptămâna trecută, de la \nDelegația Adunării Parlamentare a Francofoniei, unde – vreau să vă \nspun un lucru foarte important și vă rog să fiți atenți cu toții – am fost \nadunați mai mulți parlamentari din Parlamentul României, care facem \nparte din Delegație, inclusivi parlamentari din toate țările francofone, \nni s-au ținut lecții de modificare a Constituției, sub motiv de COVID \nși sub motiv de pandemie. Din Parlamentul belgian ni s-a transmis, \ntrebuie  să  modificăm  Constituția  după  modelul  Luxemburg,  să \nomogenizăm  Constituția.  Inclusiv  toate  țările  care  fac  parte  din \nUniunea Europeană. \nDe asemenea, ni s-a vorbit despre suspendarea Parlamentelor \nnaționale. (Vociferări.) \nNi s-a vorbit de suspendarea Parlamentelor naționale. \nMă  bucur  că  colegii  de  la...  antevorbitorii  mei  au  vorbit \ndespre modificarea Constituției. \nStimați colegi, \n Nu putem să modificăm Constituția, să o omogenizăm dacă \nnu ne întoarcem la popor. \n                                                                                             40                                                                                          \n     \nAm  susținut  și  în  Parlamentul  din  Albania,  la  Adunarea \nParlamentară a Francofoniei, susțin și de aici – cum vă veți uita în \nochii  copiilor  dumneavoastră  sau  în  ochii  românilor  dacă  vom \nmodifica Constituția și vom omogeniza Constituția după Constituția \ndin Luxemburg... (Vociferări.) ...sub motiv de COVID și sub motiv de \npandemie? \nAm  numărat,  de  19  ori  s-a  vorbit  de  cuvântul  „control”. \nControlul  pandemiei,  nemijlocit,  controlul  oamenilor.  Nu  putem \ncontrola  pandemia  dacă  nu  putem  controla  mișcarea  oamenilor  în \nEuropa și în statul național. \nOameni buni, \nStimați colegi, \nMă adresez și românilor și dumneavoastră. \nSă vă ferească Dumnezeu de o revoltă populară! \nCum  le-am  spus  și  francezilor  din  Parlamentul  din  Albania, \nromânii nu sunt ca francezii, să iasă o lună, două, trei, o lună, 10 luni la \nproteste. Românii au ieșit 9 zile și Ceaușescu a dispărut. \nNoi avem o istorie de comunism. Știm că aceste restricții care ni \nse  impun  în  Parlamentul  național  vin  doar  să  îngrădească  drepturi  și \nlibertăți și nu măsuri ca să controlăm pandemia! \nNu putem să suspendăm drepturile noastre fundamentale conform \nConstituției și să modificăm Constituția fără să ne întoarcem la popor! \nDe  aceea,  vă  rog  pe  toți  să  conștientizați  că  pentru  orice \nmodificare a Constituției trebuie să fie direct întrebat și poporul român, și \noamenii care ne-au ales. \nVă mulțumesc. \n                                                                                             41                                                                                          \n     \nȘi sunt încrezător că dumneavoastră veți reflecta la ce am vorbit \nastăzi aici. \nPuteți să-i întrebați și pe colegii dumneavoastră care au fost în \nParlamentul din Albania, să vă confirme acest lucru. \nMulțumesc. (Aplauze.) \nDomnul Florin-Vasile Cîțu: \nMulțumim. \nVă  garantăm  că  orice  modificare  se  va  face  doar  prin \nreferendum, deci mergem la popor. \nGrupul parlamentar al UDMR, domnul Csoma Botond. \nDomnul Csoma Botond: \nOnorați invitați, \nDoamnelor și domnilor deputați, \nRomânia  a avut o experiență totalitară cruntă sub regimul \ncomunist, mai ales în „Epoca de Aur”, sub Ceaușescu. Iar dacă luăm \nîn considerare acest lucru cred că adoptarea Constituției în anul 1991 a \nfost  un  pas  foarte  important  pe  drumul  făuririi  unei  societăți \ndemocratice, după decenii lungi de totalitarism. \nSigur, acea Constituție, Constituția de la 1991, a reflectat atât \nmomentul  politic,  cât  și  majoritatea  parlamentară  existentă  sau \nmajoritatea din Adunarea Constituantă, dar a reflectat și acea euforie, \npentru că oamenii în sfârșit erau liberi și puteau să-și spună opinia \nliber în această țară și nu sosea  mașina neagră dimineața să-i ducă \nundeva. \nȘi cred că a fost un moment foarte important, din acest punct \n                                                                                             42                                                                                          \n     \nde vedere. \nS-a  mers  pe  ideea  unei  –  cred  eu  –  unei  republici \nsemiprezidențiale, care nu e similară nici cu Franța, nici cu Statele \nUnite. Sunt niște deosebiri importante.  \nÎn Statele Unite nu există premier.  \nÎn Franța, premierul este subordonat președintelui.  \nLa  noi,  premierul  nu  este  subordonat,  dar  președintele \ndesemnează candidatul la funcția de premier. \nȘi dacă ne uităm, în ultimii 15 ani a existat un conflict major \nîn sânul puterii executive, mai ales când vorbim politic de coabitare \nîntre președinte și premier. \nȘi cred că acest conflict permanent care a existat în puterea \nexecutivă nu a făcut cinste României. \nȘi,  din  acest  punct  de  vedere,  cred  că  avem  nevoie  de  o \nmodificare a Constituției. Să lămurim anumite chestiuni, nu numai în \nsânul puterii executive, putem vorbi și de Parlament. \nNoi  propunem  să  menținem  sistemul  bicameral,  dar  cu \natribuții  separate,  pentru  Senat  și  Camera  Deputaților,  și  ne  putem \ngândi  și  la  un  sistem  distinct  de  alegere  a  Senatului  și  a  Camerei \nDeputaților. \nSigur că prin Constituția de la 1991 s-a instituit și un sistem \nde checks and balances, acest mecanism de protecție și echilibru care \nîn  multe  cazuri  a  funcționat,  în  multe  cazuri  nu  a  funcționat.  De \nexemplu, când președintele României, în foarte multe cazuri, cred eu \nși  credem  noi,  de  la  UDMR,  indiferent  cine  a  fost  președintele \n                                                                                             43                                                                                          \n     \nRomâniei, și-a depășit atribuțiile constituționale, neavând o activitate \nde  mediere,  ci  având  o  activitate  eminamente  politică,  în  anumite \nmomente, în această țară. \nSigur, trebuie să aducem în discuție și statutul minorităților, \nstatutul minorităților din România. \nPoate ați citit și dumneavoastră că în anumite documente pe \ncare  România  le-a  adoptat,  atât  în  CSAT  sau  în  alte  instituții, \nminoritățile  naționale  de  multe  ori  reprezintă  un  factor  de  risc  la \nadresa securității naționale. \nCred că după 30 de ani a venit timpul ca să existe o relație de \nîncredere între statul român și  minoritățile naționale care trăiesc pe \nteritoriul statului român. Și, în această privință, s-ar impune, stimați \ncolegi,  ca  minoritățile  naționale  să  devină  factori  constitutivi  ai \nstatului român. Cred că după 30 de ani și în România se poate realiza \nacest lucru. \nDacă vorbim de modificarea Constituției, cred că o reașezare \nîn  sânul  puterii  executive  am  putea  realiza  și  prin  trecerea  la  o \nrepublică parlamentară. \nNu aș dori să intru în detaliu acum, ce înseamnă o republică \nparlamentară,  dar  vreau  să  vă  supun  atenției  următorul  aspect  -  în  \nUniunea  Europeană,  în  majoritatea  țărilor  membre,  există  republică \nparlamentară. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule deputat. \n                                                                                             44                                                                                          \n     \nDin  partea  Grupului  parlamentar  al  minorităților  naționale, \ndomnul deputat Cătălin-Zamfir Manea. \nDomnul Cătălin-Zamfir Manea: \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nStimate domnule președinte Constantinescu, \nDomnule președinte al Curții Constituționale, \nStimați reprezentanți ai Corpului diplomatic, \nDoamnelor și domnilor senatori și deputați, \nAstăzi România aniversează Ziua Constituției și împlinirea a \n30 de ani de la referendumul din 8 decembrie 1991, prin care a fost \naprobată Legea fundamentală, moment care a marcat opțiunea fermă a \nnațiunii române pentru un regim de guvernare democratic. \nPrin adoptarea Constituției României s-au pus bazele statului \nde drept și ale democrației constituționale. \nÎn anul 2003, Constituția a fost revizuită, construcția sa fiind \nconsolidată și adaptată la evoluțiile statului de drept, ale societății și la \nnoul context euroatlantic. Atunci, în anul 2003, noi, cei din Grupul \nparlamentar  al  minorităților  naționale,  am  fost  primii,  de  aici,  din \nParlament,  care  am  propus  o  serie  de  modificări  majore  ale \nConstituției,  precum:  regim  parlamentar;  Legea-cadru  pentru \nminorități, care, de altfel, este prevăzută în Constituția României la \ncategoria de legi organice și care, din păcate, nu a fost încă adoptată; \nlimitarea  ordonanțelor  de  urgență;  regândirea  organizării \n                                                                                             45                                                                                          \n     \nadministrativ-teritoriale;  organizarea  Senatului  ca  și  Cameră  a \nRegiunilor; echilibrarea puterilor în stat. \nDin  păcate,  propunerile  noastre  făcute  în  acel  an  au  fost \nrespinse de parlamentarii dumneavoastră de atunci. Menționez, au fost \nrespinse. \nDe  subliniat  este  faptul  că  în  prezent,  la  nivelul  Uniunii \nEuropene, din cele 27 de state, 17 dintre ele au regim parlamentar. \nAșadar,  marea  majoritate  a  statelor  membre  din  Uniunea \nEuropeană funcționează ca republici parlamentare. \nParlamentul  României  trebuie  să  aibă  mai  multă  putere \npentru că, stimați colegi, potrivit art. 61 din Constituție, Parlamentul \neste  organul  reprezentativ  suprem  al  națiunii  române  și  unica \nautoritate legiuitoare a țării. \nStimați colegi, \nConstituția României este consfințită prin voința suverană a \npoporului și reprezintă un set de principii și norme fundamentale care \nse adresează în egală măsură autorităților statului și cetățenilor săi. \nFuncționarea  instituțiilor  statului,  garantarea  drepturilor  și \nlibertăților individuale și derularea în ansamblu a întregii vieți a unei \nnațiuni își au originea în textele înscrise în Constituție. \nDe  aceea,  Constituția  României  poate  fi  cartea  sacră  a \nexistenței  noastre,  iar  aniversarea  ei  astăzi  constituie  o  adevărată \nsărbătoare. \nConstituția țării trebuie respectată, nu doar în litera, ci și în \nspiritul  ei,  destinatarii  săi  având  obligația,  nu  doar  morală,  ci  și \n                                                                                             46                                                                                          \n     \nconstituțională,  de  loialitate  constituțională  și  de  interpretare  a \nnormelor sale cu bună-credință. \nAplicarea principiului controlului constituționalității legilor a \ncondus  la  înființarea  Curții  Constituționale,  care,  așa  cum  s-a  mai \nprecizat de la această tribună, în cursul ședinței solemne, reprezintă \ngarantul supremației Constituției. \nSensul  existenței  Constituției  României  constă  în  apărarea \nvalorilor fundamentale înscrise în Legea fundamentală. \nDacă  nu  este  în  mod  activ  și  efectiv  apărată,  Constituția \nRomâniei riscă să fie redusă la un set de principii și norme de drept \nfrumoase,  nobile,  dar  invalide,  lipsite  de  orice  valoare  și  forță,  iar \natunci  când  Constituția  nu  este  respectată  sunt  puse  sub  semnul \nincertitudinii construcția democratică a statului și întreaga sa ordine de \ndrept. \nOrice popor, pentru a fi puternic, trebuie să-și iubească și să-\nși apere Constituția pentru că aceasta îi aparține și îl reprezintă. \nConstituția României conferă un sens comunității politice. \nNu  în  ultimul  rând,  Constituția  consfințește  garanția \ndezvoltării  normale  a  societății  noastre  împotriva  oricărei  forme  de \ntotalitarism, intoleranță, discriminare și populism. \nGrupul parlamentar al minorităților naționale se va implica în \nprocesul de revizuire a Constituției și, ca de fiecare dată, va propune și \nva susține măsuri care să consolideze democrația și care să contribuie \nla  apărarea  drepturilor  și  libertăților  fundamentale  ale  tuturor \ncetățenilor săi. \n                                                                                             47                                                                                          \n     \nSă nu uităm, stimați colegi, că minoritățile naționale au avut \nun rol extrem de important în construcția statului român. \nÎn încheiere, aș vrea să vă reamintesc că potrivit art. 4, care \nprevede, și nu „vorbește”, așa cum am mai auzit de la această tribună, \nRomânia este patria comună și indivizibilă a tuturor cetățenilor săi, \nfără deosebire de rasă, de naționalitate sau de apartenență etnică. \nLa mulți ani Constituției României! \nLa mulți ani, România! \nLa mulți ani tuturor cetățenilor acestei țări! \nMulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  deputaților  și  senatorilor  neafiliați,  doamna \nsenator Diana Iovanovici-Șoșoacă. \n                                                                                             48                                                                                          \n     \nDoamna Diana Iovanovici-Șoșoacă: \nMulțumesc. \nAm asistat aici, am  înțeles, la o ședință solemnă prin care \naniversăm Constituția României. \nN-am  auzit  pe  niciunul  dintre  noi spunând  la  mulți  ani  de \nSfântul Nicolae tuturor sărbătoriților de astăzi! La  mulți ani, popor \nromân, pentru Sfântul Nicolae! (Aplauze.) \nCei care nu aplaudați – probabil că vă trebuie o nuia pentru \nSfântul  Nicolae!  Pentru  că  suntem  aici  creștini  din  toate  timpurile! \nPentru că respectăm drepturile tuturor! \nAsistăm  astăzi  la  o  așa-zisă  aniversare  a  Constituției \nRomâniei,  că  nu  am  auzit  aici  decât  denigrări  ale  Constituției \nRomâniei și solicitări de schimbare. \nCum poți să aniversezi? E ca și când aniversezi 30 de ani de \ncăsătorie și anunți divorțul. \nAsta  ați  făcut  astăzi,  ați  pângărit  Constituția  României,  pe \ncare ar trebui să o cunoașteți cu toții! \nA existat un jurnalist în foaier, care, în urmă cu câteva luni – \nRafaelo Varga –, v-a întrebat pe cei mai mulți dintre dumneavoastră, \ndacă ați citit Constituția României? Cei mai mulți ați spus nu, nu am \navut timp. \nÎn schimb, vă aflați aici, în fabrica de legi a României, unde \nConstituția este Biblia românului. Mai presus de Constituție nu este \ndecât Dumnezeu și Biblia. Atât! \nDe 30 de ani încălcați pas cu pas Constituția României! \n                                                                                             49                                                                                          \n     \nÎn ultimii 2 ani, ați omorât-o! Ați adoptat Legea nr. 136/2020 \nși  Legea  nr.  55/2020,  care  încalcă  prevederile  art.  53  alin.  (2)  din \nConstituția României întrucât anulează efectiv existența drepturilor și \nlibertăților fundamentale. \nAstăzi, de Sfântul Nicolae și ziua acestei ședințe solemne, în \ncare văd că cea mai mare parte a Guvernului a plecat, mulți invitați au \nplecat,  domnul  președinte  nu  participă  pentru  că  nu  îi  place  să \nparticipe  la  astfel  de  evenimente,  cinste  domnului  Constantinescu, \nfostul  președinte,  că  a  venit!  Vine  tot  timpul.  Felicitări,  domnule \npreședinte! (Aplauze.) \nAșa se respectă poporul și Parlamentul! \nCinste tuturor care ați venit! \nCelorlalți, o nuia de la Sfântul Nicolae! \nTot  pe…  vă  spun  că  de  25  de  ani  lucrez  cu  Constituția \nRomâniei. \nPână și cel mai tânăr avocat, procuror, judecător, jurist știe \nConstituția României! \nAvând în vedere că nu o cunoașteți și o pângăriți chiar de \nziua ei, nu mă mai miră faptul că v-ați bătut joc de ea, mai ales în \nultimii 2 ani. \nAtâta  timp  cât  mai  există  câțiva  avocați,  și  juriști,  și \njudecători și procurori care își fac treaba în această țară, peste voința \ndumneavoastră, Constituția României mai are o șansă! \nDe 30 de ani - spuneți că o respectați? - n-ați respectat nimic! \n                                                                                             50                                                                                          \n     \nArt. 47 - traiul decent. Sunt peste 30% din români care trăiesc \nsub pragul sărăciei! 70% din români trăiesc în sărăcie! \nUnde,  cine  a  plătit  vreodată  pentru  încălcarea  Constituției \nRomâniei? \nConstituția  României,  stimați  domni  care  râdeți  și  vorbiți, \naici, în primele bănci! \nV-am urmărit pe toți! N-ați avut bunul-simț să vă ascultați \nniciodată în tăcere unii pe alții! Este chestiune de educație! Eu am stat \nși  v-am  ascultat,  indiferent  că  am  fost  sau  nu  de  acord  cu \ndumneavoastră, sunt cei 7 ani de acasă! \nNu  puteți,  în  ditai  Parlamentul  României,  Legislativul \nRomâniei, să vă comportați în felul acesta și să nu vă ascultați, să vă \nacordați măcar șansa de drept la liberă exprimare și la opinie! \nDar  nici  nu  putem  să  acceptăm  să  venim  la  aniversarea \nConstituției în care toți cereți schimbarea Constituției! Pentru că pe \naceastă Constituție ați jurat în acest mandat, nu să o schimbați, ci să o \nrespectați! \nNu este posibil ca această Constituție care v-a adus aici cu \ntoate drepturile pe care le aveți și obligațiile adiacente să fie încălcată \nde voi, să cereți să fie schimbată! De ce? În condițiile în care nici \nmăcar pe aceasta nu o respectați! \nDomnul Florin-Vasile Cîțu: \nMulțumim, doamnă senator. \nDoamna Diana Iovanovici-Șoșoacă: \n                                                                                             51                                                                                          \n     \nImediat, mai am… conchid acum. \nI-am  cerut  Sfântului  Nicolae  să-mi  dea  un  cadou  pentru \naniversarea Constituției României. Asta mi-a lăsat! Este o botniță prin \ncare… (Aplauze.) …Constituția, drepturile și libertățile fundamentale \nau fost anulate de către Parlament, de către Președinte și Guvern! \nȘi rog aici reprezentantul Curții Constituționale să aibă mai \nmult curaj, așa cum a avut în Decizia nr. 457/2020, pct. 68, în care au \nmenționat  că  starea  de  alertă  încalcă  statul  de  drept,  este  creată \nartificial  și  nu  există  fundament  constituțional  pentru  existența \nacesteia! \nTrăiască România liberă! \nTrăiască dreptul la liberă exprimare! \nJos botnița! (Aplauze.) \nDomnul Florin-Vasile Cîțu: \nMulțumim. \nDin  partea  Grupului  parlamentar  al  USR,  domnul  deputat \nMihai-Alexandru Badea. \nDomnul Mihai-Alexandru Badea: \nStimați membri ai Parlamentului, \nDistinși invitați, \nOnorată asistență, \nConstituția din 1991 este cea de-a șaptea lege fundamentală \npropriu-zisă a României, într-o istorie de 155 de ani, care a început în \n1866, sub domnitorul Carol I. \n                                                                                             52                                                                                          \n     \nÎn pofida criticilor care i-au fost aduse, unele bine întemeiate, \nactuala  Constituție  a  reprezentat  o  realizare  importantă,  având  în \nvedere contextul intern și internațional în care a fost adoptată. Într-o \nperioadă  în  care  alte  state  din  regiune  alegeau  să-și  revizuiască \nconstituțiile comuniste, statul român își elabora o lege fundamentală \ncu  totul  nouă,  dând  astfel  mesajul  a  ceea  ce  ar  fi  trebuit  să  fie \ndespărțirea completă de vechiul regim. \nÎn cei 30 de ani de existență s-au consumat nu mai puțin de 7 \ninițiative de revizuire, dintre care doar cea din 2003 a avut succes și \nne-a permis aderarea la NATO și Uniunea Europeană. \nCea de-a opta, cunoscută sub denumirea de „Fără penali în \nfuncții publice”, se află încă în desfășurare, după ce a primit votul \nunanim al Camerei Deputaților, anul trecut. \nChiar  dacă  n-a  existat  suficientă  voință  politică  pentru \norganizarea referendumului, odată cu alegerile parlamentare, continuu \nsă sper că Senatul va adopta acest proiect și că va alege un moment \nfavorabil care să permită întrunirea cvorumului necesar. Ar fi pentru \nprima dată când o constituție a României este revizuită la inițiativa \ncetățenilor români. \nSă nu ratăm șansa de a scrie această pagină de istorie! \nVă mulțumesc. (Aplauze.) \nDomnul Florin-Vasile Cîțu: \nMulțumim. \nTot din partea Grupului parlamentar al USR, domnul deputat \nAndrei-Răzvan Lupu. \n                                                                                             53                                                                                          \n     \nDomnul Andrei-Răzvan Lupu: \nDomnule președinte al Senatului, \nDomnule președinte al Camerei Deputaților, \nDomnule președinte al Curții Constituționale a României, \nStimați membri ai Corpului diplomatic, \nStimați reprezentanți ai cultelor religioase, \nDoamnelor și domnilor parlamentari, \nSuntem  aici  pentru  a  marca  un  moment  special  din  istoria \nnoastră, adoptarea Constituției în 1991, și îmi pare rău că unii dintre \ncolegii noștri au uitat acest lucru. \nPentru  mine,  a  vorbi  despre  Constituția  României  are  o \nsemnificație specială pentru că, pe de o parte, acest act vital pentru \ndemocrația noastră are o vârstă care o depășește pe a mea. \nPe de altă parte, ca absolvent de drept și cadru didactic în \ndomeniul  dreptului  constituțional,  este  o  onoare  să  pot  discuta, \ndezbate  și  construi  o  carieră  aici,  alături  de  dumneavoastră,  în \nParlamentul  României,  care  Parlament  își  trage  seva  și  relevanța \ninstituțională din chiar Constituția României. \nSunt deputat al USR și spun asta pentru că probabil această \netichetă înseamnă astăzi că ne găsim în dezacord politic cu majoritatea \nparlamentară. E un dezacord generațional și un dezacord de viziune \npolitică asupra viitorului nostru comun. \nDar  în  ciuda  acestor  disonanțe  și  în  ciuda  acestor  viziuni \ncontradictorii, precum și ca persoană care a susținut nevoia de a aduce \n                                                                                             54                                                                                          \n     \nschimbări  majore  actualei  Constituții,  aș  vrea  să  punctez  partea \nmeritorie a actualei Legi fundamentale. \nSe vede foarte clar din textul Constituției actuale teama de \ndictatură a celor care au redactat-o. Și este de înțeles că la începutul \nanilor '90 cei care au redactat-o erau încă plini de amintirile perioadei \ncomuniste. Cred că această teamă a reușit să creeze mai mult echilibru \nîntre puterile statului, care ne-a salvat de dorința unor oameni politici \nde a câștiga mai multă putere decât ar fi trebuit. \nPrecauțiile  părinților  actualei  Constituții  au  favorizat  poate \nunele blocaje instituționale, dar, slavă Domnului, ne-au salvat astăzi \nde a fi alături de unele state iliberale, cum sunt cazuri în estul Europei. \nDar  cum  timpul  lucrează  neîndurător,  trebuie  să  vedem  și \nnevoia de schimbare. \nExistă puncte importante în care trebuie să clarificăm starea \nactuală. Și aș enumera doar câteva: \n- Reforma Curții Constituționale; \n- Reducerea numărului de parlamentari și a modului în care \nlucrează Parlamentul; \n-  Clarificarea  raportului  dintre  legislația  europeană  și  cea \nnațională, inclusiv Constituția; \n-  Și,  bineînțeles,  introducerea  Proiectului  „Fără  penali  în \nfuncții publice” în corpul Constituției. \nMai  sunt  și  altele,  desigur,  dar  cred  în  înțelepciunea  celor \ncare  vor  face  parte  din  structura  parlamentară  ce  se  va  ocupa  de \nrevizuirea Constituției. \n                                                                                             55                                                                                          \n     \nNoi, Grupul USR, suntem pregătiți pentru această provocare \npe care orice om politic ar trebui să o trateze cu maximă preocupare. \nEste  un  moment  important  din  istoria  statului  român,  a \ninstituțiilor sale și, mai presus de orice, a cetățenilor țării. \nSper că dincolo de ceea ce ne separă generațional sau politic, \nsă putem lucra împreună pentru un scop care transcende partidele și \ngenerațiile din care facem parte. \nAvem nevoie, după 30 de ani de la adoptare și după 18 ani de \nla singura sa revizuire, de o constituție reformată. \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nȘi, din partea Grupului parlamentar al PNL, domnul deputat \nIoan Cupșa. \nDomnul Ioan Cupșa: \nDomnilor președinți ai Camerelor Parlamentului, \nOnorați invitați, \nDomnule președinte Emil Constantinescu, \nDoamnelor și domnilor, \nSe  împlinesc  în  aceste  zile  30  de  ani  de  la  adoptarea \nConstituției din anul 1991, un act politic de o importanță covârșitoare \npentru  noi.  Un  act  care  a  însemnat  ruperea  definitivă  de  regimul \npolitic stabilit în anul 1945 în România. Ruperea de organizarea de \n                                                                                             56                                                                                          \n     \nstat care, prin relațiile sociale impuse, ne-a chinuit, ne-a nefericit pe \nnoi, românii. \nÎnainte de a continua însă, dați-mi voie să citez din spusele \nmarelui filosof idealist, Hegel – „Fiecare țară are Constituția care i se \npotrivește”. \nConstituția din anul 1991 este opera Comisiei constituționale, \nprecum  și  a  unui  Parlament  transformat  în  Adunare  Constituantă. \nParlamentari sprijiniți de experți în drept constituțional au reușit să \nadopte  Legea  fundamentală.  Merită  respectul  nostru  pentru  acest \nlucru. \nDemersul lor este unul criticabil, este imperfect, dar să nu \nuităm că această constituție, Constituția din anul 1991, ne-a fost nouă \nutilă. \nA  devenit  o  obișnuință  să  identificăm  Constituția  folosind \nexpresia  „lege  fundamentală  a  unui  stat”.  Statul  și  Constituția  se \ncondiționează reciproc. \nDin punct de vedere istoric, în statul român, să nu uităm, în \nmai puțin de 70 de ani am avut parte de 6 constituții – 1923, 1938, \n1948, 1952, 1965, 1991 -, precum și o revizuire, ulterior, în anul 2003. \nO fi bine? \nPermiteți-mi, în ceea ce privește aprecierea constituțiilor pe \ncare noi în epoca modernă a statului le-am avut, să citez din cel care \neste de neuitat, Petre Țuțea, care, cu stilul său inconfundabil, afirma: \n„Constituția liberală din 1923 nu e o operă, e o capodoperă. Un rege \n                                                                                             57                                                                                          \n     \nputernic, înfășurat într-un stat al normelor liberale: separația puterilor \nși libertăți câte dorește nea Niță (...)”. \nSuntem datori să respectăm Constituția în spiritul ei. De ce în \nspiritul ei? Pentru că deseori – și aici aveți cu toții această experiență – \nnormele pe care le punem noi în pagină sunt departe de perfecțiunea \nlimbajului juridic de care ar trebui să dea dovadă. \nSpiritul Constituției - principii, idei, elemente de bază care \nsunt necesare, pe care întreaga noastră viață socială se construiește, \nașadar, aceste principii trebuie înțelese și trebuie însușite. \nSunt dator să spun astăzi – interpretarea și aplicarea normelor \nconstituționale  de  către  reprezentanții  puterilor  în  stat,  de  către \nreprezentanții instituțiilor de rang constituțional au avut suficient de \nmulte sincope în ultimii ani. \nPe  de  o  parte,  au  existat  prea  multe  conflicte  juridice  de \nnatură constituțională. Poate nu din cauza imperfecțiunii legii, cât mai \nmult din cauza abuzului prin care cei care vremelnic au fost sau sunt \nputere în stat au înțeles să aplice normele constituționale. \nSă nu uităm, am adoptat prea multe acte normative care nu \nrespectă rigoarea constituțională. \nPe  de  altă  parte,  deciziile  pe  care  le-a  pronunțat  Curtea \nConstituțională a României sunt contradictorii deseori. Contradictorii \nîntr-o  perioadă  relativ  scurtă  de  timp.  Ceea  ce  înseamnă  că \nfuncționează  imperfect  Curtea  Constituțională  a  României,  garantul \nsupremației Constituției. \n                                                                                             58                                                                                          \n     \nExpresia  „este  constituțional  dacă...”,  care  se  regăsește  în \nprea  multe  decizii  ale  Curții  Constituționale,  a  transformat  uneori \nCurtea Constituțională a României într-un legiuitor ad-hoc. \nConstituția este imperfectă, imperfecte sunt legile pe care noi \nle adoptăm, este un fapt. \nMorbul perimării există cuprins în fiecare lege pe care noi am \nadoptat-o. De fiecare dată trebuie să adaptăm legile, modificându-le, \nașa cum și Constituția se impune probabil să o modificăm. Pentru că \nsituația economică, socială, politică, atât internă, cât și internațională, \nse modifică în timp ce noi vorbim. \nConstituția este fundament al întregului sistem de drept. Este \ncheie de boltă a organizării și funcționării statului nostru. \nConstituția este legea scrisă cu majuscule. Lege care are drept \nscop  ultim  apărarea  demnității  omului,  apărarea  drepturilor, \nlibertăților  fundamentale  și,  atenție,  stabilirea  obligațiilor  esențiale. \nToate acestea împreună ne definesc pe noi ca oameni. \nConstituția este mijloc, și nu scop în sine. \nCeea ce trebuie cu adevărat să ne  preocupe este ca  pentru \nviitor Constituția să fie fundamentul dezvoltării națiunii noastre. Să fie \nfundamentul mai binelui viitor al fiecăruia dintre noi. \nSă  ne  dea  Dumnezeu  înțelepciunea  să  identificăm  valorile \nfundamentale! Acele valori care ne permit nu doar să supraviețuim ca \noameni,  ca  cetățeni  ai  României,  ci  care  ne  ajută  să  trăim  demn.  \nCele care ne ajută să ne găsim fericirea. Să le protejăm și să construim \nfolosindu-ne de ele Legea fundamentală. \n                                                                                             59                                                                                          \n     \nConstituția este o lucrare pentru prezent, dar în mod special \nConstituția  este  o  lucrare  pentru  viitor.  Constituția  trebuie  să  fie  o \nprivire aruncată în viitor. În viitorul națiunii noastre. \nDar pentru ca toate acestea să devină realitate trebuie să luăm \naminte că nu avem nevoie de nimic altceva decât de un proiect de țară. \nNu  avem  nevoie  de  o  abstracțiune,  nu  avem  nevoie  de  o  operă \nformală, avem nevoie de Constituția noastră. \nȘi dați-mi voie, la sfârșit, să citez dintr-un înțelept care acum \nmai bine de 200 de ani înțelegea acest lucru și încerca să ne învețe și \npe noi. \nJoseph de Maistre ne spunea - „O constituție care este făcută \npentru  toate  națiunile  nu  este  făcută  pentru  niciuna,  e  o  pură \nabstracțiune, e o operă școlărească făcută pentru a exersa spiritul (...)”. \nLa mulți ani, România! \nO zi bună, români! \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nVă mulțumesc, stimați colegi, pentru participare. \nPermiteți  să  declar  închisă  ședința  solemnă  comună  a \nSenatului și Camerei Deputaților. \nVă mulțumesc. \n \nȘedința s-a încheiat la ora 14.46. \n \n "
    },
    "40": {
        "start_text": "Domnul Florin-Vasile Cîțu:",
        "start_index": -1,
        "end_text": "Domnul Mihai-Alexandru Badea:",
        "end_index": -1,
        "text": "                                                                 1                                                                                          \n     \n06 decembrie 2021 – ședință comună \n \n \nS U M A R \n \n1.  Alocuțiuni dedicate aniversării a 30 de ani de  2. \nla adoptarea Constituției în vigoare de către Adunarea \nConstituantă. \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n                        S T E N O G R A M A \nședinței solemne comune a Camerei Deputaților și Senatului  \ndin data de 6 decembrie 2021 \n \n \nȘedința a început la ora 13.03. \nLucrările ședinței au fost conduse de domnul senator Florin-\nVasile Cîțu, președintele Senatului, asistat de domnul senator Sorin \nLavric,  secretar  al  Senatului,  și  de  doamna  deputat  Alexandra \nPresură, secretar al Camerei Deputaților.  \nDin  prezidiu  a  făcut  parte  și  domnul  deputat  Ion-Marcel \nCiolacu, președintele Camerei Deputaților. \nDomnul Florin-Vasile Cîțu: \nBună ziua! \nStimați colegi,  \nHaideți să începem ședința! \nAstăzi avem ședința solemnă a... \nSe așază oamenii...? \nStimați colegi,  \nVă rog să vă așezați, să începem ședința! \nAstăzi avem ședința solemnă comună a Senatului și Camerei \nDeputaților  dedicată  aniversării  a  30  de  ani  de  la  adoptarea \nConstituției în vigoare de către Adunarea Constituantă. \n                                                                                             3                                                                                          \n     \nDomnule președinte al Camerei Deputaților,  \nDomnule prim-ministru, \nDomnilor foști președinți ai României,  \nDoamnelor și domnilor miniștri, \nDomnule președinte al Curții Constituționale,  \nStimați membri ai Corpului diplomatic, \nPreafericirea Voastră,  \nÎnaltpreasfinția Voastră, \nDoamnelor și domnilor deputați, \nStimați invitați,  \nOnorată asistență, \nVă  rog  să-mi  permiteți  să  declar  deschisă  ședința  solemnă \ncomună dedicată aniversării a 30 de ani de la adoptarea Constituției în \nvigoare de către Adunarea Constituantă.  \nVă invit să ascultăm Imnul național al României. \n(Se intonează Imnul național „Deșteaptă-te, române!”.) \nDomnul Ion-Marcel Ciolacu:  \nInvit la tribună pe domnul Florin Cîțu, președintele Senatului \nRomâniei. \nDomnul Florin-Vasile Cîțu: \nBună ziua! \nDoamnelor și domnilor parlamentari, \nStimați invitați,  \nDistinsă asistență, \n                                                                                             4                                                                                          \n     \nSe împlinesc trei decenii de la intrarea în vigoare, în urma \naprobării  prin  referendumul  național  din  decembrie  1991,  a \nConstituției României. Atunci, din punct de vedere constituțional, ne-\nam despărțit de o epocă sumbră a istoriei țării noastre, în care regimul \ncomunist totalitar a încălcat sistematic cele mai elementare drepturi \nale  românilor.  Reacția  poporului  nostru  a  fost  reprezentată  de \nevenimentele care s-au desfășurat în perioada 16-22 decembrie 1989, \ncare au început la Timișoara, și pe care eu vreau să le amintesc în mod \nspecial,  pentru  că  am  această  datorie.  A  fost  deschisă  calea  către \ndemocratizarea României și către statul de drept. Am înaintat greu, dar \npe o traiectorie ireversibilă, pe care românii au dovedit că sunt gata să \no apere prin vot, dar și prin proteste democratice. \nStimați colegi, \nPentru mine este o mare onoare să reprezint astăzi Partidul \nNațional  Liberal  la  o  dezbatere  care  nu  poate  ocoli  tradiția \ndemocratică a acestei țări. Ideea unei guvernări democratice face parte \ndin gena PNL. Constituția din 1866 a purtat amprenta gândirii politice \nliberale,  apoi,  după  fondarea  PNL,  reforme  democratice  esențiale, \nprecum lărgirea dreptului de vot, au fost inițiate de partidul nostru. \nÎn  perioada  interbelică  Constituția  din  1923,  promovată  de \nPNL, a dus mai departe tradiția constituțională românească. Revenit \npe scena politică, după ce a fost înregistrat ca partid politic, în ianuarie \n1990,  PNL  a  avut  permanent  pe  agenda  sa  instaurarea  unui  regim \ndemocratic  autentic  în  România,  și  nu  a  unui  model  ipotetic  de \ndemocrație originală. \n                                                                                             5                                                                                          \n     \nProbabil că în acești 30 de ani nici PNL nu s-a comportat fără \ngreșeală,  dar  am  fost  mereu  partidul  dedicat  sută  la  sută  integrării \neuropene și euroatlantice a României, protejării valorilor statului de \ndrept și dezvoltării unei societăți democratice. \nDoamnelor și domnilor,  \nAcesta nu este un moment de sărbătoare, ci unul de bilanț \npentru Constituție și pentru tot ce înseamnă organizarea instituțională \na  statului  român.  Reformele  sunt  inevitabile,  pentru  că  asta  doresc \ncetățenii.  În  timp,  cu  profesionalism,  fără  patimă  politică  și  interes \nascuns, va trebui să modernizăm structurile sale,  modul în care ele \nfuncționează și cum  îl servesc pe  cetățean. Normele  constituționale \nvor trebui ajustate la realitatea pe care o trăim. \nSalut  faptul  că  în  Programul  de  guvernare  al  actualului \nGuvern  este  avută  în  vedere  eventualitatea  ca,  în  cazul  în  care  va \napărea  un  moment  constituțional  autentic,  Executivul  să  susțină  o \nreformă,  în  sensul  apropierii  între  stat  și  cetățean  și  al  creșterii \ngradului  de  protecție  al  drepturilor  și  libertăților,  în  acord  cu \njurisprudența CEDO. \nDe  asemenea,  Coaliția  de  guvernare  susține  ca  inițiativa \ncetățenească de revizuire a Constituției, înregistrată la Parlament în \nmai 2019 și aflată în prezent la vot final la Senat, să-și găsească cea \nmai bună formă de transparență la nivel normativ, atunci când situația \npandemică va permite acest lucru.  \nÎn același timp, trebuie să fim foarte atenți la marile opțiuni \npe care cetățenii români le-au exprimat și continuă să le exprime în \n                                                                                             6                                                                                          \n     \nultimele trei decenii. PNL are o agendă liberală de măsuri necesar a fi \navute în vedere la o eventuală revizuire a Constituției. De 30 de ani \nexistă  un  aspect  care  a  rămas  netranșat  așa  cum  ar  fi  trebuit  - \nproprietatea  privată.  O  măsura  pe  care  trebuie  să  o  abordăm  este \nreducerea la 16 ani a vârstei la care se va putea vota, așa cum este \ntendința în multe țări europene. Multe alte subiecte trebuie abordate cu \nmaturitate. \nReforma administrativă este un subiect care trebuie să stea în \natenția  Parlamentului.  Ultimii  ani  au  adus  pe  tapet  și  numeroase \nconflicte juridice de natură constituțională, iar normele constituționale \npot  fi  clarificate.  Problema  traseismului  politic  al  parlamentarilor  a \nrămas  deschisă  de  atât  de  mulți  ani,  deși  în  fiecare  legislatură  ea \ninfluențează aritmetica parlamentară. Și nu trebuie să uităm că există o \nrestanță în ceea ce privește implementarea în Constituție a rezultatelor \nreferendumului din 2019 pe tema justiției.  \nNu cred că numai Parlamentul sau numai partidele pot aborda \nun proces de reflecție cu privire la o eventuală revizuire a Constituției. \nRolul societății civile va fi fundamental.  \nReferitor acum la modul cum va arăta revizuirea viitoare vă \npot spune de pe acum un lucru: îmi doresc să fie cel puțin la fel de \nliberală cum au fost constituțiile din 1866 și 1923, ba chiar să aibă o \ndoză și mai mare de liberalism. \nLa mulți ani, români! \nLa mulți ani, România! \nMulțumesc. (Aplauze.) \n                                                                                             7                                                                                          \n     \n(Revine la prezidiu.) \nInvit  la  tribună  pe  Excelența  Sa,  domnul  Marcel  Ciolacu, \npreședintele Camerei Deputaților. (Aplauze.) \nDomnul Ion-Marcel Ciolacu: \nCred că nu este nici prima oară și nu va fi nici ultima oară \ncând am să spun că eu nu susțin vaccinarea obligatorie (Aplauze.), dar \nam dreptul în primul rând la viață. Fiecare decide dacă e bine să se \nvaccineze sau nu. \nVă rog frumos, doamnă colegă, să purtați mască sau să mă \nprotejați, să nu mă îmbolnăviți. (Aplauze.)  \nDreptul  meu  la  viața  și  dreptul  oricărui  român  nu  se \nnegociază, doamnă! \nDoamna Rodica Boancă (din sală): \nUnde scrie că masca te apără, te protejează?! \nDomnul Ion-Marcel Ciolacu:  \nDomnule președinte al Senatului,  \nDomnule prim-ministru,  \nDomnule președinte Constantinescu,  \nDomnule președinte al Curții Constituționale a României, \nDoamnelor și domnilor deputați și senatori, \nDoamnelor și domnilor miniștri, \nStimați  membri  ai  Comisiei  pentru  redactarea  proiectului \nConstituției României, \nStimați membri ai Corpului diplomatic, \n                                                                                             8                                                                                          \n     \nConstituția  e  cartea  de  vizită  a  unei  democrații.  Așa  cum \nfacem  o  ecografie  pentru  a  vedea  corpul  uman,  la  fel,  Legea \nfundamentală trebuie să fie expresia unei societăți. \nÎn  pofida  transformărilor  profunde  din  ultimii  32  de  ani, \nRomânia încă are o tradiție democratică fragilă. Mai avem mult de \nmuncă până să ajungem la practici democratice stabile și să ne găsim \nacea vocație democratică autentică, în sensul culturilor occidentale. \nDin  această  perspectivă,  efortul  făcut  acum  30  de  ani  de \npărinții fondatori ai Constituției din 1991 a fost imens. Textul noii \nConstituții trebuia să producă, în primul rând, o schimbare radicală de \nmentalitate la nivelul societății, prin despărțirea definitivă de trecutul \ncomunist. \nTextul lor trebuia să găsească soluțiile potrivite și echilibrate \npentru o societate care avea nevoie de un nou set de valori comune, \ndar în care să se regăsească și care să creeze solidaritate. \nAș dori ca astăzi, în mod special, să le mulțumesc celor care \nacum 30 de ani au pus umărul la reclădirea României pe baze noi, \nsănătoase și democratice. (Aplauze.) Câțiva dintre cei de atunci sunt \nastăzi alături de noi. Lor vreau să le transmitem atât recunoștința mea, \ncât și a colegilor mei din Parlament, pentru tot ce au făcut cu bună-\ncredință, competență și dragoste pentru România! \nDoamnelor și domnilor, \nAstăzi este un  moment aniversar. Dar e cel mai bun prilej \npentru a spune că avem nevoie de o Constituție care să reflecte un \nmodel de stat conform cu nevoile societății actuale. \n                                                                                             9                                                                                          \n     \nTrebuie să avem curajul să vorbim deschis despre necesitatea \nunei reforme constituționale, care să facă din Legea fundamentală un \ninstrument de modernizare a țării. \nTrebuie  să  vorbim  despre  acest  lucru,  fără  teamă  și  fără \ncomplexe. Toate sistemele democratice, cu excepția Statelor Unite, au \nfăcut-o  atunci  când  a  fost  nevoie.  Unele  state  au  apelat  chiar  la \nrevizuirea totală, așa cum a făcut Finlanda în anul 2000 sau Elveția în \nanul 1999. Altele, au apelat la o modificare parțială. Belgia chiar de 20 \nde ori în ultimii 20 de ani. \nEste adevărat, și în România s-a încercat de mai multe ori \nacest lucru. Cu excepția anului 2003, toate încercările de modificare a \nConstituției au eșuat. Acest lucru s-a întâmplat pentru că cei care le-au \ninițiat nu au înțeles că o revizuire a Constituției trebuie să satisfacă \nnevoile  cetățenilor,  și  nu  poftele  politicienilor,  fie  că  sunt \nparlamentari, premieri sau șefi de stat. \nReforma  constituțională  nu  mai  trebuie  să  fie  un  proiect \npersonal  al  politicienilor.  Această  dezbatere  trebuie  mutată  în \nsocietate, pentru că cetățenii trebuie să fie implicați efectiv în acest \nproces. Toate modificările trebuie înțelese și acceptate de români. \nDe aceea, consider absolut necesar un acord larg la nivelul \nîntregii clase politice, dar și la nivelul mediului academic, al corpului \nde  experți  și  al  societății  civile.  Contribuția  tuturor  este  esențială \npentru reușita unui demers atât de complex! \nStimați colegi, \n                                                                                             10                                                                                          \n     \nAu  trecut  18  ani  de  la  ultima  revizuire  a  Constituției \nRomâniei. În această perioadă am văzut cum Legea fundamentală a \nfost folosită fie ca bâtă, fie ca scut de către unii politicieni, în funcție \nde interesele politice de moment. \nDe  multe  ori,  diferiți  actori  politici  și-au  forțat  atribuțiile \nconstituționale. S-a ajuns în momente de criză politică, în care actuala \nConstituție nu a putut oferi soluții destul de clare pentru depășirea lor. \nDe  aceea,  trebuie  să  ne  punem  întrebarea:  cum  dorim  să \nreformăm Constituția? Care sunt acele direcții și principii care să aibă \nun caracter eficient în plan normativ? \nLa  nivel  general,  cred  că  Legea  fundamentală  trebuie  să \nîntărească instituțiile, astfel încât să avem un stat capabil să garanteze \ndrepturile  și  libertățile  cetățenilor.  Oamenii  trebuie  să  se  simtă \nprotejați cu adevărat de către stat. \nÎn al doilea rând, consider că un sistem de guvernare eficient \neste acela care generează un control reciproc între puterile statului și \nnu  permite  niciunui  actor  instituțional  să  concentreze  puterea  în \nmâinile sale. \nDin  păcate,  acest  principiu  fundamental  nu  și-a  găsit \nîntotdeauna și aplicarea în practică. În România, am asistat de multe \nori la un proces de personalizare a puterii. Cei care au ajuns să ocupe \ndiverse funcții în stat au modelat instituția, conform propriilor dorințe \nși interese. În final, această forțare a dus la o perturbare a echilibrului \nîntre puterile statului și la conflict. \n                                                                                             11                                                                                          \n     \nDin  această  perspectivă,  o  clarificare  a  atribuțiilor \npreședintelui  cred  că  se  impune.  Trebuie  să  ne  gândim  dacă  e \nmomentul să depășim angoasa dictaturii comuniste în ceea ce privește \nstatutul și rolul președintelui. \nAcum trei decenii a fost stabilit un sistem echilibrat prin care \ncetățenii  să  își  aleagă  direct  președintele,  însă  puterile  sale  au  fost \nlimitate ca să nu devină un dictator. \nTrebuie  ca  cei  care  vor  lucra  la  reforma  Constituției  să  se \npronunțe dacă acest sistem, în care președintele este o struțo-cămilă, \nîntre un președinte francez, de exemplu, și un monarh spaniol, mai \npoate funcționa în România. \nRolul președintelui a fost gândit ca un producător de consens. \nDin păcate, a sfârșit de multe ori în a fi un producător de tensiune în \nsocietate.  Nu  de  puține  ori  am  văzut  cum  președintele  și-a  depășit \nrolul  de  mediator  și  a  intervenit  brutal  peste  celelalte  puteri \nconstituționale. \nDe altfel, relațiile dintre președinte și premier au balansat în \nultimii 30 de ani între conflict și obediență. Am văzut că atunci când \nmajoritatea parlamentară a fost favorabilă președintelui, acesta a ajuns \nșeful  de  facto  al  Guvernului.  Premierul  a  devenit  o  marionetă.  În \ncealaltă extremă, a coabitării, președintele a fost mai degrabă izolat de \ncătre prim-ministru, care a preluat toată puterea executivă. Aceasta nu \neste normalitatea! \nApoi, în plan parlamentar, mi-aș dori, de exemplu, să existe \nun  anumit  interes  pentru  reglementarea  moțiunii  constructive  de \n                                                                                             12                                                                                          \n     \ncenzură,  pe  model  german.  În  România,  partidele  politice  au \ntransformat  moțiunile  de  cenzură  într-un  instrument  de  imagine  și \nprilej de atacuri politice la adresa adversarilor. \nDe aceea, eu cred că moțiunea de cenzură trebuie să fie clară \nși nu numai pentru retragerea încrederii, ci și pentru acordarea ei unei \nalte persoane, care să-și asume de la bun început acest rol. \nDemiterea  premierului  trebuie  să  conducă  automat  la \ndesemnarea unui alt prim-ministru. Nu am fi stat acum două luni fără \nGuvern, dacă am fi avut acest instrument în Constituție. \nÎn plan guvernamental, cred că viitoarea Constituție trebuie \nsă găsească mecanisme mult mai clare de limitare a practicii excesive \na ordonanțelor de urgență. Parlamentul nu este o anexă a Guvernului \nRomâniei, ci un partener instituțional. S-a folosit prea mult pretextul \nurgenței,  astfel  încât  practica  ordonanțelor  a  devenit  o  modalitate \ncurentă de legiferare. Lucrurile nu mai pot continua așa! \nÎn general, este nevoie de o clarificare a atribuțiilor fiecărei \nputeri  în  parte.  Și  sunt  convins  că  experții  vor  găsi  cele  mai  bune \nsoluții  astfel  încât  să  nu  devenim  victimele  unui  experiment \nconstituțional! \nDoamnelor și domnilor, \nTrebuie să ne gândim serios dacă ne aflăm în acel „moment \nconstituțional”.  Am  ratat  acest  moment  după  integrarea  în  Uniunea \nEuropeană și în NATO. Am ratat în 2011, am ratat și în 2013, când \nam avut o largă majoritate parlamentară. \n                                                                                             13                                                                                          \n     \nNu avem scuze dacă vom rata din nou! După 30 de ani, nu \nmai putem să punem doar niște proptele. Ele nu rezolvă nimic! Nu \naduc dezvoltare, continuitate și stabilitate! \nSocietatea  așteaptă  o  Constituție  modernă,  care  să  reflecte \nrealitatea,  dar  care  să  conducă  la  dezvoltare  și  să  ofere  soluții \ninovative la provocările viitorului. \nTrebuie să facem o reformă constituțională serioasă. Și avem \nnevoie de fiecare român pentru a reuși acest lucru!  \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule președinte. \nInvit acum la tribună pe Excelența Sa, domnul Nicolae-Ionel \nCiucă, prim-ministrul României. \nDomnul Nicolae-Ionel Ciucă (prim-ministrul României): \nDomnule președinte al Senatului, \nDomnule președinte al Camerei Deputaților, \nStimate domnule președinte al Curții Constituționale, \nDomnule președinte Constantinescu, \nStimate doamne și stimați domni parlamentari, \nStimați colegi miniștri,  \nDoamnelor și domnilor ambasadori,  \nBună ziua! \nSunt deosebit de onorat să particip astăzi la această ședință \nsolemnă,  prin  care  marcăm  30  de  ani  de  la  adoptarea  Constituției \n                                                                                             14                                                                                          \n     \nRomâniei,  act  juridic  și  politic  fundamental  al  statului,  garant  al \nlibertăților democratice ale cetățeanului. \nLa  referendumul  național  desfășurat  pe  8  decembrie  1991, \nromânii s-au pronunțat pentru democrație, libertate și stat de drept, \npentru o societate în care demnitatea omului, drepturile și libertățile \ncetățenilor, dreptatea și pluralismul politic, supremația legii și statul \nde drept să fie valori supreme, garantate de stat. \nPrima  și  singura  Constituție  adoptată  după  căderea \ncomunismului,  actuala  Constituție  a  României,  reprezintă  piatra  de \ntemelie a societății noastre democratice, fiind inspirată și legitimată de \nidealurile Revoluției din Decembrie 1989, de sacrificiul și jertfa celor \ncare  și-au  pierdut  viața  sau  au  fost  răniți  în  acele  zile.  Această \nConstituție  este  cea  de-a  doua  cea  mai  longevivă  Constituție  a \nRomâniei, după cea din 1866. \nAcum,  la  trei  decenii  de  la  adoptare  și  după  revizuirea \nnecesară aderării la Uniunea Europeană, în anul 2003, consider că este \nnecesară în continuare reformarea statului și a administrației publice \npentru  a  pune  în  centrul  preocupărilor  cetățeanul,  pentru  a  crește \neficiența  și  calitatea  serviciilor  publice  oferite  contribuabililor  și \npentru a crește responsabilitatea deținătorilor funcțiilor publice. \nPandemia COVID-19 a arătat încă o dată cât de importantă \neste asigurarea echilibrului dintre libertățile democratice și dreptul la \nviață, pe care statul trebuie să-l asigure tuturor, inclusiv prin servicii \nmedicale de care toți cetățenii români trebuie să beneficieze în mod \negal. Starea de alertă este, alături de limitările legale și legitime ale \n                                                                                             15                                                                                          \n     \nlibertăților cetățenilor pe o perioadă restrânsă, la fel de importantă ca \nși  nevoia  de  prezervare  a  drepturilor  și  libertăților  care  dau  esența \nstatului  democratic.  Nevoia  acestui  echilibru  este  evidentă,  astăzi, \ncând traversăm o perioadă de criză sanitară în care sunt necesare unele \nreglementări pentru combaterea COVID-19. Trebuie să traversăm cu \nbine,  împreună,  această  perioadă  și  voi  lua  toate  măsurile  necesare \npentru  a  trece  țara  prin  această  criză,  cu  sprijinul  experților  și  al \npersonalului de specialitate, al instituțiilor statului, în colaborare cu \npartenerii europeni și internaționali, dar mai ales cu sprijinul tuturor \ncetățenilor României. \nExcelențele Voastre, \nDistinși invitați, \nAșa  cum  am  subliniat  de  la  această  tribună  și  cu  prilejul \nacordării votului de învestitură, în centrul preocupărilor Guvernului se \naflă cetățeanul  român și binele comun. Alături de toți  miniștrii din \nacest Guvern ne angajăm să facem tot ce depinde de noi pentru ca \nsituația  economică,  socială  și  sanitară  a  românilor  să  se \nîmbunătățească. \nOamenii au așteptări legitime de la noi: să cultivăm respectul \nfață  de  lege,  să  apărăm  adevărul,  dreptatea,  unitatea  socială  și \nsolidaritatea. Lucrăm pentru cetățeni, luând la timp, cu bună-credință \nși  nepărtinitor,  decizii  care  să  ducă  la  o  viață  în  siguranță,  la \ndezvoltare, la respectarea demnității fiecăruia și la o viață mai bună. \nObiectivul nostru este ca prin măsurile pe care le vom implementa să \nasigurăm dezvoltarea și prosperitatea țării noastre. \n                                                                                             16                                                                                          \n     \nValorile și libertățile constituționale există în fiecare dintre \nnoi, ne unesc, ne fac mai puternici ca națiune, iar idealurile comune \nreprezintă liantul între cetățeni și instituțiile statului. \nDe aceea, vă cer sprijinul, atât dumneavoastră, dar și tuturor \ncetățenilor,  pentru  a  construi  o  țară  mai  puternică  și  prosperă, \naducându-i  pe  oameni  împreună  în  jurul  unui  obiectiv  comun: \ndezvoltarea și bunăstarea României și a românilor. \nÎn calitate de cetățean român și de prim-ministru al României, \nvoi  milita  întotdeauna  pentru  respectarea  literei  și  spiritului \nConstituției și pentru domnia legii. \nVă mulțumesc. (Aplauze.) \n                                                                                             17                                                                                          \n     \nDomnul Florin-Vasile Cîțu: \nMulțumim, domnule prim-ministru. \nInvit  la  tribună  pe  Excelența  Sa,  domnul  Valer  Dorneanu, \npreședintele Curții Constituționale. \nDomnule președinte! \nDomnul  Valer  Dorneanu  (președintele  Curții \nConstituționale): \nStimate domnule președinte al Senatului Florin Cîțu,  \nStimate  domnule  președinte  al  Adunării  Naționale,  al \nCamerei  Deputaților  -  zicem  Adunare  Națională,  pentru  că  așa  îi \nspunea pe vremuri, \nDistinse domnule prim-ministru Nicolae Ciucă, \nLa mulți ani și pentru ziua dumneavoastră de astăzi! \nDistinși miniștri,  \nDomnule președinte Emil Constantinescu, \nStimați parlamentari, \nDați-mi voie să mă răsfăț și să vă spun dragi colegi, \nÎnaltpreasfinția Voastră, \nOnorată asistență, \nMulțumesc  în  primul  rând  Parlamentului  pentru  onoranta \ninvitație  de  a  mă  adresa,  în  calitate  de  președinte  al  Curții \nConstituționale,  acestei  distinse  adunări  care  cinstește  Constituția \nRomâniei. \nÎn calitate de garant al supremației Constituției, pentru noi, \nCurtea Constituțională, este o mare onoare acest lucru și în această \n                                                                                             18                                                                                          \n     \ncalitate îmi permit să vă amintesc faptul că actul fundamental al țării \neste o adevărată Biblie și nu întâmplător fiecare dintre noi începem \nactivitatea depunând jurământul de credință cu mâna pe Constituția \nRomâniei și pe Biblie.  \nSărbătorim, astăzi, 30 de ani de la „momentul zero”, de la \nborna de stat a democrației românești, 30 de ani de la debutul unei \nperioade istorice pentru neamul românesc, unei epoci dorită a fi de \nlibertate și speranță, de încredere și entuziasm, care să succeadă anilor \nlungi,  apăsători  și  tenebroși  ai  comunismului,  30  de  ani  de  la \nadoptarea Constituției României.  \nLa acest moment aniversar, să ne amintim faptul că nu a fost \ndeloc  ușor  să  se  elaboreze  o  nouă  Lege  fundamentală,  care  să \nreușească mai întâi de toate să smulgă societatea din automatismele \ncomportamentale  și  atitudinile  formate,  fără  voia  sa,  sub  povara \nvremurilor,  pe  parcursul  jumătății  de  secol  petrecute  în  regimul \ncomunist, mai apoi să imprime un suflu nou, democratic, în acord cu \nspiritul  european,  care  să  rezoneze  cu  aspirațiile  și  idealurile \nRevoluției din Decembrie 1989 și să ofere, în același timp, mecanisme \njuridice concrete și eficiente, care să răspundă așteptărilor poporului. \nAdunarea  Constituantă,  instituită  în  acest  scop,  a  avut  la \ndispoziție pentru acest copleșitor demers creator un termen de 18 luni \nde la înființare. Lucrările Adunării Constituante s-au desfășurat astfel \nîncât  să  asigure  Adunării  Constituante  timpul  necesar  pentru  o \nelaborare ca atare. \n                                                                                             19                                                                                          \n     \nS-au conceput două lecturi, în acest scop, prima lectură având \nca  obiect  inițierea  membrilor  Adunării  Constituante  cu  modul  de \nredactare a unei constituții, precum și informarea acestora cu privire la \nconținutul constituțiilor din statele democratice. \nProcesul  de  elaborare  a  Constituției  a  beneficiat  de  o \nsubstanțială  asistență  internațională,  fiind  valorificată  experiența \nstatelor cu tradiție democratică. \nComisia  a  avut  întâlniri  inclusiv  cu  reprezentanți  ai  unor \nautorități  internaționale,  mai  ales  organisme  ale  ONU  și  ale \nConsiliului Europei, iar lucrările comisiei au fost analizate în cadrul \nComisiei de la Veneția. Un rol important l-au avut avizele comunicate \nde  diferite  organizații,  precum  Comitetul  Helsinki  pentru  drepturile \nomului,  dar  și  discuțiile  purtate  cu  diferiți  specialiști  în  drept \nconstituțional din numeroase țări, și chiar participarea nemijlocită a \nunor  specialiști  francezi,  în  frunte  cu  reputatul  profesor  Robert \nBadinter; la dezbaterile acestea care au însoțit elaborarea Constituției \ns-au valorificat și tradițiile constituționalismului românesc, preluat din \nprincipiile revoluției franceze. \nPrecizez aceste detalii pentru a evidenția dorința membrilor \nAdunării  Constituante  de  a  elabora  o  lege  fundamentală  a  statului \nromân  care  să  fie  în  concordanță  cu  standardele  internaționale  în \nmaterie  constituțională,  care  să  înglobeze  patrimoniul  democratic \neuropean  și  care  să  înalțe  viața  juridică,  politică  și  economică  a \nsocietății  românești  la  un  nivel  similar  celor  al  statelor  cu  sisteme \ndemocratice consolidate printr-o îndelungată tradiție. Să apreciem și \n                                                                                             20                                                                                          \n     \nsă respectăm acest efort uriaș, realizat cu toată convingerea și cu bună-\ncredință! \nDesigur  că,  fiind  o  creație  umană,  Constituția  noastră  nu \nputea  fi  perfectă,  ireproșabilă,  dar  conținutul  ei  reușește  să  ofere \nsuficiente repere pentru construirea pe baza sa a unui sistem care să \npermită  buna  funcționare  a  instituțiilor  publice  și  a  vieții  politice, \neconomice, în ansamblul său. În timp, pe măsura evoluției sociale, a \ndezvoltării complexului de relații interumane și interinstituționale, a \nremodelării peisajului socio-politic, unele aspecte nu au mai corespuns \nnoilor realități, diferite de cele avute în vedere în puterea constituantă \noriginală.  Tocmai  pentru  acest  motiv,  a  fost  înscrisă  în  Constituție \nposibilitatea revizuirii sale, iar anul 2003 a fost momentul în care s-a \nrealizat  o  astfel  de  primenire  a  legii  noastre  supreme,  corijându-se \nimperfecțiunile, adaptându-i-se prevederile la schimbările survenite și \nîmbunătățindu-i-se soluțiile propuse inițial. \nDe asemenea, revizuirea din 2003 a avut un scop mai mult \ndecât atât, reconfigurându-se cadrul constituțional național, astfel încât \nsă permită aderarea României la Organizația Atlanticului de Nord și \nintegrarea în Uniunea Europeană. \nAșadar, deși este Legea fundamentală a statului, Constituția \nnu  putea  rămâne  încremenită  în  timp,  ci  poate  fi  modificată  atunci \ncând această necesitate apare ca stringentă. Dar revizuirea Constituției \ntrebuie făcută cu responsabilitate, cu înțelepciune, cu simțul datoriei \nfață de popor, cu intenția sinceră de a aduce un beneficiu acestuia, și \nnu dintr-o dorință, chiar inspirată, unilaterală. Din păcate, însă, ideea \n                                                                                             21                                                                                          \n     \nrevizuirii  Constituției  a  fost  utilizată  nu  de  puține  ori  ca  miză \nelectorală, lipsită de o serioasă acoperire sub aspectul motivației și al \njustificării  raționale,  fiind  transformată  într-un  instrument  de \nmanipulare  în  vederea  obținerii  de  capital  electoral  din  promisiuni \nirealizabile. O astfel de atitudine distructivă nu face altceva decât să \nsemene  îndoială,  să  inducă  o  stare  de  incertitudine  cu  privire  la \nordinea  constituțională,  fragilizând  însăși  construcția  democratică  a \nstatului.  Din  fericire,  probabil  anticipând  asemenea  inițiative \noportuniste, legiuitorul constituant a instituit o procedură complexă de \nrevizuire, compusă dintr-o succesiune de etape și prevederi obligatorii, \nstabilind în final și limitele revizuirii, care fac obiectul așa-zisei părți \nrigide a Constituției. \nAr trebui ca în lupta politică să se renunțe la ideea de a se da \ntot  timpul  vina  pe  pretinsele  imperfecțiuni  ale  Constituției  pentru \nnerealizările, pentru insuccesele clasei politice. Mecanismul statal va \nputea funcționa perfect în baza actualei reglementări constituționale \ndacă prevederile Legii fundamentale vor fi respectate atât în litera, cât \nși  în  spiritul  lor.  Domnia  legii,  care  este  o  exigență  esențială  a \nprincipiului statului de drept, ar trebui să fie un adevărat far călăuzitor \npentru toți participanții la viața publică. Nu puțini sunt cei care invocă \nacest concept al statului de drept, dar uită care este semnificația sa, \nuită că acesta implică subordonarea statului în toate componentele sale \nfață de drept și în primul rând față de Constituție și că are ca scop \ntocmai  ponderarea  eventualelor  tendințe  abuzive  discreționare  ale \nstructurilor  etatice.  Or,  se  știe  că  puterea  exemplului  este  o  armă \n                                                                                             22                                                                                          \n     \nredutabilă. Cum putem pretinde cetățenilor să respecte și să cinstească \nLegea fundamentală a țării dacă unii dintre cei care dețin și exercită \nputerea politică în numele lor o pun la îndoială sau o bagatelizează? \nCum putem aștepta din partea poporului să fie mândru de Constituția \nsa, când unii dintre reprezentanții acestuia o contestă? \nÎn  calitate  de  garant  al  supremației  Constituției,  Curtea \nConstituțională vă invită să prețuim împreună importanța cărții noastre \nfundamentale,  să-i  recunoaștem  obligativitatea  și  să  o  respectăm  în \nlitera și spiritul ei. \nLa mulți ani Constituției României! \nȘi v-aș ruga să-mi permiteți o scurtă informare.  \nÎn foaierul din fața sălii de ședințe sunt mai multe panouri \norganizate cu sprijinul generos al Arhivelor Naționale, al Monitorului \nOficial și al AGERPRES-ului, care redau constituțiile în original, cu \nsemnăturile respective, Constituția din 1866, invocată și aici ca model, \nConstituția din 1923 și Constituția din 1991. \nVă mulțumesc foarte mult pentru atenție. (Aplauze.) \nDomnul Florin-Vasile Cîțu: \nMulțumim, domnule președinte. \nDoamnelor și domnilor senatori și deputați, \nPotrivit celor convenite, în această ședință solemnă vor avea \nintervenții reprezentanți ai grupurilor parlamentare reunite, în limita a \n7 minute pentru fiecare grup parlamentar, iar deputaților și senatorilor \nneafiliați  li  se  alocă  3  minute,  cu  o  singură  intervenție,  printr-un \nreprezentant comun. \n                                                                                             23                                                                                          \n     \nAvem lista. Doar Grupul parlamentar AUR nu a ... \nDomnul George-Nicolae Simion (din sală): \nStați că vă dau acum! \nDomnul Florin-Vasile Cîțu: \nVă rog! \nDin partea Grupurilor parlamentare ale PSD, domnul senator \nRobert Cazanciuc. \nDomnul Robert-Marius Cazanciuc: \nDomnule președinte al Senatului, \nDomnule președinte al Camerei Deputaților,  \nDomnule prim-ministru, \nStimați membri ai Guvernului, \nDoamnă ministru, \nDomnule președinte Emil Constantinescu,  \nDomnule președinte Dorneanu, \nÎnaltpreasfinția Voastră, \nDragi colegi, \nÎn misiunea noastră, ca membri ai Parlamentului, de a face \ncunoscută legea, facem deseori referire la litera și spiritul ei. \nDacă  vorbim  de  Legea  fundamentală,  avem  aici  spiritul \nConstituției,  care  s-a  transformat  într-o  esență  tare  -  Constituția \nRomâniei. \nAm  luat  de  la  bibliotecă  această  geneză  și  dați-mi  voie  să \ncitez câteva rânduri din această carte: „Emoția mea este firească în \n                                                                                             24                                                                                          \n     \nacest moment solemn, când pentru a treia oară, în decurs de 150 de \nani, România are prilejul ca, prin reprezentanții săi aleși, să dezbată și \nsă voteze o constituție adevărată”. \nAstăzi, la 30 de ani de la acest discurs, rostit de Dan Amedeo \nLăzărescu în 1991, avem aceleași preocupări de a cârmui țara spre un \nviitor european, numai că de această dată viitorul european este legat \nși  de  utilizarea  adecvată  a  uriașelor  resurse  puse  la  dispoziția  țării \nnoastre pentru a reduce decalajele față de alte state europene care timp \nde 50 de ani au avut un destin mai bun decât am avut noi la frontiera \nEuropei. \nSpunea, la vremea respectivă, profesorul Iorgovan, că speră \nca această Constituție să aibă rolul unui adevărat pact social. \nDincolo  de  reașezarea  statului  român  pe  principii  real \ndemocratice, Constituția din 1991, pe care o sărbătorim astăzi, a fost și \nun rezultat al transpunerii în lege a entuziasmului celor care își doreau \nlibertatea, despre  care auziseră de la părinți, bunici sau din filmele \namericane, dar și a entuziasmului celor care plătiseră cu ani grei de \ntemniță comunistă pentru vina de a lupta pentru libertate.  \nAstăzi, noi, parlamentarii, avem o dublă datorie față de acești \noameni și față de urmașii noștri. Avem datoria de a înțelege dacă în \ncei 30 de ani care au trecut de la adoptarea Constituției aceasta a reușit \nsă  se  facă  cunoscută  și  înțeleasă  de  poporul  ei,  dacă  spiritul  Legii \nfundamentale a fost deslușit de cei chemați să o aplice și să o apere. \nLa  începutul  anilor  '90,  Constituția  a  fost  percepută  mai \ndegrabă ca un reper academic, departe de viața obișnuită. \n                                                                                             25                                                                                          \n     \nO cercetare sociologică realizată recent ne-a arătat că pentru \nromâni Constituția reprezintă astăzi nu doar un set de principii, ci un \ntext viu, aflat în vârful ierarhiei legilor, care poate influența în mod \ndirect viața fiecăruia dintre noi. \n63% dintre români consideră că o modificare a Constituției \nle-ar face o viață mai bună. \nNe-am întrebat la începutul anului dacă ar fi o idee bună ca \nstatul  să  distribuie  fiecărui  cetățean  câte  o  Constituție.  90%  dintre \nromâni au spus că da, ar fi o idee foarte bună. Românii vor să aibă un \nreper, vor să știe că pot apela la cineva fundamental atunci când ceva \nnu merge bine. \nGardianul  Constituției  este,  de  29  de  ani,  Curtea \nConstituțională, care prin 22.000 de decizii pronunțate până în prezent \nne-a arătat cum trebuie interpretate textele Constituției, dar și limitele \nunora dintre ele, care au rămas tributare contextului social economic \nîn care au fost adoptate. \nGardian al Constituției sau făuritor de legi? \nSunt  convins  că  membrii  Curții  Constituționale  își  pun \naceastă întrebare la fiecare decizie  pe care o pronunță, iar numărul \nmare al acestora arată, de asemenea, nevoia cetățeanului de a respecta \nConstituția,  de  către  fiecare  dintre  noi,  dar  și  de  către  instituțiile \nstatului. \nTitulatura  marginală  a  primului  articol  din  Constituție  este \n„Statul român”. Poate era mai potrivit dacă primul articol se numea \npur și simplu România, pentru a arăta preeminența poporului român. \n                                                                                             26                                                                                          \n     \nLegea  fundamentală  trebuie  să  aibă  în  centrul  ei  omul,  cu \ndrepturile și libertățile lui fundamentale, cu un stat capabil în mod real \nsă  asigure  protejarea  lor,  printr-o  arhitectură  constituțională  care  să \nstatueze principiul supremației și respectării Constituției și a legilor, \nprecum și cooperarea loială dintre puteri, toate acestea în beneficiul \ncetățeanului. \nDacă această constituție îndeplinește astăzi acest rost vă invit \nsă reflectăm și să lucrăm împreună. \nPentru  un  dialog  eficient  despre  Constituție  și  pentru  a \ncunoaște modele ce pot contribui la conturarea propriilor convingeri \naveți la dispoziție o carte în format electronic. \nÎn 2015, cu ajutorul a patru profesori universitari, am tradus \nîn  limba  română  toate  constituțiile  Uniunii  Europene.  O  să  primiți \nfiecare dintre dumneavoastră, printr-un mesaj, din partea liderilor de \ngrup, această carte în format electronic. \nDupă 30 de ani îi evocăm astăzi aici pe membrii Adunării \nConstituante care ne-au lăsat moștenire o constituție care a reașezat \nțara după comunism. \nCare va fi moștenirea noastră, a celor de aici? Ce vom lăsa \nnoi?  O  împărțire  a  românilor  în  mai  multe  categorii:  bugetari  și \ncorporatiști, locuitori în țară sau în diaspora, pro sau contra Uniunii \nEuropene, pro sau contra justiției. \nDupă  câteva  luni  de  dezbateri  în  cadrul  Partidului  Social \nDemocrat ne-am pus întrebarea dacă această Constituție poate fi un \nliant al națiunii. \n                                                                                             27                                                                                          \n     \nPentru  a  căuta  răspuns  la  această  întrebare,  Asociația  „Pro \nDemocrația”  și  Institutul  Social-Democrat  „Ovidiu  Șincai”  au \norganizat  pe  1  iulie  o  dezbatere  consacrată  analizei  de  ansamblu  a \nevoluției societății românești guvernată de actuala Constituție. \nAți  primit  fiecare  dintre  dumneavoastră  această  carte.  Cei \ncare n-ați primit-o încă, o veți primi cu siguranță. Este un volum care \nreunește lucrările a 12 profesori universitari și 2 membri ai Adunării \nConstituante.  Au  fost  invitați  să-și  exprime  opiniile  cu  privire  la  o \nConstituție a viitorului și asupra măsurii în care Legea fundamentală \npoate fi îmbunătățită, astfel încât să răspundă marilor provocări ale \nRomâniei de astăzi, obiectivelor comune europene și ale omenirii, în \ngeneral.  \nVorbind de viața acestei Constituții și de obiectivele comune \neuropene,  fostul  ministru  al  integrării,  profesorul  Vasile  Pușcaș, \nspunea că revizuirea din 2003 a tratat aderarea la Uniunea Europeană \nca  un  simplu  act  de  politică  externă,  și  nu  ca  un  proces  intern  de \ntransformare a statului și a societății. \nRevizuirea din 2003 a reprezentat actul juridic care a făcut \nposibilă aderarea la Uniunea Europeană și NATO. \nÎncercările de revizuire din 2011-2013 au fost arme în bătălia \npolitică internă, din păcate, dar, în același timp, au arătat nevoia de \nclarificare a unor  texte scrise poate cu prea  mult entuziasm în anii \n1990-1991 și nevoia de a consfinți statutul nostru real de membri ai \nUniunii Europene și ai NATO. \n                                                                                             28                                                                                          \n     \nModificările actualei Constituții ar putea fi abordate din cel \npuțin trei perspective, dacă doriți. Aș spune una tehnică – și vă dau un \nexemplu – art. 29 vorbește de telegrame. Am întrebat Poșta Română \ncând a fost trimisă ultima telegramă. Acum mai bine de 10 ani. \nDomnul Florin-Vasile Cîțu: \nDomnule senator, vă rog să încercați să finalizați! \nDomnul Robert-Marius Cazanciuc: \nImediat, domnule președinte! E un moment solemn. \nDe  opțiune  politică,  regionalizarea  și  formarea  Guvernului. \nPoate președintele să încredințeze formarea Guvernului partidului care \na  câștigat  alegerile?  Și  inovativă.  Reglementarea  constituțională  a \nrolului opoziției parlamentare, protejarea drepturilor fundamentale în \nfața  provocărilor  generate  de  evoluția  inteligenței  artificiale  sau \nprotejarea  statului  în  fața  regimurilor  comerciale  și  economice \ntransfrontaliere. \nCred că astăzi, în Parlament, avem obligația față de poporul \nnostru să lansăm dezbateri publice față de principalele teme ale vieții \nsociale,  economice  și  politice,  asupra  modului  în  care  drepturile \nfundamentale  sunt  respectate  în  mod  real,  asupra  modului  în  care \nputerile statului au funcționat în slujba poporului și care în final să \nconducă,  de  ce  nu,  la  un  acord  politic  național  pentru  o  eventuală \nrevizuire a Constituției. Un asemenea proiect ar putea reprezenta un \nliant al națiunii care să contribuie la uniunea spirituală a poporului \nromân. \n                                                                                             29                                                                                          \n     \nVa fi posibil doar în măsura în care acest proces va fi unul \nautentic  și  oamenii  vor  vedea  că  este  unul  autentic,  nu  ca  un  alt \ninstrument într-o bătălie politică. \nDezbaterea  națională  în  jurul  temei  revizuirii  Constituției \npoate fi un instrument de atingere a obiectivului de refacere a legăturii \nțării cu fiecare român. \nAstăzi suntem datori să le lăsăm celor care vin după noi o \nRomânie în bună stare. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule senator. \nDin partea Grupurilor parlamentare ale PNL....  \n(Domnul  senator  Robert-Marius  Cazanciuc  revine  la \ntribună.) \nMai aveți? \nDomnul Robert-Marius Cazanciuc: \nAți primit, de asemenea, stimați colegi, o coliță nouă, timbre \nrealizate în 2019 de către Romfilatelia, în care pentru prima dată pe \ntimbre  au  fost  puse  drepturile  fundamentale.  Sunt  nouă  drepturi \nfundamentale, tipărite în milioane de exemplare, care au încercat să \nfacă cunoscută românilor Legea fundamentală. \nMulțumesc. (Aplauze.) \nDomnul Florin-Vasile Cîțu: \nMulțumim, domnule senator. \n                                                                                             30                                                                                          \n     \nO inițiativă foarte bună. \nDin partea Grupurilor parlamentare ale PNL, doamna senator \nLaura-Iuliana Scântei. \nDoamna Laura-Iuliana Scântei: \nVă mulțumesc, domnule președinte. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule președinte Emil Constantinescu, \nÎnaltpreasfinția Voastră, \nDomnule președinte al Curții Constituționale, \nDistinși membri ai Corpului diplomatic, \nDragi invitați, \nDoamnelor și domnilor senatori și deputați, \nSărbătorim într-adevăr 30 de ani de la intrarea în vigoare a \nConstituției din 1991. \nTimp  de  30  de  ani,  Constituția  a  garantat  stabilitatea \nregimului  politic,  a  oferit  termenul  de  referință  pentru  drepturile  și \nlibertățile fundamentale ale cetățenilor și a fost temelia pe care s-au \nconstruit instituțiile vitale ale statului. \nTotuși trebuie să fim sinceri, 30 de ani nu înseamnă mulți ani \nconstituționali.  Prin  comparație,  Constituția  de  la  1866  a  fost  în \nvigoare vreme de 57 de ani. Avem deci o Constituție tânără și, pe cale \nde consecință, o democrație la fel de tânără. \nDeși e tânără, Constituția prevede un obiectiv de țară istoric, \n                                                                                             31                                                                                          \n     \nîmpărtășit în egală  măsură de toate forțele politice responsabile, de \nautoritățile statului și de majoritatea românilor, și anume, România - \nstat democratic. Acel stat cu o democrație consolidată, axată pe cele 3 \nmari valori fondatoare ale liberalismului politic, și anume: protejarea \nvieții, promovarea libertății și garantarea proprietății. Adică un stat de \ndrept, un stat de tip occidental, care își respectă îndatoririle rezultate \ndin  angajamentele  internaționale,  inclusiv  cele  care  decurg  din \ncalitatea de stat membru UE și NATO. \nDoamnelor și domnilor, \nAți auzit și până acum, de la antevorbitorii mei, veți auzi în \ncontinuare, azi, la ceas aniversar, multe cuvinte frumoase, dar și critici \nla adresa Constituției în vigoare. Toate oferă răspunsuri cu privire la \nîntrebarea: Ce reprezintă Constituția României, după 30 de ani, pentru \ncetățeni,  pentru  politicieni  și  pentru  țară?  Că  înglobează  cele  mai \nînalte valori și idealuri ale unei societăți democratice, că este o pavăză \npentru  asigurarea  statului  de  drept  și  a  independenței  justiției,  o \ngaranție că nicio autoritate nu va abuza de puterea sa și va acționa în \nlimitele constituționale, că, într-adevăr, cuprinde catalogul de drepturi \nși libertăți fundamentale și că e un scut împotriva abuzului de putere al \nautorităților statului împotriva cetățenilor. \nÎn ce mă privește, am dorit astăzi să vă spun despre ce nu este \no Constituție. \nÎn primul rând, o Constituție nu este doar un document politic \nsau doar o lege care se poate modifica oricum și oricând, după bunul \nplac al unei majorități politice sau al unui partid care, de exemplu, s-ar \n                                                                                             32                                                                                          \n     \nteme că nu ar da nici după 20 de ani, în anul 2024, un candidat ales la \nfuncția de președinte al României. \nÎn  al  doilea  rând,  o  Constituție  nu  reprezintă  nimic  fără \nconstituționalism. Legea fundamentală a unui stat capătă valoare dacă \neste respectată în timp și dacă, prin respectarea continuă, la nivelul \nsocietății  se  creează  un  sentiment  puternic  de  apartenență  la \nConstituție și la valorile sale. \nÎn al treilea rând, o Constituție nu este în realitate opera unei \nmajorități  politice  conjuncturale,  deși  unii  așa  cred.  O  Constituție \ndurabilă este rezultatul unui autentic moment constituțional. Un astfel \nde moment constituțional a fost în anii 1990, 1991, atunci când s-a \nrealizat  trecerea  de  la  vechiul  regim  politic  totalitar  la  noul  regim \npolitic democratic. Constituția României a eliminat atunci posibilitatea \nconcentrării  puterii  în  mâinile  unei  persoane,  ale  unui  grup  de \npersoane  sau  ale  unei  instituții  și  așa  sperăm  să  rămână  pentru \ntotdeauna. \nMai târziu, în 2003, la momentul revizuirii, s-a avut în vedere \nnevoia fundamentală a României de a adera la structurile euroatlantice \nși de a se defini un destin european pentru societatea românească. \nFără  îndoială,  doamnelor  și  domnilor,  Constituția  nu  este \nperfectă,  iar  numeroasele  decizii  ale  Curții  Constituționale  i-au \nevidențiat vreme de 30 de ani și limitele și lipsurile. Cu toate acestea, \nmomentele  constituționale  autentice  pentru  revizuirea  Legii \nfundamentale trebuie să fie rezultatul unei nevoi sociale reale și să \nexprime  o  viziune  asupra  arhitecturii  statului,  construită  în  timp  și \n                                                                                             33                                                                                          \n     \nîmpărtășită de majoritatea cetățenilor. \nÎnchei spunându-vă că Partidul Național Liberal nu se teme \nde o revizuire a Constituției. PNL reafirmă angajamentul politic de a \ncontinua  construcția  statală  asumată  încă  de  la  înființarea  sa,  dar \natunci când va revizui Constituția nu va renunța la viziunea sa liberală \nasupra statului și asupra economiei. Liberalismul constituțional va fi \npromovat în continuare ca principiu de modernizare a statului român \nîn  era  digitalizării,  pentru  a  oferi  cetățenilor  cu  adevărat  un  stat \nfuncțional, bazat pe o economie liberă, pe domnia legii și pe respectul \ndrepturilor fundamentale. \nAșadar,  azi,  la  ceas  aniversar,  urăm  Constituției  noastre \nlongevitate  și  respect  din  partea  tuturor  –  cetățeni  și  întreaga  clasă \npolitică! \nVă mulțumesc. (Aplauze.) \nDomnul Florin-Vasile Cîțu: \nMulțumesc, doamnă senator. \nDin partea Grupurilor parlamentare ale USR, domnul senator \nRadu-Mihai Mihail. \nDomnul Radu-Mihai Mihail: \nMulțumesc, domnule președinte. \nDoamnelor și domnilor, \nSuntem  un  stat  care  derapează  spre  eșec  și  Constituția  din \n1991  nu  este  străină  de  ceea  ce  se  întâmplă.  Constituția  României \nmoderne, libere și prospere ar fi trebuit să înceapă cu punctul 8 de la \n                                                                                             34                                                                                          \n     \nTimișoara. Cu despărțirea conștientă și asumată de trecutul totalitar și \nde aceia care i-au făcut posibilă existența timp de o jumătate de veac. \nConstituția de la 1991 a venit după „Duminica orbului” din \n1990  și  a  consfințit  restaurația  foștilor  comuniști  și  securiști  din \nRomânia.  A  fost  scrisă  după  chipul  și  asemănarea  destinatarului  și \nautorului  –  Ion  Iliescu,  zis  și  comunist  cu  față  umană,  și  Antonie \nIorgovan, zis și comunist cu studii juridice. \nConstituția României validată la referendumul din decembrie \n'91 a fost scrisă de un președinte al Asociației Studenților Comuniști \ndin  Universitatea  București,  pentru  președintele  Uniunii  Tineretului \nComunist. \nAcum  30  de  ani  eram  reporter  la  Radio  Delta  și  eram  pe \nstradă și îi întrebam pe oamenii care mergeau foarte mândri să voteze \nConstituția, dacă au citit textul și de ce îl votează? Și răspunsul era \ncam același de la toți: „Păi, ne-a spus Ion Iliescu că e de bine”. \nUSR a apărut pentru că românii s-au săturat să le spună un \ntătuc și gașca lui ce să facă. (Aplauze. Vociferări.) \nAcum  oamenii  sistemului  tot  vorbesc  despre  schimbarea \nConstituției, astfel încât președintele să nu mai fie ales de români, ci \nde ei. (Vociferări.) \nOamenii fără chip vor ca funcția de președinte al românilor să \npoată fi scoasă la mezat și tranzacționată între grupurile parlamentare, \nmonedă de schimb în trocurile politice, departe de ochii lumii și de \nochii cetățeanului. \nUSR  a  apărat,  apără  și  va  apăra  statul  de  drept  și  valorile \n                                                                                             35                                                                                          \n     \ndemocrației liberale de toate încercările de a pune instituțiile statului, \noricare  ar  fi  ele...  (Vociferări.)  ...la  dispoziția  infractorilor,  a \nevazioniștilor, a hoților din bugetul de stat și a combinatorilor politici \ncare îi cauționează. (Vociferări.) \nȘi închei cu o ultimă remarcă. Antonie Iorgovan, părintele \nConstituției din '91, a fost, ca tot românul imparțial, expert în cadrul \nComisiei juridice constituționale și pentru drepturile omului din cadrul \nCFSN  și  independent,  dar  afiliat,  în  legislatura  '90-'92,  la  Grupul \nparlamentar al PNL, pentru ca apoi să treacă la PSD, demonstrând \nastfel multilateralismul FSN-ismului, așa cum îl vedem și astăzi. \nNu-i așa că de acolo de sus, de unde se află, Caragiale râde cu \ngura până la urechi? (Vociferări. Aplauze.) \nDomnul Florin-Vasile Cîțu: \nMulțumesc, domnule senator. \nDin  partea  Grupurilor  parlamentare  AUR,  domnul  George \nSimion. \nDomnul George-Nicolae Simion: \nMulțumesc frumos. \nA fost un referendum pentru modificarea Constituției, să fie \nspecificat  faptul  că  în  România  căsătoria  este  între  un  bărbat  și  o \nfemeie. Sper că nu vreți să modificați Constituția în sensul în care să îl \nluați pe domnul Cîțu legal de soție, da? (Vociferări.) \nNoi nu suntem de acord cu faptul că trebuie să se producă o \nfederalizare  sau  o  regionalizare  sau  cum  dorește  unul  sau  altul  din \n                                                                                             36                                                                                          \n     \npartidele și organizațiile non-guvernamentale care sunt în Parlament \nastăzi. Nici pentru punerea în acord cu anumite prevederi europene. \nNoi  credem  că  a  noastră  Constituție  este  foarte  bună.  Și  unele \nîncercări de încălcare a Constituției, cum a fost înlăturarea Avocatului \nPoporului, neconstituțională, au fost stopate. \nȘi dacă tot ne-ați dat niște timbre aici, în care sunt prevăzute \narticolele  fundamentale,  vedeți  că  pierdem  o  generație,  pentru  că \ndreptul la învățătură este asigurat. Din păcate, nu a fost asigurat de \nstatul  român,  prin  hotărâri  de  Guvern  care  sunt  aduse  aici,  în \nParlament  și  noi  doar  trebuie  să  le  ascultăm,  nici  măcar  nu  putem \ninterveni asupra stării de alertă. \nÎncetați  să  călcați  în  picioare  drepturile  fundamentale  ale \nromânilor și începeți să respectați Constituția! \nNu prin ședințe solemne faceți asta, ci respectând Constituția \nși eliminând orice formă de obligativitate asupra românilor! \nConstituția este bună. Trebuie susținută și trebuie apărată de \nuzurpatori, atât de aici, de la București, cât și de la Bruxelles! \nVă mulțumesc. (Aplauze.) \nDomnul Florin-Vasile Cîțu: \nMulțumesc. \nDomnul Tanasă. \nDomnul Dan Tanasă: \nDa. \nÎnaltpreasfinția Voastră, \n                                                                                             37                                                                                          \n     \nDomnule președinte al Camerei Deputaților, \nOnorați membri ai Guvernului, \nDoamnelor și domnilor senatori și deputați, \nArt.  3  al  Constituției  României  vorbește  despre  teritoriul \nRomâniei, care este inalienabil. \nDin  păcate,  în  ultimii  30  de  ani,  atât  PSD,  cât  și  PNL  și \nUDMR au permis vânzarea pământului României către străini, la un \nnivel demențial. \nDin  păcate,  suntem  poate  unici  în  lume,  ne-am  înstrăinat \npământul și am vândut, ne-am trezit într-o situație în care am permis, \nculmea, încălcarea art. 3 al Constituției României. \nArt. 12 vorbește de simbolurile naționale ale României. \nArt. 13 vorbește de limba națională, de limba română. \nEu  am  câștigat  câteva  zeci  de  procese  în  instanțele  din \nRomânia, prin care am încercat să impun respectarea limbii oficiale de \nstat. Și, din păcate, atât PSD, cât și PNL, ați tolerat timp de 30 de ani \natitudinile absolut inacceptabile ale UDMR atunci când vine vorba de \nsimboluri naționale și de limba oficială de stat în România. \nAți permis... ați permis – că plecați, domnule Kelemen Hunor \n–  ați  permis,  domnilor,  ca  în  Transilvania,  practic,  în  multe  zone, \nlimba maghiară să devină, practic, de facto limbă oficială de stat. Și \npermiteți în continuare, dragi colegi de la PSD și de la PNL! \nLimba oficială de stat nu este negociabilă cu nimeni! Și nici \nsimbolurile naționale! Acestea le puteți spune colegilor de la UDMR. \nȘi închei. \n                                                                                             38                                                                                          \n     \nArt. 47 vorbește despre faptul că: „Statul este obligat să ia \nmăsuri de dezvoltare economică și de protecție socială, de natură să \nasigure cetățenilor un nivel de trai decent”. \nÎn ultimii 30 de ani, modul în care PSD și PNL au înțeles să \nfacă  politică  în  România  ne  situează  pe  ultimele  locuri  la  ceea  ce \nînseamnă nivel de trai. Ultimele locuri în Europa. \nȘi, mai mult decât atât, modul în care PSD și PNL au făcut \npolitică în ultimii 30 de ani a dus la situația absolut inacceptabilă în \ncare peste 3,5 milioane de români au fugit de aici, de pe acest pământ. \nI-ați fugărit voi. Și, din păcate, în ultimii 4 ani, nici USR nu s-a lăsat \nmai prejos. \nMulțumesc. (Aplauze.) \nDomnul Florin-Vasile Cîțu: \nMulțumim. \nDomnul deputat Ciubuc. \nDomnul Ciprian Ciubuc: \nDomnule președinte al Senatului, \nDomnule președinte al Camerei Deputaților, \nDomnule președinte Constantinescu, \nStimați colegi, \nStimați invitați, \nEu am să vorbesc scurt. \nȘi am să vorbesc de art. 16 - cetățenii români sunt egali în \nfața legii. \n                                                                                             39                                                                                          \n     \nStimați colegi, \nNu  suntem  astăzi  în  măsură  să  respectăm  art.  16.  De  ce? \nPentru  că  pe  baza  ordonanțelor  de  urgență  și  a  stării  de  alertă, \ndrepturile  românilor  nu  sunt  respectate.  Avem  6  articole  din \nConstituție – domnule președinte al Curții Constituționale, puteți să \nconfirmați sau infirmați – care sunt călcate în picioare pentru că avem \no stare de alertă neconstituțională și măsuri restrictive aberante. \nVin de la întâlnirea care a avut loc săptămâna trecută, de la \nDelegația Adunării Parlamentare a Francofoniei, unde – vreau să vă \nspun un lucru foarte important și vă rog să fiți atenți cu toții – am fost \nadunați mai mulți parlamentari din Parlamentul României, care facem \nparte din Delegație, inclusivi parlamentari din toate țările francofone, \nni s-au ținut lecții de modificare a Constituției, sub motiv de COVID \nși sub motiv de pandemie. Din Parlamentul belgian ni s-a transmis, \ntrebuie  să  modificăm  Constituția  după  modelul  Luxemburg,  să \nomogenizăm  Constituția.  Inclusiv  toate  țările  care  fac  parte  din \nUniunea Europeană. \nDe asemenea, ni s-a vorbit despre suspendarea Parlamentelor \nnaționale. (Vociferări.) \nNi s-a vorbit de suspendarea Parlamentelor naționale. \nMă  bucur  că  colegii  de  la...  antevorbitorii  mei  au  vorbit \ndespre modificarea Constituției. \nStimați colegi, \n Nu putem să modificăm Constituția, să o omogenizăm dacă \nnu ne întoarcem la popor. \n                                                                                             40                                                                                          \n     \nAm  susținut  și  în  Parlamentul  din  Albania,  la  Adunarea \nParlamentară a Francofoniei, susțin și de aici – cum vă veți uita în \nochii  copiilor  dumneavoastră  sau  în  ochii  românilor  dacă  vom \nmodifica Constituția și vom omogeniza Constituția după Constituția \ndin Luxemburg... (Vociferări.) ...sub motiv de COVID și sub motiv de \npandemie? \nAm  numărat,  de  19  ori  s-a  vorbit  de  cuvântul  „control”. \nControlul  pandemiei,  nemijlocit,  controlul  oamenilor.  Nu  putem \ncontrola  pandemia  dacă  nu  putem  controla  mișcarea  oamenilor  în \nEuropa și în statul național. \nOameni buni, \nStimați colegi, \nMă adresez și românilor și dumneavoastră. \nSă vă ferească Dumnezeu de o revoltă populară! \nCum  le-am  spus  și  francezilor  din  Parlamentul  din  Albania, \nromânii nu sunt ca francezii, să iasă o lună, două, trei, o lună, 10 luni la \nproteste. Românii au ieșit 9 zile și Ceaușescu a dispărut. \nNoi avem o istorie de comunism. Știm că aceste restricții care ni \nse  impun  în  Parlamentul  național  vin  doar  să  îngrădească  drepturi  și \nlibertăți și nu măsuri ca să controlăm pandemia! \nNu putem să suspendăm drepturile noastre fundamentale conform \nConstituției și să modificăm Constituția fără să ne întoarcem la popor! \nDe  aceea,  vă  rog  pe  toți  să  conștientizați  că  pentru  orice \nmodificare a Constituției trebuie să fie direct întrebat și poporul român, și \noamenii care ne-au ales. \nVă mulțumesc. \n                                                                                             41                                                                                          \n     \nȘi sunt încrezător că dumneavoastră veți reflecta la ce am vorbit \nastăzi aici. \nPuteți să-i întrebați și pe colegii dumneavoastră care au fost în \nParlamentul din Albania, să vă confirme acest lucru. \nMulțumesc. (Aplauze.) \nDomnul Florin-Vasile Cîțu: \nMulțumim. \nVă  garantăm  că  orice  modificare  se  va  face  doar  prin \nreferendum, deci mergem la popor. \nGrupul parlamentar al UDMR, domnul Csoma Botond. \nDomnul Csoma Botond: \nOnorați invitați, \nDoamnelor și domnilor deputați, \nRomânia  a avut o experiență totalitară cruntă sub regimul \ncomunist, mai ales în „Epoca de Aur”, sub Ceaușescu. Iar dacă luăm \nîn considerare acest lucru cred că adoptarea Constituției în anul 1991 a \nfost  un  pas  foarte  important  pe  drumul  făuririi  unei  societăți \ndemocratice, după decenii lungi de totalitarism. \nSigur, acea Constituție, Constituția de la 1991, a reflectat atât \nmomentul  politic,  cât  și  majoritatea  parlamentară  existentă  sau \nmajoritatea din Adunarea Constituantă, dar a reflectat și acea euforie, \npentru că oamenii în sfârșit erau liberi și puteau să-și spună opinia \nliber în această țară și nu sosea  mașina neagră dimineața să-i ducă \nundeva. \nȘi cred că a fost un moment foarte important, din acest punct \n                                                                                             42                                                                                          \n     \nde vedere. \nS-a  mers  pe  ideea  unei  –  cred  eu  –  unei  republici \nsemiprezidențiale, care nu e similară nici cu Franța, nici cu Statele \nUnite. Sunt niște deosebiri importante.  \nÎn Statele Unite nu există premier.  \nÎn Franța, premierul este subordonat președintelui.  \nLa  noi,  premierul  nu  este  subordonat,  dar  președintele \ndesemnează candidatul la funcția de premier. \nȘi dacă ne uităm, în ultimii 15 ani a existat un conflict major \nîn sânul puterii executive, mai ales când vorbim politic de coabitare \nîntre președinte și premier. \nȘi cred că acest conflict permanent care a existat în puterea \nexecutivă nu a făcut cinste României. \nȘi,  din  acest  punct  de  vedere,  cred  că  avem  nevoie  de  o \nmodificare a Constituției. Să lămurim anumite chestiuni, nu numai în \nsânul puterii executive, putem vorbi și de Parlament. \nNoi  propunem  să  menținem  sistemul  bicameral,  dar  cu \natribuții  separate,  pentru  Senat  și  Camera  Deputaților,  și  ne  putem \ngândi  și  la  un  sistem  distinct  de  alegere  a  Senatului  și  a  Camerei \nDeputaților. \nSigur că prin Constituția de la 1991 s-a instituit și un sistem \nde checks and balances, acest mecanism de protecție și echilibru care \nîn  multe  cazuri  a  funcționat,  în  multe  cazuri  nu  a  funcționat.  De \nexemplu, când președintele României, în foarte multe cazuri, cred eu \nși  credem  noi,  de  la  UDMR,  indiferent  cine  a  fost  președintele \n                                                                                             43                                                                                          \n     \nRomâniei, și-a depășit atribuțiile constituționale, neavând o activitate \nde  mediere,  ci  având  o  activitate  eminamente  politică,  în  anumite \nmomente, în această țară. \nSigur, trebuie să aducem în discuție și statutul minorităților, \nstatutul minorităților din România. \nPoate ați citit și dumneavoastră că în anumite documente pe \ncare  România  le-a  adoptat,  atât  în  CSAT  sau  în  alte  instituții, \nminoritățile  naționale  de  multe  ori  reprezintă  un  factor  de  risc  la \nadresa securității naționale. \nCred că după 30 de ani a venit timpul ca să existe o relație de \nîncredere între statul român și  minoritățile naționale care trăiesc pe \nteritoriul statului român. Și, în această privință, s-ar impune, stimați \ncolegi,  ca  minoritățile  naționale  să  devină  factori  constitutivi  ai \nstatului român. Cred că după 30 de ani și în România se poate realiza \nacest lucru. \nDacă vorbim de modificarea Constituției, cred că o reașezare \nîn  sânul  puterii  executive  am  putea  realiza  și  prin  trecerea  la  o \nrepublică parlamentară. \nNu aș dori să intru în detaliu acum, ce înseamnă o republică \nparlamentară,  dar  vreau  să  vă  supun  atenției  următorul  aspect  -  în  \nUniunea  Europeană,  în  majoritatea  țărilor  membre,  există  republică \nparlamentară. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule deputat. \n                                                                                             44                                                                                          \n     \nDin  partea  Grupului  parlamentar  al  minorităților  naționale, \ndomnul deputat Cătălin-Zamfir Manea. \nDomnul Cătălin-Zamfir Manea: \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nStimate domnule președinte Constantinescu, \nDomnule președinte al Curții Constituționale, \nStimați reprezentanți ai Corpului diplomatic, \nDoamnelor și domnilor senatori și deputați, \nAstăzi România aniversează Ziua Constituției și împlinirea a \n30 de ani de la referendumul din 8 decembrie 1991, prin care a fost \naprobată Legea fundamentală, moment care a marcat opțiunea fermă a \nnațiunii române pentru un regim de guvernare democratic. \nPrin adoptarea Constituției României s-au pus bazele statului \nde drept și ale democrației constituționale. \nÎn anul 2003, Constituția a fost revizuită, construcția sa fiind \nconsolidată și adaptată la evoluțiile statului de drept, ale societății și la \nnoul context euroatlantic. Atunci, în anul 2003, noi, cei din Grupul \nparlamentar  al  minorităților  naționale,  am  fost  primii,  de  aici,  din \nParlament,  care  am  propus  o  serie  de  modificări  majore  ale \nConstituției,  precum:  regim  parlamentar;  Legea-cadru  pentru \nminorități, care, de altfel, este prevăzută în Constituția României la \ncategoria de legi organice și care, din păcate, nu a fost încă adoptată; \nlimitarea  ordonanțelor  de  urgență;  regândirea  organizării \n                                                                                             45                                                                                          \n     \nadministrativ-teritoriale;  organizarea  Senatului  ca  și  Cameră  a \nRegiunilor; echilibrarea puterilor în stat. \nDin  păcate,  propunerile  noastre  făcute  în  acel  an  au  fost \nrespinse de parlamentarii dumneavoastră de atunci. Menționez, au fost \nrespinse. \nDe  subliniat  este  faptul  că  în  prezent,  la  nivelul  Uniunii \nEuropene, din cele 27 de state, 17 dintre ele au regim parlamentar. \nAșadar,  marea  majoritate  a  statelor  membre  din  Uniunea \nEuropeană funcționează ca republici parlamentare. \nParlamentul  României  trebuie  să  aibă  mai  multă  putere \npentru că, stimați colegi, potrivit art. 61 din Constituție, Parlamentul \neste  organul  reprezentativ  suprem  al  națiunii  române  și  unica \nautoritate legiuitoare a țării. \nStimați colegi, \nConstituția României este consfințită prin voința suverană a \npoporului și reprezintă un set de principii și norme fundamentale care \nse adresează în egală măsură autorităților statului și cetățenilor săi. \nFuncționarea  instituțiilor  statului,  garantarea  drepturilor  și \nlibertăților individuale și derularea în ansamblu a întregii vieți a unei \nnațiuni își au originea în textele înscrise în Constituție. \nDe  aceea,  Constituția  României  poate  fi  cartea  sacră  a \nexistenței  noastre,  iar  aniversarea  ei  astăzi  constituie  o  adevărată \nsărbătoare. \nConstituția țării trebuie respectată, nu doar în litera, ci și în \nspiritul  ei,  destinatarii  săi  având  obligația,  nu  doar  morală,  ci  și \n                                                                                             46                                                                                          \n     \nconstituțională,  de  loialitate  constituțională  și  de  interpretare  a \nnormelor sale cu bună-credință. \nAplicarea principiului controlului constituționalității legilor a \ncondus  la  înființarea  Curții  Constituționale,  care,  așa  cum  s-a  mai \nprecizat de la această tribună, în cursul ședinței solemne, reprezintă \ngarantul supremației Constituției. \nSensul  existenței  Constituției  României  constă  în  apărarea \nvalorilor fundamentale înscrise în Legea fundamentală. \nDacă  nu  este  în  mod  activ  și  efectiv  apărată,  Constituția \nRomâniei riscă să fie redusă la un set de principii și norme de drept \nfrumoase,  nobile,  dar  invalide,  lipsite  de  orice  valoare  și  forță,  iar \natunci  când  Constituția  nu  este  respectată  sunt  puse  sub  semnul \nincertitudinii construcția democratică a statului și întreaga sa ordine de \ndrept. \nOrice popor, pentru a fi puternic, trebuie să-și iubească și să-\nși apere Constituția pentru că aceasta îi aparține și îl reprezintă. \nConstituția României conferă un sens comunității politice. \nNu  în  ultimul  rând,  Constituția  consfințește  garanția \ndezvoltării  normale  a  societății  noastre  împotriva  oricărei  forme  de \ntotalitarism, intoleranță, discriminare și populism. \nGrupul parlamentar al minorităților naționale se va implica în \nprocesul de revizuire a Constituției și, ca de fiecare dată, va propune și \nva susține măsuri care să consolideze democrația și care să contribuie \nla  apărarea  drepturilor  și  libertăților  fundamentale  ale  tuturor \ncetățenilor săi. \n                                                                                             47                                                                                          \n     \nSă nu uităm, stimați colegi, că minoritățile naționale au avut \nun rol extrem de important în construcția statului român. \nÎn încheiere, aș vrea să vă reamintesc că potrivit art. 4, care \nprevede, și nu „vorbește”, așa cum am mai auzit de la această tribună, \nRomânia este patria comună și indivizibilă a tuturor cetățenilor săi, \nfără deosebire de rasă, de naționalitate sau de apartenență etnică. \nLa mulți ani Constituției României! \nLa mulți ani, România! \nLa mulți ani tuturor cetățenilor acestei țări! \nMulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  deputaților  și  senatorilor  neafiliați,  doamna \nsenator Diana Iovanovici-Șoșoacă. \n                                                                                             48                                                                                          \n     \nDoamna Diana Iovanovici-Șoșoacă: \nMulțumesc. \nAm asistat aici, am  înțeles, la o ședință solemnă prin care \naniversăm Constituția României. \nN-am  auzit  pe  niciunul  dintre  noi spunând  la  mulți  ani  de \nSfântul Nicolae tuturor sărbătoriților de astăzi! La  mulți ani, popor \nromân, pentru Sfântul Nicolae! (Aplauze.) \nCei care nu aplaudați – probabil că vă trebuie o nuia pentru \nSfântul  Nicolae!  Pentru  că  suntem  aici  creștini  din  toate  timpurile! \nPentru că respectăm drepturile tuturor! \nAsistăm  astăzi  la  o  așa-zisă  aniversare  a  Constituției \nRomâniei,  că  nu  am  auzit  aici  decât  denigrări  ale  Constituției \nRomâniei și solicitări de schimbare. \nCum poți să aniversezi? E ca și când aniversezi 30 de ani de \ncăsătorie și anunți divorțul. \nAsta  ați  făcut  astăzi,  ați  pângărit  Constituția  României,  pe \ncare ar trebui să o cunoașteți cu toții! \nA existat un jurnalist în foaier, care, în urmă cu câteva luni – \nRafaelo Varga –, v-a întrebat pe cei mai mulți dintre dumneavoastră, \ndacă ați citit Constituția României? Cei mai mulți ați spus nu, nu am \navut timp. \nÎn schimb, vă aflați aici, în fabrica de legi a României, unde \nConstituția este Biblia românului. Mai presus de Constituție nu este \ndecât Dumnezeu și Biblia. Atât! \nDe 30 de ani încălcați pas cu pas Constituția României! \n                                                                                             49                                                                                          \n     \nÎn ultimii 2 ani, ați omorât-o! Ați adoptat Legea nr. 136/2020 \nși  Legea  nr.  55/2020,  care  încalcă  prevederile  art.  53  alin.  (2)  din \nConstituția României întrucât anulează efectiv existența drepturilor și \nlibertăților fundamentale. \nAstăzi, de Sfântul Nicolae și ziua acestei ședințe solemne, în \ncare văd că cea mai mare parte a Guvernului a plecat, mulți invitați au \nplecat,  domnul  președinte  nu  participă  pentru  că  nu  îi  place  să \nparticipe  la  astfel  de  evenimente,  cinste  domnului  Constantinescu, \nfostul  președinte,  că  a  venit!  Vine  tot  timpul.  Felicitări,  domnule \npreședinte! (Aplauze.) \nAșa se respectă poporul și Parlamentul! \nCinste tuturor care ați venit! \nCelorlalți, o nuia de la Sfântul Nicolae! \nTot  pe…  vă  spun  că  de  25  de  ani  lucrez  cu  Constituția \nRomâniei. \nPână și cel mai tânăr avocat, procuror, judecător, jurist știe \nConstituția României! \nAvând în vedere că nu o cunoașteți și o pângăriți chiar de \nziua ei, nu mă mai miră faptul că v-ați bătut joc de ea, mai ales în \nultimii 2 ani. \nAtâta  timp  cât  mai  există  câțiva  avocați,  și  juriști,  și \njudecători și procurori care își fac treaba în această țară, peste voința \ndumneavoastră, Constituția României mai are o șansă! \nDe 30 de ani - spuneți că o respectați? - n-ați respectat nimic! \n                                                                                             50                                                                                          \n     \nArt. 47 - traiul decent. Sunt peste 30% din români care trăiesc \nsub pragul sărăciei! 70% din români trăiesc în sărăcie! \nUnde,  cine  a  plătit  vreodată  pentru  încălcarea  Constituției \nRomâniei? \nConstituția  României,  stimați  domni  care  râdeți  și  vorbiți, \naici, în primele bănci! \nV-am urmărit pe toți! N-ați avut bunul-simț să vă ascultați \nniciodată în tăcere unii pe alții! Este chestiune de educație! Eu am stat \nși  v-am  ascultat,  indiferent  că  am  fost  sau  nu  de  acord  cu \ndumneavoastră, sunt cei 7 ani de acasă! \nNu  puteți,  în  ditai  Parlamentul  României,  Legislativul \nRomâniei, să vă comportați în felul acesta și să nu vă ascultați, să vă \nacordați măcar șansa de drept la liberă exprimare și la opinie! \nDar  nici  nu  putem  să  acceptăm  să  venim  la  aniversarea \nConstituției în care toți cereți schimbarea Constituției! Pentru că pe \naceastă Constituție ați jurat în acest mandat, nu să o schimbați, ci să o \nrespectați! \nNu este posibil ca această Constituție care v-a adus aici cu \ntoate drepturile pe care le aveți și obligațiile adiacente să fie încălcată \nde voi, să cereți să fie schimbată! De ce? În condițiile în care nici \nmăcar pe aceasta nu o respectați! \nDomnul Florin-Vasile Cîțu: \nMulțumim, doamnă senator. \nDoamna Diana Iovanovici-Șoșoacă: \n                                                                                             51                                                                                          \n     \nImediat, mai am… conchid acum. \nI-am  cerut  Sfântului  Nicolae  să-mi  dea  un  cadou  pentru \naniversarea Constituției României. Asta mi-a lăsat! Este o botniță prin \ncare… (Aplauze.) …Constituția, drepturile și libertățile fundamentale \nau fost anulate de către Parlament, de către Președinte și Guvern! \nȘi rog aici reprezentantul Curții Constituționale să aibă mai \nmult curaj, așa cum a avut în Decizia nr. 457/2020, pct. 68, în care au \nmenționat  că  starea  de  alertă  încalcă  statul  de  drept,  este  creată \nartificial  și  nu  există  fundament  constituțional  pentru  existența \nacesteia! \nTrăiască România liberă! \nTrăiască dreptul la liberă exprimare! \nJos botnița! (Aplauze.) \nDomnul Florin-Vasile Cîțu: \nMulțumim. \nDin  partea  Grupului  parlamentar  al  USR,  domnul  deputat \nMihai-Alexandru Badea. \nDomnul Mihai-Alexandru Badea: \nStimați membri ai Parlamentului, \nDistinși invitați, \nOnorată asistență, \nConstituția din 1991 este cea de-a șaptea lege fundamentală \npropriu-zisă a României, într-o istorie de 155 de ani, care a început în \n1866, sub domnitorul Carol I. \n                                                                                             52                                                                                          \n     \nÎn pofida criticilor care i-au fost aduse, unele bine întemeiate, \nactuala  Constituție  a  reprezentat  o  realizare  importantă,  având  în \nvedere contextul intern și internațional în care a fost adoptată. Într-o \nperioadă  în  care  alte  state  din  regiune  alegeau  să-și  revizuiască \nconstituțiile comuniste, statul român își elabora o lege fundamentală \ncu  totul  nouă,  dând  astfel  mesajul  a  ceea  ce  ar  fi  trebuit  să  fie \ndespărțirea completă de vechiul regim. \nÎn cei 30 de ani de existență s-au consumat nu mai puțin de 7 \ninițiative de revizuire, dintre care doar cea din 2003 a avut succes și \nne-a permis aderarea la NATO și Uniunea Europeană. \nCea de-a opta, cunoscută sub denumirea de „Fără penali în \nfuncții publice”, se află încă în desfășurare, după ce a primit votul \nunanim al Camerei Deputaților, anul trecut. \nChiar  dacă  n-a  existat  suficientă  voință  politică  pentru \norganizarea referendumului, odată cu alegerile parlamentare, continuu \nsă sper că Senatul va adopta acest proiect și că va alege un moment \nfavorabil care să permită întrunirea cvorumului necesar. Ar fi pentru \nprima dată când o constituție a României este revizuită la inițiativa \ncetățenilor români. \nSă nu ratăm șansa de a scrie această pagină de istorie! \nVă mulțumesc. (Aplauze.) \nDomnul Florin-Vasile Cîțu: \nMulțumim. \nTot din partea Grupului parlamentar al USR, domnul deputat \nAndrei-Răzvan Lupu. \n                                                                                             53                                                                                          \n     \nDomnul Andrei-Răzvan Lupu: \nDomnule președinte al Senatului, \nDomnule președinte al Camerei Deputaților, \nDomnule președinte al Curții Constituționale a României, \nStimați membri ai Corpului diplomatic, \nStimați reprezentanți ai cultelor religioase, \nDoamnelor și domnilor parlamentari, \nSuntem  aici  pentru  a  marca  un  moment  special  din  istoria \nnoastră, adoptarea Constituției în 1991, și îmi pare rău că unii dintre \ncolegii noștri au uitat acest lucru. \nPentru  mine,  a  vorbi  despre  Constituția  României  are  o \nsemnificație specială pentru că, pe de o parte, acest act vital pentru \ndemocrația noastră are o vârstă care o depășește pe a mea. \nPe de altă parte, ca absolvent de drept și cadru didactic în \ndomeniul  dreptului  constituțional,  este  o  onoare  să  pot  discuta, \ndezbate  și  construi  o  carieră  aici,  alături  de  dumneavoastră,  în \nParlamentul  României,  care  Parlament  își  trage  seva  și  relevanța \ninstituțională din chiar Constituția României. \nSunt deputat al USR și spun asta pentru că probabil această \netichetă înseamnă astăzi că ne găsim în dezacord politic cu majoritatea \nparlamentară. E un dezacord generațional și un dezacord de viziune \npolitică asupra viitorului nostru comun. \nDar  în  ciuda  acestor  disonanțe  și  în  ciuda  acestor  viziuni \ncontradictorii, precum și ca persoană care a susținut nevoia de a aduce \n                                                                                             54                                                                                          \n     \nschimbări  majore  actualei  Constituții,  aș  vrea  să  punctez  partea \nmeritorie a actualei Legi fundamentale. \nSe vede foarte clar din textul Constituției actuale teama de \ndictatură a celor care au redactat-o. Și este de înțeles că la începutul \nanilor '90 cei care au redactat-o erau încă plini de amintirile perioadei \ncomuniste. Cred că această teamă a reușit să creeze mai mult echilibru \nîntre puterile statului, care ne-a salvat de dorința unor oameni politici \nde a câștiga mai multă putere decât ar fi trebuit. \nPrecauțiile  părinților  actualei  Constituții  au  favorizat  poate \nunele blocaje instituționale, dar, slavă Domnului, ne-au salvat astăzi \nde a fi alături de unele state iliberale, cum sunt cazuri în estul Europei. \nDar  cum  timpul  lucrează  neîndurător,  trebuie  să  vedem  și \nnevoia de schimbare. \nExistă puncte importante în care trebuie să clarificăm starea \nactuală. Și aș enumera doar câteva: \n- Reforma Curții Constituționale; \n- Reducerea numărului de parlamentari și a modului în care \nlucrează Parlamentul; \n-  Clarificarea  raportului  dintre  legislația  europeană  și  cea \nnațională, inclusiv Constituția; \n-  Și,  bineînțeles,  introducerea  Proiectului  „Fără  penali  în \nfuncții publice” în corpul Constituției. \nMai  sunt  și  altele,  desigur,  dar  cred  în  înțelepciunea  celor \ncare  vor  face  parte  din  structura  parlamentară  ce  se  va  ocupa  de \nrevizuirea Constituției. \n                                                                                             55                                                                                          \n     \nNoi, Grupul USR, suntem pregătiți pentru această provocare \npe care orice om politic ar trebui să o trateze cu maximă preocupare. \nEste  un  moment  important  din  istoria  statului  român,  a \ninstituțiilor sale și, mai presus de orice, a cetățenilor țării. \nSper că dincolo de ceea ce ne separă generațional sau politic, \nsă putem lucra împreună pentru un scop care transcende partidele și \ngenerațiile din care facem parte. \nAvem nevoie, după 30 de ani de la adoptare și după 18 ani de \nla singura sa revizuire, de o constituție reformată. \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nȘi, din partea Grupului parlamentar al PNL, domnul deputat \nIoan Cupșa. \nDomnul Ioan Cupșa: \nDomnilor președinți ai Camerelor Parlamentului, \nOnorați invitați, \nDomnule președinte Emil Constantinescu, \nDoamnelor și domnilor, \nSe  împlinesc  în  aceste  zile  30  de  ani  de  la  adoptarea \nConstituției din anul 1991, un act politic de o importanță covârșitoare \npentru  noi.  Un  act  care  a  însemnat  ruperea  definitivă  de  regimul \npolitic stabilit în anul 1945 în România. Ruperea de organizarea de \n                                                                                             56                                                                                          \n     \nstat care, prin relațiile sociale impuse, ne-a chinuit, ne-a nefericit pe \nnoi, românii. \nÎnainte de a continua însă, dați-mi voie să citez din spusele \nmarelui filosof idealist, Hegel – „Fiecare țară are Constituția care i se \npotrivește”. \nConstituția din anul 1991 este opera Comisiei constituționale, \nprecum  și  a  unui  Parlament  transformat  în  Adunare  Constituantă. \nParlamentari sprijiniți de experți în drept constituțional au reușit să \nadopte  Legea  fundamentală.  Merită  respectul  nostru  pentru  acest \nlucru. \nDemersul lor este unul criticabil, este imperfect, dar să nu \nuităm că această constituție, Constituția din anul 1991, ne-a fost nouă \nutilă. \nA  devenit  o  obișnuință  să  identificăm  Constituția  folosind \nexpresia  „lege  fundamentală  a  unui  stat”.  Statul  și  Constituția  se \ncondiționează reciproc. \nDin punct de vedere istoric, în statul român, să nu uităm, în \nmai puțin de 70 de ani am avut parte de 6 constituții – 1923, 1938, \n1948, 1952, 1965, 1991 -, precum și o revizuire, ulterior, în anul 2003. \nO fi bine? \nPermiteți-mi, în ceea ce privește aprecierea constituțiilor pe \ncare noi în epoca modernă a statului le-am avut, să citez din cel care \neste de neuitat, Petre Țuțea, care, cu stilul său inconfundabil, afirma: \n„Constituția liberală din 1923 nu e o operă, e o capodoperă. Un rege \n                                                                                             57                                                                                          \n     \nputernic, înfășurat într-un stat al normelor liberale: separația puterilor \nși libertăți câte dorește nea Niță (...)”. \nSuntem datori să respectăm Constituția în spiritul ei. De ce în \nspiritul ei? Pentru că deseori – și aici aveți cu toții această experiență – \nnormele pe care le punem noi în pagină sunt departe de perfecțiunea \nlimbajului juridic de care ar trebui să dea dovadă. \nSpiritul Constituției - principii, idei, elemente de bază care \nsunt necesare, pe care întreaga noastră viață socială se construiește, \nașadar, aceste principii trebuie înțelese și trebuie însușite. \nSunt dator să spun astăzi – interpretarea și aplicarea normelor \nconstituționale  de  către  reprezentanții  puterilor  în  stat,  de  către \nreprezentanții instituțiilor de rang constituțional au avut suficient de \nmulte sincope în ultimii ani. \nPe  de  o  parte,  au  existat  prea  multe  conflicte  juridice  de \nnatură constituțională. Poate nu din cauza imperfecțiunii legii, cât mai \nmult din cauza abuzului prin care cei care vremelnic au fost sau sunt \nputere în stat au înțeles să aplice normele constituționale. \nSă nu uităm, am adoptat prea multe acte normative care nu \nrespectă rigoarea constituțională. \nPe  de  altă  parte,  deciziile  pe  care  le-a  pronunțat  Curtea \nConstituțională a României sunt contradictorii deseori. Contradictorii \nîntr-o  perioadă  relativ  scurtă  de  timp.  Ceea  ce  înseamnă  că \nfuncționează  imperfect  Curtea  Constituțională  a  României,  garantul \nsupremației Constituției. \n                                                                                             58                                                                                          \n     \nExpresia  „este  constituțional  dacă...”,  care  se  regăsește  în \nprea  multe  decizii  ale  Curții  Constituționale,  a  transformat  uneori \nCurtea Constituțională a României într-un legiuitor ad-hoc. \nConstituția este imperfectă, imperfecte sunt legile pe care noi \nle adoptăm, este un fapt. \nMorbul perimării există cuprins în fiecare lege pe care noi am \nadoptat-o. De fiecare dată trebuie să adaptăm legile, modificându-le, \nașa cum și Constituția se impune probabil să o modificăm. Pentru că \nsituația economică, socială, politică, atât internă, cât și internațională, \nse modifică în timp ce noi vorbim. \nConstituția este fundament al întregului sistem de drept. Este \ncheie de boltă a organizării și funcționării statului nostru. \nConstituția este legea scrisă cu majuscule. Lege care are drept \nscop  ultim  apărarea  demnității  omului,  apărarea  drepturilor, \nlibertăților  fundamentale  și,  atenție,  stabilirea  obligațiilor  esențiale. \nToate acestea împreună ne definesc pe noi ca oameni. \nConstituția este mijloc, și nu scop în sine. \nCeea ce trebuie cu adevărat să ne  preocupe este ca  pentru \nviitor Constituția să fie fundamentul dezvoltării națiunii noastre. Să fie \nfundamentul mai binelui viitor al fiecăruia dintre noi. \nSă  ne  dea  Dumnezeu  înțelepciunea  să  identificăm  valorile \nfundamentale! Acele valori care ne permit nu doar să supraviețuim ca \noameni,  ca  cetățeni  ai  României,  ci  care  ne  ajută  să  trăim  demn.  \nCele care ne ajută să ne găsim fericirea. Să le protejăm și să construim \nfolosindu-ne de ele Legea fundamentală. \n                                                                                             59                                                                                          \n     \nConstituția este o lucrare pentru prezent, dar în mod special \nConstituția  este  o  lucrare  pentru  viitor.  Constituția  trebuie  să  fie  o \nprivire aruncată în viitor. În viitorul națiunii noastre. \nDar pentru ca toate acestea să devină realitate trebuie să luăm \naminte că nu avem nevoie de nimic altceva decât de un proiect de țară. \nNu  avem  nevoie  de  o  abstracțiune,  nu  avem  nevoie  de  o  operă \nformală, avem nevoie de Constituția noastră. \nȘi dați-mi voie, la sfârșit, să citez dintr-un înțelept care acum \nmai bine de 200 de ani înțelegea acest lucru și încerca să ne învețe și \npe noi. \nJoseph de Maistre ne spunea - „O constituție care este făcută \npentru  toate  națiunile  nu  este  făcută  pentru  niciuna,  e  o  pură \nabstracțiune, e o operă școlărească făcută pentru a exersa spiritul (...)”. \nLa mulți ani, România! \nO zi bună, români! \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nVă mulțumesc, stimați colegi, pentru participare. \nPermiteți  să  declar  închisă  ședința  solemnă  comună  a \nSenatului și Camerei Deputaților. \nVă mulțumesc. \n \nȘedința s-a încheiat la ora 14.46. \n \n "
    },
    "41": {
        "start_text": "Domnul Mihai-Alexandru Badea:",
        "start_index": -1,
        "end_text": "Domnul Florin-Vasile Cîțu:",
        "end_index": -1,
        "text": "                                                              1                                                                                          \n     \n06 decembrie 2021 – ședință comună \n \n \nS U M A R \n \n1.  Alocuțiuni dedicate aniversării a 30 de ani de  2. \nla adoptarea Constituției în vigoare de către Adunarea \nConstituantă. \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n                        S T E N O G R A M A \nședinței solemne comune a Camerei Deputaților și Senatului  \ndin data de 6 decembrie 2021 \n \n \nȘedința a început la ora 13.03. \nLucrările ședinței au fost conduse de domnul senator Florin-\nVasile Cîțu, președintele Senatului, asistat de domnul senator Sorin \nLavric,  secretar  al  Senatului,  și  de  doamna  deputat  Alexandra \nPresură, secretar al Camerei Deputaților.  \nDin  prezidiu  a  făcut  parte  și  domnul  deputat  Ion-Marcel \nCiolacu, președintele Camerei Deputaților. \nDomnul Florin-Vasile Cîțu: \nBună ziua! \nStimați colegi,  \nHaideți să începem ședința! \nAstăzi avem ședința solemnă a... \nSe așază oamenii...? \nStimați colegi,  \nVă rog să vă așezați, să începem ședința! \nAstăzi avem ședința solemnă comună a Senatului și Camerei \nDeputaților  dedicată  aniversării  a  30  de  ani  de  la  adoptarea \nConstituției în vigoare de către Adunarea Constituantă. \n                                                                                             3                                                                                          \n     \nDomnule președinte al Camerei Deputaților,  \nDomnule prim-ministru, \nDomnilor foști președinți ai României,  \nDoamnelor și domnilor miniștri, \nDomnule președinte al Curții Constituționale,  \nStimați membri ai Corpului diplomatic, \nPreafericirea Voastră,  \nÎnaltpreasfinția Voastră, \nDoamnelor și domnilor deputați, \nStimați invitați,  \nOnorată asistență, \nVă  rog  să-mi  permiteți  să  declar  deschisă  ședința  solemnă \ncomună dedicată aniversării a 30 de ani de la adoptarea Constituției în \nvigoare de către Adunarea Constituantă.  \nVă invit să ascultăm Imnul național al României. \n(Se intonează Imnul național „Deșteaptă-te, române!”.) \nDomnul Ion-Marcel Ciolacu:  \nInvit la tribună pe domnul Florin Cîțu, președintele Senatului \nRomâniei. \nDomnul Florin-Vasile Cîțu: \nBună ziua! \nDoamnelor și domnilor parlamentari, \nStimați invitați,  \nDistinsă asistență, \n                                                                                             4                                                                                          \n     \nSe împlinesc trei decenii de la intrarea în vigoare, în urma \naprobării  prin  referendumul  național  din  decembrie  1991,  a \nConstituției României. Atunci, din punct de vedere constituțional, ne-\nam despărțit de o epocă sumbră a istoriei țării noastre, în care regimul \ncomunist totalitar a încălcat sistematic cele mai elementare drepturi \nale  românilor.  Reacția  poporului  nostru  a  fost  reprezentată  de \nevenimentele care s-au desfășurat în perioada 16-22 decembrie 1989, \ncare au început la Timișoara, și pe care eu vreau să le amintesc în mod \nspecial,  pentru  că  am  această  datorie.  A  fost  deschisă  calea  către \ndemocratizarea României și către statul de drept. Am înaintat greu, dar \npe o traiectorie ireversibilă, pe care românii au dovedit că sunt gata să \no apere prin vot, dar și prin proteste democratice. \nStimați colegi, \nPentru mine este o mare onoare să reprezint astăzi Partidul \nNațional  Liberal  la  o  dezbatere  care  nu  poate  ocoli  tradiția \ndemocratică a acestei țări. Ideea unei guvernări democratice face parte \ndin gena PNL. Constituția din 1866 a purtat amprenta gândirii politice \nliberale,  apoi,  după  fondarea  PNL,  reforme  democratice  esențiale, \nprecum lărgirea dreptului de vot, au fost inițiate de partidul nostru. \nÎn  perioada  interbelică  Constituția  din  1923,  promovată  de \nPNL, a dus mai departe tradiția constituțională românească. Revenit \npe scena politică, după ce a fost înregistrat ca partid politic, în ianuarie \n1990,  PNL  a  avut  permanent  pe  agenda  sa  instaurarea  unui  regim \ndemocratic  autentic  în  România,  și  nu  a  unui  model  ipotetic  de \ndemocrație originală. \n                                                                                             5                                                                                          \n     \nProbabil că în acești 30 de ani nici PNL nu s-a comportat fără \ngreșeală,  dar  am  fost  mereu  partidul  dedicat  sută  la  sută  integrării \neuropene și euroatlantice a României, protejării valorilor statului de \ndrept și dezvoltării unei societăți democratice. \nDoamnelor și domnilor,  \nAcesta nu este un moment de sărbătoare, ci unul de bilanț \npentru Constituție și pentru tot ce înseamnă organizarea instituțională \na  statului  român.  Reformele  sunt  inevitabile,  pentru  că  asta  doresc \ncetățenii.  În  timp,  cu  profesionalism,  fără  patimă  politică  și  interes \nascuns, va trebui să modernizăm structurile sale,  modul în care ele \nfuncționează și cum  îl servesc pe  cetățean. Normele  constituționale \nvor trebui ajustate la realitatea pe care o trăim. \nSalut  faptul  că  în  Programul  de  guvernare  al  actualului \nGuvern  este  avută  în  vedere  eventualitatea  ca,  în  cazul  în  care  va \napărea  un  moment  constituțional  autentic,  Executivul  să  susțină  o \nreformă,  în  sensul  apropierii  între  stat  și  cetățean  și  al  creșterii \ngradului  de  protecție  al  drepturilor  și  libertăților,  în  acord  cu \njurisprudența CEDO. \nDe  asemenea,  Coaliția  de  guvernare  susține  ca  inițiativa \ncetățenească de revizuire a Constituției, înregistrată la Parlament în \nmai 2019 și aflată în prezent la vot final la Senat, să-și găsească cea \nmai bună formă de transparență la nivel normativ, atunci când situația \npandemică va permite acest lucru.  \nÎn același timp, trebuie să fim foarte atenți la marile opțiuni \npe care cetățenii români le-au exprimat și continuă să le exprime în \n                                                                                             6                                                                                          \n     \nultimele trei decenii. PNL are o agendă liberală de măsuri necesar a fi \navute în vedere la o eventuală revizuire a Constituției. De 30 de ani \nexistă  un  aspect  care  a  rămas  netranșat  așa  cum  ar  fi  trebuit  - \nproprietatea  privată.  O  măsura  pe  care  trebuie  să  o  abordăm  este \nreducerea la 16 ani a vârstei la care se va putea vota, așa cum este \ntendința în multe țări europene. Multe alte subiecte trebuie abordate cu \nmaturitate. \nReforma administrativă este un subiect care trebuie să stea în \natenția  Parlamentului.  Ultimii  ani  au  adus  pe  tapet  și  numeroase \nconflicte juridice de natură constituțională, iar normele constituționale \npot  fi  clarificate.  Problema  traseismului  politic  al  parlamentarilor  a \nrămas  deschisă  de  atât  de  mulți  ani,  deși  în  fiecare  legislatură  ea \ninfluențează aritmetica parlamentară. Și nu trebuie să uităm că există o \nrestanță în ceea ce privește implementarea în Constituție a rezultatelor \nreferendumului din 2019 pe tema justiției.  \nNu cred că numai Parlamentul sau numai partidele pot aborda \nun proces de reflecție cu privire la o eventuală revizuire a Constituției. \nRolul societății civile va fi fundamental.  \nReferitor acum la modul cum va arăta revizuirea viitoare vă \npot spune de pe acum un lucru: îmi doresc să fie cel puțin la fel de \nliberală cum au fost constituțiile din 1866 și 1923, ba chiar să aibă o \ndoză și mai mare de liberalism. \nLa mulți ani, români! \nLa mulți ani, România! \nMulțumesc. (Aplauze.) \n                                                                                             7                                                                                          \n     \n(Revine la prezidiu.) \nInvit  la  tribună  pe  Excelența  Sa,  domnul  Marcel  Ciolacu, \npreședintele Camerei Deputaților. (Aplauze.) \nDomnul Ion-Marcel Ciolacu: \nCred că nu este nici prima oară și nu va fi nici ultima oară \ncând am să spun că eu nu susțin vaccinarea obligatorie (Aplauze.), dar \nam dreptul în primul rând la viață. Fiecare decide dacă e bine să se \nvaccineze sau nu. \nVă rog frumos, doamnă colegă, să purtați mască sau să mă \nprotejați, să nu mă îmbolnăviți. (Aplauze.)  \nDreptul  meu  la  viața  și  dreptul  oricărui  român  nu  se \nnegociază, doamnă! \nDoamna Rodica Boancă (din sală): \nUnde scrie că masca te apără, te protejează?! \nDomnul Ion-Marcel Ciolacu:  \nDomnule președinte al Senatului,  \nDomnule prim-ministru,  \nDomnule președinte Constantinescu,  \nDomnule președinte al Curții Constituționale a României, \nDoamnelor și domnilor deputați și senatori, \nDoamnelor și domnilor miniștri, \nStimați  membri  ai  Comisiei  pentru  redactarea  proiectului \nConstituției României, \nStimați membri ai Corpului diplomatic, \n                                                                                             8                                                                                          \n     \nConstituția  e  cartea  de  vizită  a  unei  democrații.  Așa  cum \nfacem  o  ecografie  pentru  a  vedea  corpul  uman,  la  fel,  Legea \nfundamentală trebuie să fie expresia unei societăți. \nÎn  pofida  transformărilor  profunde  din  ultimii  32  de  ani, \nRomânia încă are o tradiție democratică fragilă. Mai avem mult de \nmuncă până să ajungem la practici democratice stabile și să ne găsim \nacea vocație democratică autentică, în sensul culturilor occidentale. \nDin  această  perspectivă,  efortul  făcut  acum  30  de  ani  de \npărinții fondatori ai Constituției din 1991 a fost imens. Textul noii \nConstituții trebuia să producă, în primul rând, o schimbare radicală de \nmentalitate la nivelul societății, prin despărțirea definitivă de trecutul \ncomunist. \nTextul lor trebuia să găsească soluțiile potrivite și echilibrate \npentru o societate care avea nevoie de un nou set de valori comune, \ndar în care să se regăsească și care să creeze solidaritate. \nAș dori ca astăzi, în mod special, să le mulțumesc celor care \nacum 30 de ani au pus umărul la reclădirea României pe baze noi, \nsănătoase și democratice. (Aplauze.) Câțiva dintre cei de atunci sunt \nastăzi alături de noi. Lor vreau să le transmitem atât recunoștința mea, \ncât și a colegilor mei din Parlament, pentru tot ce au făcut cu bună-\ncredință, competență și dragoste pentru România! \nDoamnelor și domnilor, \nAstăzi este un  moment aniversar. Dar e cel mai bun prilej \npentru a spune că avem nevoie de o Constituție care să reflecte un \nmodel de stat conform cu nevoile societății actuale. \n                                                                                             9                                                                                          \n     \nTrebuie să avem curajul să vorbim deschis despre necesitatea \nunei reforme constituționale, care să facă din Legea fundamentală un \ninstrument de modernizare a țării. \nTrebuie  să  vorbim  despre  acest  lucru,  fără  teamă  și  fără \ncomplexe. Toate sistemele democratice, cu excepția Statelor Unite, au \nfăcut-o  atunci  când  a  fost  nevoie.  Unele  state  au  apelat  chiar  la \nrevizuirea totală, așa cum a făcut Finlanda în anul 2000 sau Elveția în \nanul 1999. Altele, au apelat la o modificare parțială. Belgia chiar de 20 \nde ori în ultimii 20 de ani. \nEste adevărat, și în România s-a încercat de mai multe ori \nacest lucru. Cu excepția anului 2003, toate încercările de modificare a \nConstituției au eșuat. Acest lucru s-a întâmplat pentru că cei care le-au \ninițiat nu au înțeles că o revizuire a Constituției trebuie să satisfacă \nnevoile  cetățenilor,  și  nu  poftele  politicienilor,  fie  că  sunt \nparlamentari, premieri sau șefi de stat. \nReforma  constituțională  nu  mai  trebuie  să  fie  un  proiect \npersonal  al  politicienilor.  Această  dezbatere  trebuie  mutată  în \nsocietate, pentru că cetățenii trebuie să fie implicați efectiv în acest \nproces. Toate modificările trebuie înțelese și acceptate de români. \nDe aceea, consider absolut necesar un acord larg la nivelul \nîntregii clase politice, dar și la nivelul mediului academic, al corpului \nde  experți  și  al  societății  civile.  Contribuția  tuturor  este  esențială \npentru reușita unui demers atât de complex! \nStimați colegi, \n                                                                                             10                                                                                          \n     \nAu  trecut  18  ani  de  la  ultima  revizuire  a  Constituției \nRomâniei. În această perioadă am văzut cum Legea fundamentală a \nfost folosită fie ca bâtă, fie ca scut de către unii politicieni, în funcție \nde interesele politice de moment. \nDe  multe  ori,  diferiți  actori  politici  și-au  forțat  atribuțiile \nconstituționale. S-a ajuns în momente de criză politică, în care actuala \nConstituție nu a putut oferi soluții destul de clare pentru depășirea lor. \nDe  aceea,  trebuie  să  ne  punem  întrebarea:  cum  dorim  să \nreformăm Constituția? Care sunt acele direcții și principii care să aibă \nun caracter eficient în plan normativ? \nLa  nivel  general,  cred  că  Legea  fundamentală  trebuie  să \nîntărească instituțiile, astfel încât să avem un stat capabil să garanteze \ndrepturile  și  libertățile  cetățenilor.  Oamenii  trebuie  să  se  simtă \nprotejați cu adevărat de către stat. \nÎn al doilea rând, consider că un sistem de guvernare eficient \neste acela care generează un control reciproc între puterile statului și \nnu  permite  niciunui  actor  instituțional  să  concentreze  puterea  în \nmâinile sale. \nDin  păcate,  acest  principiu  fundamental  nu  și-a  găsit \nîntotdeauna și aplicarea în practică. În România, am asistat de multe \nori la un proces de personalizare a puterii. Cei care au ajuns să ocupe \ndiverse funcții în stat au modelat instituția, conform propriilor dorințe \nși interese. În final, această forțare a dus la o perturbare a echilibrului \nîntre puterile statului și la conflict. \n                                                                                             11                                                                                          \n     \nDin  această  perspectivă,  o  clarificare  a  atribuțiilor \npreședintelui  cred  că  se  impune.  Trebuie  să  ne  gândim  dacă  e \nmomentul să depășim angoasa dictaturii comuniste în ceea ce privește \nstatutul și rolul președintelui. \nAcum trei decenii a fost stabilit un sistem echilibrat prin care \ncetățenii  să  își  aleagă  direct  președintele,  însă  puterile  sale  au  fost \nlimitate ca să nu devină un dictator. \nTrebuie  ca  cei  care  vor  lucra  la  reforma  Constituției  să  se \npronunțe dacă acest sistem, în care președintele este o struțo-cămilă, \nîntre un președinte francez, de exemplu, și un monarh spaniol, mai \npoate funcționa în România. \nRolul președintelui a fost gândit ca un producător de consens. \nDin păcate, a sfârșit de multe ori în a fi un producător de tensiune în \nsocietate.  Nu  de  puține  ori  am  văzut  cum  președintele  și-a  depășit \nrolul  de  mediator  și  a  intervenit  brutal  peste  celelalte  puteri \nconstituționale. \nDe altfel, relațiile dintre președinte și premier au balansat în \nultimii 30 de ani între conflict și obediență. Am văzut că atunci când \nmajoritatea parlamentară a fost favorabilă președintelui, acesta a ajuns \nșeful  de  facto  al  Guvernului.  Premierul  a  devenit  o  marionetă.  În \ncealaltă extremă, a coabitării, președintele a fost mai degrabă izolat de \ncătre prim-ministru, care a preluat toată puterea executivă. Aceasta nu \neste normalitatea! \nApoi, în plan parlamentar, mi-aș dori, de exemplu, să existe \nun  anumit  interes  pentru  reglementarea  moțiunii  constructive  de \n                                                                                             12                                                                                          \n     \ncenzură,  pe  model  german.  În  România,  partidele  politice  au \ntransformat  moțiunile  de  cenzură  într-un  instrument  de  imagine  și \nprilej de atacuri politice la adresa adversarilor. \nDe aceea, eu cred că moțiunea de cenzură trebuie să fie clară \nși nu numai pentru retragerea încrederii, ci și pentru acordarea ei unei \nalte persoane, care să-și asume de la bun început acest rol. \nDemiterea  premierului  trebuie  să  conducă  automat  la \ndesemnarea unui alt prim-ministru. Nu am fi stat acum două luni fără \nGuvern, dacă am fi avut acest instrument în Constituție. \nÎn plan guvernamental, cred că viitoarea Constituție trebuie \nsă găsească mecanisme mult mai clare de limitare a practicii excesive \na ordonanțelor de urgență. Parlamentul nu este o anexă a Guvernului \nRomâniei, ci un partener instituțional. S-a folosit prea mult pretextul \nurgenței,  astfel  încât  practica  ordonanțelor  a  devenit  o  modalitate \ncurentă de legiferare. Lucrurile nu mai pot continua așa! \nÎn general, este nevoie de o clarificare a atribuțiilor fiecărei \nputeri  în  parte.  Și  sunt  convins  că  experții  vor  găsi  cele  mai  bune \nsoluții  astfel  încât  să  nu  devenim  victimele  unui  experiment \nconstituțional! \nDoamnelor și domnilor, \nTrebuie să ne gândim serios dacă ne aflăm în acel „moment \nconstituțional”.  Am  ratat  acest  moment  după  integrarea  în  Uniunea \nEuropeană și în NATO. Am ratat în 2011, am ratat și în 2013, când \nam avut o largă majoritate parlamentară. \n                                                                                             13                                                                                          \n     \nNu avem scuze dacă vom rata din nou! După 30 de ani, nu \nmai putem să punem doar niște proptele. Ele nu rezolvă nimic! Nu \naduc dezvoltare, continuitate și stabilitate! \nSocietatea  așteaptă  o  Constituție  modernă,  care  să  reflecte \nrealitatea,  dar  care  să  conducă  la  dezvoltare  și  să  ofere  soluții \ninovative la provocările viitorului. \nTrebuie să facem o reformă constituțională serioasă. Și avem \nnevoie de fiecare român pentru a reuși acest lucru!  \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule președinte. \nInvit acum la tribună pe Excelența Sa, domnul Nicolae-Ionel \nCiucă, prim-ministrul României. \nDomnul Nicolae-Ionel Ciucă (prim-ministrul României): \nDomnule președinte al Senatului, \nDomnule președinte al Camerei Deputaților, \nStimate domnule președinte al Curții Constituționale, \nDomnule președinte Constantinescu, \nStimate doamne și stimați domni parlamentari, \nStimați colegi miniștri,  \nDoamnelor și domnilor ambasadori,  \nBună ziua! \nSunt deosebit de onorat să particip astăzi la această ședință \nsolemnă,  prin  care  marcăm  30  de  ani  de  la  adoptarea  Constituției \n                                                                                             14                                                                                          \n     \nRomâniei,  act  juridic  și  politic  fundamental  al  statului,  garant  al \nlibertăților democratice ale cetățeanului. \nLa  referendumul  național  desfășurat  pe  8  decembrie  1991, \nromânii s-au pronunțat pentru democrație, libertate și stat de drept, \npentru o societate în care demnitatea omului, drepturile și libertățile \ncetățenilor, dreptatea și pluralismul politic, supremația legii și statul \nde drept să fie valori supreme, garantate de stat. \nPrima  și  singura  Constituție  adoptată  după  căderea \ncomunismului,  actuala  Constituție  a  României,  reprezintă  piatra  de \ntemelie a societății noastre democratice, fiind inspirată și legitimată de \nidealurile Revoluției din Decembrie 1989, de sacrificiul și jertfa celor \ncare  și-au  pierdut  viața  sau  au  fost  răniți  în  acele  zile.  Această \nConstituție  este  cea  de-a  doua  cea  mai  longevivă  Constituție  a \nRomâniei, după cea din 1866. \nAcum,  la  trei  decenii  de  la  adoptare  și  după  revizuirea \nnecesară aderării la Uniunea Europeană, în anul 2003, consider că este \nnecesară în continuare reformarea statului și a administrației publice \npentru  a  pune  în  centrul  preocupărilor  cetățeanul,  pentru  a  crește \neficiența  și  calitatea  serviciilor  publice  oferite  contribuabililor  și \npentru a crește responsabilitatea deținătorilor funcțiilor publice. \nPandemia COVID-19 a arătat încă o dată cât de importantă \neste asigurarea echilibrului dintre libertățile democratice și dreptul la \nviață, pe care statul trebuie să-l asigure tuturor, inclusiv prin servicii \nmedicale de care toți cetățenii români trebuie să beneficieze în mod \negal. Starea de alertă este, alături de limitările legale și legitime ale \n                                                                                             15                                                                                          \n     \nlibertăților cetățenilor pe o perioadă restrânsă, la fel de importantă ca \nși  nevoia  de  prezervare  a  drepturilor  și  libertăților  care  dau  esența \nstatului  democratic.  Nevoia  acestui  echilibru  este  evidentă,  astăzi, \ncând traversăm o perioadă de criză sanitară în care sunt necesare unele \nreglementări pentru combaterea COVID-19. Trebuie să traversăm cu \nbine,  împreună,  această  perioadă  și  voi  lua  toate  măsurile  necesare \npentru  a  trece  țara  prin  această  criză,  cu  sprijinul  experților  și  al \npersonalului de specialitate, al instituțiilor statului, în colaborare cu \npartenerii europeni și internaționali, dar mai ales cu sprijinul tuturor \ncetățenilor României. \nExcelențele Voastre, \nDistinși invitați, \nAșa  cum  am  subliniat  de  la  această  tribună  și  cu  prilejul \nacordării votului de învestitură, în centrul preocupărilor Guvernului se \naflă cetățeanul  român și binele comun. Alături de toți  miniștrii din \nacest Guvern ne angajăm să facem tot ce depinde de noi pentru ca \nsituația  economică,  socială  și  sanitară  a  românilor  să  se \nîmbunătățească. \nOamenii au așteptări legitime de la noi: să cultivăm respectul \nfață  de  lege,  să  apărăm  adevărul,  dreptatea,  unitatea  socială  și \nsolidaritatea. Lucrăm pentru cetățeni, luând la timp, cu bună-credință \nși  nepărtinitor,  decizii  care  să  ducă  la  o  viață  în  siguranță,  la \ndezvoltare, la respectarea demnității fiecăruia și la o viață mai bună. \nObiectivul nostru este ca prin măsurile pe care le vom implementa să \nasigurăm dezvoltarea și prosperitatea țării noastre. \n                                                                                             16                                                                                          \n     \nValorile și libertățile constituționale există în fiecare dintre \nnoi, ne unesc, ne fac mai puternici ca națiune, iar idealurile comune \nreprezintă liantul între cetățeni și instituțiile statului. \nDe aceea, vă cer sprijinul, atât dumneavoastră, dar și tuturor \ncetățenilor,  pentru  a  construi  o  țară  mai  puternică  și  prosperă, \naducându-i  pe  oameni  împreună  în  jurul  unui  obiectiv  comun: \ndezvoltarea și bunăstarea României și a românilor. \nÎn calitate de cetățean român și de prim-ministru al României, \nvoi  milita  întotdeauna  pentru  respectarea  literei  și  spiritului \nConstituției și pentru domnia legii. \nVă mulțumesc. (Aplauze.) \n                                                                                             17                                                                                          \n     \nDomnul Florin-Vasile Cîțu: \nMulțumim, domnule prim-ministru. \nInvit  la  tribună  pe  Excelența  Sa,  domnul  Valer  Dorneanu, \npreședintele Curții Constituționale. \nDomnule președinte! \nDomnul  Valer  Dorneanu  (președintele  Curții \nConstituționale): \nStimate domnule președinte al Senatului Florin Cîțu,  \nStimate  domnule  președinte  al  Adunării  Naționale,  al \nCamerei  Deputaților  -  zicem  Adunare  Națională,  pentru  că  așa  îi \nspunea pe vremuri, \nDistinse domnule prim-ministru Nicolae Ciucă, \nLa mulți ani și pentru ziua dumneavoastră de astăzi! \nDistinși miniștri,  \nDomnule președinte Emil Constantinescu, \nStimați parlamentari, \nDați-mi voie să mă răsfăț și să vă spun dragi colegi, \nÎnaltpreasfinția Voastră, \nOnorată asistență, \nMulțumesc  în  primul  rând  Parlamentului  pentru  onoranta \ninvitație  de  a  mă  adresa,  în  calitate  de  președinte  al  Curții \nConstituționale,  acestei  distinse  adunări  care  cinstește  Constituția \nRomâniei. \nÎn calitate de garant al supremației Constituției, pentru noi, \nCurtea Constituțională, este o mare onoare acest lucru și în această \n                                                                                             18                                                                                          \n     \ncalitate îmi permit să vă amintesc faptul că actul fundamental al țării \neste o adevărată Biblie și nu întâmplător fiecare dintre noi începem \nactivitatea depunând jurământul de credință cu mâna pe Constituția \nRomâniei și pe Biblie.  \nSărbătorim, astăzi, 30 de ani de la „momentul zero”, de la \nborna de stat a democrației românești, 30 de ani de la debutul unei \nperioade istorice pentru neamul românesc, unei epoci dorită a fi de \nlibertate și speranță, de încredere și entuziasm, care să succeadă anilor \nlungi,  apăsători  și  tenebroși  ai  comunismului,  30  de  ani  de  la \nadoptarea Constituției României.  \nLa acest moment aniversar, să ne amintim faptul că nu a fost \ndeloc  ușor  să  se  elaboreze  o  nouă  Lege  fundamentală,  care  să \nreușească mai întâi de toate să smulgă societatea din automatismele \ncomportamentale  și  atitudinile  formate,  fără  voia  sa,  sub  povara \nvremurilor,  pe  parcursul  jumătății  de  secol  petrecute  în  regimul \ncomunist, mai apoi să imprime un suflu nou, democratic, în acord cu \nspiritul  european,  care  să  rezoneze  cu  aspirațiile  și  idealurile \nRevoluției din Decembrie 1989 și să ofere, în același timp, mecanisme \njuridice concrete și eficiente, care să răspundă așteptărilor poporului. \nAdunarea  Constituantă,  instituită  în  acest  scop,  a  avut  la \ndispoziție pentru acest copleșitor demers creator un termen de 18 luni \nde la înființare. Lucrările Adunării Constituante s-au desfășurat astfel \nîncât  să  asigure  Adunării  Constituante  timpul  necesar  pentru  o \nelaborare ca atare. \n                                                                                             19                                                                                          \n     \nS-au conceput două lecturi, în acest scop, prima lectură având \nca  obiect  inițierea  membrilor  Adunării  Constituante  cu  modul  de \nredactare a unei constituții, precum și informarea acestora cu privire la \nconținutul constituțiilor din statele democratice. \nProcesul  de  elaborare  a  Constituției  a  beneficiat  de  o \nsubstanțială  asistență  internațională,  fiind  valorificată  experiența \nstatelor cu tradiție democratică. \nComisia  a  avut  întâlniri  inclusiv  cu  reprezentanți  ai  unor \nautorități  internaționale,  mai  ales  organisme  ale  ONU  și  ale \nConsiliului Europei, iar lucrările comisiei au fost analizate în cadrul \nComisiei de la Veneția. Un rol important l-au avut avizele comunicate \nde  diferite  organizații,  precum  Comitetul  Helsinki  pentru  drepturile \nomului,  dar  și  discuțiile  purtate  cu  diferiți  specialiști  în  drept \nconstituțional din numeroase țări, și chiar participarea nemijlocită a \nunor  specialiști  francezi,  în  frunte  cu  reputatul  profesor  Robert \nBadinter; la dezbaterile acestea care au însoțit elaborarea Constituției \ns-au valorificat și tradițiile constituționalismului românesc, preluat din \nprincipiile revoluției franceze. \nPrecizez aceste detalii pentru a evidenția dorința membrilor \nAdunării  Constituante  de  a  elabora  o  lege  fundamentală  a  statului \nromân  care  să  fie  în  concordanță  cu  standardele  internaționale  în \nmaterie  constituțională,  care  să  înglobeze  patrimoniul  democratic \neuropean  și  care  să  înalțe  viața  juridică,  politică  și  economică  a \nsocietății  românești  la  un  nivel  similar  celor  al  statelor  cu  sisteme \ndemocratice consolidate printr-o îndelungată tradiție. Să apreciem și \n                                                                                             20                                                                                          \n     \nsă respectăm acest efort uriaș, realizat cu toată convingerea și cu bună-\ncredință! \nDesigur  că,  fiind  o  creație  umană,  Constituția  noastră  nu \nputea  fi  perfectă,  ireproșabilă,  dar  conținutul  ei  reușește  să  ofere \nsuficiente repere pentru construirea pe baza sa a unui sistem care să \npermită  buna  funcționare  a  instituțiilor  publice  și  a  vieții  politice, \neconomice, în ansamblul său. În timp, pe măsura evoluției sociale, a \ndezvoltării complexului de relații interumane și interinstituționale, a \nremodelării peisajului socio-politic, unele aspecte nu au mai corespuns \nnoilor realități, diferite de cele avute în vedere în puterea constituantă \noriginală.  Tocmai  pentru  acest  motiv,  a  fost  înscrisă  în  Constituție \nposibilitatea revizuirii sale, iar anul 2003 a fost momentul în care s-a \nrealizat  o  astfel  de  primenire  a  legii  noastre  supreme,  corijându-se \nimperfecțiunile, adaptându-i-se prevederile la schimbările survenite și \nîmbunătățindu-i-se soluțiile propuse inițial. \nDe asemenea, revizuirea din 2003 a avut un scop mai mult \ndecât atât, reconfigurându-se cadrul constituțional național, astfel încât \nsă permită aderarea României la Organizația Atlanticului de Nord și \nintegrarea în Uniunea Europeană. \nAșadar, deși este Legea fundamentală a statului, Constituția \nnu  putea  rămâne  încremenită  în  timp,  ci  poate  fi  modificată  atunci \ncând această necesitate apare ca stringentă. Dar revizuirea Constituției \ntrebuie făcută cu responsabilitate, cu înțelepciune, cu simțul datoriei \nfață de popor, cu intenția sinceră de a aduce un beneficiu acestuia, și \nnu dintr-o dorință, chiar inspirată, unilaterală. Din păcate, însă, ideea \n                                                                                             21                                                                                          \n     \nrevizuirii  Constituției  a  fost  utilizată  nu  de  puține  ori  ca  miză \nelectorală, lipsită de o serioasă acoperire sub aspectul motivației și al \njustificării  raționale,  fiind  transformată  într-un  instrument  de \nmanipulare  în  vederea  obținerii  de  capital  electoral  din  promisiuni \nirealizabile. O astfel de atitudine distructivă nu face altceva decât să \nsemene  îndoială,  să  inducă  o  stare  de  incertitudine  cu  privire  la \nordinea  constituțională,  fragilizând  însăși  construcția  democratică  a \nstatului.  Din  fericire,  probabil  anticipând  asemenea  inițiative \noportuniste, legiuitorul constituant a instituit o procedură complexă de \nrevizuire, compusă dintr-o succesiune de etape și prevederi obligatorii, \nstabilind în final și limitele revizuirii, care fac obiectul așa-zisei părți \nrigide a Constituției. \nAr trebui ca în lupta politică să se renunțe la ideea de a se da \ntot  timpul  vina  pe  pretinsele  imperfecțiuni  ale  Constituției  pentru \nnerealizările, pentru insuccesele clasei politice. Mecanismul statal va \nputea funcționa perfect în baza actualei reglementări constituționale \ndacă prevederile Legii fundamentale vor fi respectate atât în litera, cât \nși  în  spiritul  lor.  Domnia  legii,  care  este  o  exigență  esențială  a \nprincipiului statului de drept, ar trebui să fie un adevărat far călăuzitor \npentru toți participanții la viața publică. Nu puțini sunt cei care invocă \nacest concept al statului de drept, dar uită care este semnificația sa, \nuită că acesta implică subordonarea statului în toate componentele sale \nfață de drept și în primul rând față de Constituție și că are ca scop \ntocmai  ponderarea  eventualelor  tendințe  abuzive  discreționare  ale \nstructurilor  etatice.  Or,  se  știe  că  puterea  exemplului  este  o  armă \n                                                                                             22                                                                                          \n     \nredutabilă. Cum putem pretinde cetățenilor să respecte și să cinstească \nLegea fundamentală a țării dacă unii dintre cei care dețin și exercită \nputerea politică în numele lor o pun la îndoială sau o bagatelizează? \nCum putem aștepta din partea poporului să fie mândru de Constituția \nsa, când unii dintre reprezentanții acestuia o contestă? \nÎn  calitate  de  garant  al  supremației  Constituției,  Curtea \nConstituțională vă invită să prețuim împreună importanța cărții noastre \nfundamentale,  să-i  recunoaștem  obligativitatea  și  să  o  respectăm  în \nlitera și spiritul ei. \nLa mulți ani Constituției României! \nȘi v-aș ruga să-mi permiteți o scurtă informare.  \nÎn foaierul din fața sălii de ședințe sunt mai multe panouri \norganizate cu sprijinul generos al Arhivelor Naționale, al Monitorului \nOficial și al AGERPRES-ului, care redau constituțiile în original, cu \nsemnăturile respective, Constituția din 1866, invocată și aici ca model, \nConstituția din 1923 și Constituția din 1991. \nVă mulțumesc foarte mult pentru atenție. (Aplauze.) \nDomnul Florin-Vasile Cîțu: \nMulțumim, domnule președinte. \nDoamnelor și domnilor senatori și deputați, \nPotrivit celor convenite, în această ședință solemnă vor avea \nintervenții reprezentanți ai grupurilor parlamentare reunite, în limita a \n7 minute pentru fiecare grup parlamentar, iar deputaților și senatorilor \nneafiliați  li  se  alocă  3  minute,  cu  o  singură  intervenție,  printr-un \nreprezentant comun. \n                                                                                             23                                                                                          \n     \nAvem lista. Doar Grupul parlamentar AUR nu a ... \nDomnul George-Nicolae Simion (din sală): \nStați că vă dau acum! \nDomnul Florin-Vasile Cîțu: \nVă rog! \nDin partea Grupurilor parlamentare ale PSD, domnul senator \nRobert Cazanciuc. \nDomnul Robert-Marius Cazanciuc: \nDomnule președinte al Senatului, \nDomnule președinte al Camerei Deputaților,  \nDomnule prim-ministru, \nStimați membri ai Guvernului, \nDoamnă ministru, \nDomnule președinte Emil Constantinescu,  \nDomnule președinte Dorneanu, \nÎnaltpreasfinția Voastră, \nDragi colegi, \nÎn misiunea noastră, ca membri ai Parlamentului, de a face \ncunoscută legea, facem deseori referire la litera și spiritul ei. \nDacă  vorbim  de  Legea  fundamentală,  avem  aici  spiritul \nConstituției,  care  s-a  transformat  într-o  esență  tare  -  Constituția \nRomâniei. \nAm  luat  de  la  bibliotecă  această  geneză  și  dați-mi  voie  să \ncitez câteva rânduri din această carte: „Emoția mea este firească în \n                                                                                             24                                                                                          \n     \nacest moment solemn, când pentru a treia oară, în decurs de 150 de \nani, România are prilejul ca, prin reprezentanții săi aleși, să dezbată și \nsă voteze o constituție adevărată”. \nAstăzi, la 30 de ani de la acest discurs, rostit de Dan Amedeo \nLăzărescu în 1991, avem aceleași preocupări de a cârmui țara spre un \nviitor european, numai că de această dată viitorul european este legat \nși  de  utilizarea  adecvată  a  uriașelor  resurse  puse  la  dispoziția  țării \nnoastre pentru a reduce decalajele față de alte state europene care timp \nde 50 de ani au avut un destin mai bun decât am avut noi la frontiera \nEuropei. \nSpunea, la vremea respectivă, profesorul Iorgovan, că speră \nca această Constituție să aibă rolul unui adevărat pact social. \nDincolo  de  reașezarea  statului  român  pe  principii  real \ndemocratice, Constituția din 1991, pe care o sărbătorim astăzi, a fost și \nun rezultat al transpunerii în lege a entuziasmului celor care își doreau \nlibertatea, despre  care auziseră de la părinți, bunici sau din filmele \namericane, dar și a entuziasmului celor care plătiseră cu ani grei de \ntemniță comunistă pentru vina de a lupta pentru libertate.  \nAstăzi, noi, parlamentarii, avem o dublă datorie față de acești \noameni și față de urmașii noștri. Avem datoria de a înțelege dacă în \ncei 30 de ani care au trecut de la adoptarea Constituției aceasta a reușit \nsă  se  facă  cunoscută  și  înțeleasă  de  poporul  ei,  dacă  spiritul  Legii \nfundamentale a fost deslușit de cei chemați să o aplice și să o apere. \nLa  începutul  anilor  '90,  Constituția  a  fost  percepută  mai \ndegrabă ca un reper academic, departe de viața obișnuită. \n                                                                                             25                                                                                          \n     \nO cercetare sociologică realizată recent ne-a arătat că pentru \nromâni Constituția reprezintă astăzi nu doar un set de principii, ci un \ntext viu, aflat în vârful ierarhiei legilor, care poate influența în mod \ndirect viața fiecăruia dintre noi. \n63% dintre români consideră că o modificare a Constituției \nle-ar face o viață mai bună. \nNe-am întrebat la începutul anului dacă ar fi o idee bună ca \nstatul  să  distribuie  fiecărui  cetățean  câte  o  Constituție.  90%  dintre \nromâni au spus că da, ar fi o idee foarte bună. Românii vor să aibă un \nreper, vor să știe că pot apela la cineva fundamental atunci când ceva \nnu merge bine. \nGardianul  Constituției  este,  de  29  de  ani,  Curtea \nConstituțională, care prin 22.000 de decizii pronunțate până în prezent \nne-a arătat cum trebuie interpretate textele Constituției, dar și limitele \nunora dintre ele, care au rămas tributare contextului social economic \nîn care au fost adoptate. \nGardian al Constituției sau făuritor de legi? \nSunt  convins  că  membrii  Curții  Constituționale  își  pun \naceastă întrebare la fiecare decizie  pe care o pronunță, iar numărul \nmare al acestora arată, de asemenea, nevoia cetățeanului de a respecta \nConstituția,  de  către  fiecare  dintre  noi,  dar  și  de  către  instituțiile \nstatului. \nTitulatura  marginală  a  primului  articol  din  Constituție  este \n„Statul român”. Poate era mai potrivit dacă primul articol se numea \npur și simplu România, pentru a arăta preeminența poporului român. \n                                                                                             26                                                                                          \n     \nLegea  fundamentală  trebuie  să  aibă  în  centrul  ei  omul,  cu \ndrepturile și libertățile lui fundamentale, cu un stat capabil în mod real \nsă  asigure  protejarea  lor,  printr-o  arhitectură  constituțională  care  să \nstatueze principiul supremației și respectării Constituției și a legilor, \nprecum și cooperarea loială dintre puteri, toate acestea în beneficiul \ncetățeanului. \nDacă această constituție îndeplinește astăzi acest rost vă invit \nsă reflectăm și să lucrăm împreună. \nPentru  un  dialog  eficient  despre  Constituție  și  pentru  a \ncunoaște modele ce pot contribui la conturarea propriilor convingeri \naveți la dispoziție o carte în format electronic. \nÎn 2015, cu ajutorul a patru profesori universitari, am tradus \nîn  limba  română  toate  constituțiile  Uniunii  Europene.  O  să  primiți \nfiecare dintre dumneavoastră, printr-un mesaj, din partea liderilor de \ngrup, această carte în format electronic. \nDupă 30 de ani îi evocăm astăzi aici pe membrii Adunării \nConstituante care ne-au lăsat moștenire o constituție care a reașezat \nțara după comunism. \nCare va fi moștenirea noastră, a celor de aici? Ce vom lăsa \nnoi?  O  împărțire  a  românilor  în  mai  multe  categorii:  bugetari  și \ncorporatiști, locuitori în țară sau în diaspora, pro sau contra Uniunii \nEuropene, pro sau contra justiției. \nDupă  câteva  luni  de  dezbateri  în  cadrul  Partidului  Social \nDemocrat ne-am pus întrebarea dacă această Constituție poate fi un \nliant al națiunii. \n                                                                                             27                                                                                          \n     \nPentru  a  căuta  răspuns  la  această  întrebare,  Asociația  „Pro \nDemocrația”  și  Institutul  Social-Democrat  „Ovidiu  Șincai”  au \norganizat  pe  1  iulie  o  dezbatere  consacrată  analizei  de  ansamblu  a \nevoluției societății românești guvernată de actuala Constituție. \nAți  primit  fiecare  dintre  dumneavoastră  această  carte.  Cei \ncare n-ați primit-o încă, o veți primi cu siguranță. Este un volum care \nreunește lucrările a 12 profesori universitari și 2 membri ai Adunării \nConstituante.  Au  fost  invitați  să-și  exprime  opiniile  cu  privire  la  o \nConstituție a viitorului și asupra măsurii în care Legea fundamentală \npoate fi îmbunătățită, astfel încât să răspundă marilor provocări ale \nRomâniei de astăzi, obiectivelor comune europene și ale omenirii, în \ngeneral.  \nVorbind de viața acestei Constituții și de obiectivele comune \neuropene,  fostul  ministru  al  integrării,  profesorul  Vasile  Pușcaș, \nspunea că revizuirea din 2003 a tratat aderarea la Uniunea Europeană \nca  un  simplu  act  de  politică  externă,  și  nu  ca  un  proces  intern  de \ntransformare a statului și a societății. \nRevizuirea din 2003 a reprezentat actul juridic care a făcut \nposibilă aderarea la Uniunea Europeană și NATO. \nÎncercările de revizuire din 2011-2013 au fost arme în bătălia \npolitică internă, din păcate, dar, în același timp, au arătat nevoia de \nclarificare a unor  texte scrise poate cu prea  mult entuziasm în anii \n1990-1991 și nevoia de a consfinți statutul nostru real de membri ai \nUniunii Europene și ai NATO. \n                                                                                             28                                                                                          \n     \nModificările actualei Constituții ar putea fi abordate din cel \npuțin trei perspective, dacă doriți. Aș spune una tehnică – și vă dau un \nexemplu – art. 29 vorbește de telegrame. Am întrebat Poșta Română \ncând a fost trimisă ultima telegramă. Acum mai bine de 10 ani. \nDomnul Florin-Vasile Cîțu: \nDomnule senator, vă rog să încercați să finalizați! \nDomnul Robert-Marius Cazanciuc: \nImediat, domnule președinte! E un moment solemn. \nDe  opțiune  politică,  regionalizarea  și  formarea  Guvernului. \nPoate președintele să încredințeze formarea Guvernului partidului care \na  câștigat  alegerile?  Și  inovativă.  Reglementarea  constituțională  a \nrolului opoziției parlamentare, protejarea drepturilor fundamentale în \nfața  provocărilor  generate  de  evoluția  inteligenței  artificiale  sau \nprotejarea  statului  în  fața  regimurilor  comerciale  și  economice \ntransfrontaliere. \nCred că astăzi, în Parlament, avem obligația față de poporul \nnostru să lansăm dezbateri publice față de principalele teme ale vieții \nsociale,  economice  și  politice,  asupra  modului  în  care  drepturile \nfundamentale  sunt  respectate  în  mod  real,  asupra  modului  în  care \nputerile statului au funcționat în slujba poporului și care în final să \nconducă,  de  ce  nu,  la  un  acord  politic  național  pentru  o  eventuală \nrevizuire a Constituției. Un asemenea proiect ar putea reprezenta un \nliant al națiunii care să contribuie la uniunea spirituală a poporului \nromân. \n                                                                                             29                                                                                          \n     \nVa fi posibil doar în măsura în care acest proces va fi unul \nautentic  și  oamenii  vor  vedea  că  este  unul  autentic,  nu  ca  un  alt \ninstrument într-o bătălie politică. \nDezbaterea  națională  în  jurul  temei  revizuirii  Constituției \npoate fi un instrument de atingere a obiectivului de refacere a legăturii \nțării cu fiecare român. \nAstăzi suntem datori să le lăsăm celor care vin după noi o \nRomânie în bună stare. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule senator. \nDin partea Grupurilor parlamentare ale PNL....  \n(Domnul  senator  Robert-Marius  Cazanciuc  revine  la \ntribună.) \nMai aveți? \nDomnul Robert-Marius Cazanciuc: \nAți primit, de asemenea, stimați colegi, o coliță nouă, timbre \nrealizate în 2019 de către Romfilatelia, în care pentru prima dată pe \ntimbre  au  fost  puse  drepturile  fundamentale.  Sunt  nouă  drepturi \nfundamentale, tipărite în milioane de exemplare, care au încercat să \nfacă cunoscută românilor Legea fundamentală. \nMulțumesc. (Aplauze.) \nDomnul Florin-Vasile Cîțu: \nMulțumim, domnule senator. \n                                                                                             30                                                                                          \n     \nO inițiativă foarte bună. \nDin partea Grupurilor parlamentare ale PNL, doamna senator \nLaura-Iuliana Scântei. \nDoamna Laura-Iuliana Scântei: \nVă mulțumesc, domnule președinte. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule președinte Emil Constantinescu, \nÎnaltpreasfinția Voastră, \nDomnule președinte al Curții Constituționale, \nDistinși membri ai Corpului diplomatic, \nDragi invitați, \nDoamnelor și domnilor senatori și deputați, \nSărbătorim într-adevăr 30 de ani de la intrarea în vigoare a \nConstituției din 1991. \nTimp  de  30  de  ani,  Constituția  a  garantat  stabilitatea \nregimului  politic,  a  oferit  termenul  de  referință  pentru  drepturile  și \nlibertățile fundamentale ale cetățenilor și a fost temelia pe care s-au \nconstruit instituțiile vitale ale statului. \nTotuși trebuie să fim sinceri, 30 de ani nu înseamnă mulți ani \nconstituționali.  Prin  comparație,  Constituția  de  la  1866  a  fost  în \nvigoare vreme de 57 de ani. Avem deci o Constituție tânără și, pe cale \nde consecință, o democrație la fel de tânără. \nDeși e tânără, Constituția prevede un obiectiv de țară istoric, \n                                                                                             31                                                                                          \n     \nîmpărtășit în egală  măsură de toate forțele politice responsabile, de \nautoritățile statului și de majoritatea românilor, și anume, România - \nstat democratic. Acel stat cu o democrație consolidată, axată pe cele 3 \nmari valori fondatoare ale liberalismului politic, și anume: protejarea \nvieții, promovarea libertății și garantarea proprietății. Adică un stat de \ndrept, un stat de tip occidental, care își respectă îndatoririle rezultate \ndin  angajamentele  internaționale,  inclusiv  cele  care  decurg  din \ncalitatea de stat membru UE și NATO. \nDoamnelor și domnilor, \nAți auzit și până acum, de la antevorbitorii mei, veți auzi în \ncontinuare, azi, la ceas aniversar, multe cuvinte frumoase, dar și critici \nla adresa Constituției în vigoare. Toate oferă răspunsuri cu privire la \nîntrebarea: Ce reprezintă Constituția României, după 30 de ani, pentru \ncetățeni,  pentru  politicieni  și  pentru  țară?  Că  înglobează  cele  mai \nînalte valori și idealuri ale unei societăți democratice, că este o pavăză \npentru  asigurarea  statului  de  drept  și  a  independenței  justiției,  o \ngaranție că nicio autoritate nu va abuza de puterea sa și va acționa în \nlimitele constituționale, că, într-adevăr, cuprinde catalogul de drepturi \nși libertăți fundamentale și că e un scut împotriva abuzului de putere al \nautorităților statului împotriva cetățenilor. \nÎn ce mă privește, am dorit astăzi să vă spun despre ce nu este \no Constituție. \nÎn primul rând, o Constituție nu este doar un document politic \nsau doar o lege care se poate modifica oricum și oricând, după bunul \nplac al unei majorități politice sau al unui partid care, de exemplu, s-ar \n                                                                                             32                                                                                          \n     \nteme că nu ar da nici după 20 de ani, în anul 2024, un candidat ales la \nfuncția de președinte al României. \nÎn  al  doilea  rând,  o  Constituție  nu  reprezintă  nimic  fără \nconstituționalism. Legea fundamentală a unui stat capătă valoare dacă \neste respectată în timp și dacă, prin respectarea continuă, la nivelul \nsocietății  se  creează  un  sentiment  puternic  de  apartenență  la \nConstituție și la valorile sale. \nÎn al treilea rând, o Constituție nu este în realitate opera unei \nmajorități  politice  conjuncturale,  deși  unii  așa  cred.  O  Constituție \ndurabilă este rezultatul unui autentic moment constituțional. Un astfel \nde moment constituțional a fost în anii 1990, 1991, atunci când s-a \nrealizat  trecerea  de  la  vechiul  regim  politic  totalitar  la  noul  regim \npolitic democratic. Constituția României a eliminat atunci posibilitatea \nconcentrării  puterii  în  mâinile  unei  persoane,  ale  unui  grup  de \npersoane  sau  ale  unei  instituții  și  așa  sperăm  să  rămână  pentru \ntotdeauna. \nMai târziu, în 2003, la momentul revizuirii, s-a avut în vedere \nnevoia fundamentală a României de a adera la structurile euroatlantice \nși de a se defini un destin european pentru societatea românească. \nFără  îndoială,  doamnelor  și  domnilor,  Constituția  nu  este \nperfectă,  iar  numeroasele  decizii  ale  Curții  Constituționale  i-au \nevidențiat vreme de 30 de ani și limitele și lipsurile. Cu toate acestea, \nmomentele  constituționale  autentice  pentru  revizuirea  Legii \nfundamentale trebuie să fie rezultatul unei nevoi sociale reale și să \nexprime  o  viziune  asupra  arhitecturii  statului,  construită  în  timp  și \n                                                                                             33                                                                                          \n     \nîmpărtășită de majoritatea cetățenilor. \nÎnchei spunându-vă că Partidul Național Liberal nu se teme \nde o revizuire a Constituției. PNL reafirmă angajamentul politic de a \ncontinua  construcția  statală  asumată  încă  de  la  înființarea  sa,  dar \natunci când va revizui Constituția nu va renunța la viziunea sa liberală \nasupra statului și asupra economiei. Liberalismul constituțional va fi \npromovat în continuare ca principiu de modernizare a statului român \nîn  era  digitalizării,  pentru  a  oferi  cetățenilor  cu  adevărat  un  stat \nfuncțional, bazat pe o economie liberă, pe domnia legii și pe respectul \ndrepturilor fundamentale. \nAșadar,  azi,  la  ceas  aniversar,  urăm  Constituției  noastre \nlongevitate  și  respect  din  partea  tuturor  –  cetățeni  și  întreaga  clasă \npolitică! \nVă mulțumesc. (Aplauze.) \nDomnul Florin-Vasile Cîțu: \nMulțumesc, doamnă senator. \nDin partea Grupurilor parlamentare ale USR, domnul senator \nRadu-Mihai Mihail. \nDomnul Radu-Mihai Mihail: \nMulțumesc, domnule președinte. \nDoamnelor și domnilor, \nSuntem  un  stat  care  derapează  spre  eșec  și  Constituția  din \n1991  nu  este  străină  de  ceea  ce  se  întâmplă.  Constituția  României \nmoderne, libere și prospere ar fi trebuit să înceapă cu punctul 8 de la \n                                                                                             34                                                                                          \n     \nTimișoara. Cu despărțirea conștientă și asumată de trecutul totalitar și \nde aceia care i-au făcut posibilă existența timp de o jumătate de veac. \nConstituția de la 1991 a venit după „Duminica orbului” din \n1990  și  a  consfințit  restaurația  foștilor  comuniști  și  securiști  din \nRomânia.  A  fost  scrisă  după  chipul  și  asemănarea  destinatarului  și \nautorului  –  Ion  Iliescu,  zis  și  comunist  cu  față  umană,  și  Antonie \nIorgovan, zis și comunist cu studii juridice. \nConstituția României validată la referendumul din decembrie \n'91 a fost scrisă de un președinte al Asociației Studenților Comuniști \ndin  Universitatea  București,  pentru  președintele  Uniunii  Tineretului \nComunist. \nAcum  30  de  ani  eram  reporter  la  Radio  Delta  și  eram  pe \nstradă și îi întrebam pe oamenii care mergeau foarte mândri să voteze \nConstituția, dacă au citit textul și de ce îl votează? Și răspunsul era \ncam același de la toți: „Păi, ne-a spus Ion Iliescu că e de bine”. \nUSR a apărut pentru că românii s-au săturat să le spună un \ntătuc și gașca lui ce să facă. (Aplauze. Vociferări.) \nAcum  oamenii  sistemului  tot  vorbesc  despre  schimbarea \nConstituției, astfel încât președintele să nu mai fie ales de români, ci \nde ei. (Vociferări.) \nOamenii fără chip vor ca funcția de președinte al românilor să \npoată fi scoasă la mezat și tranzacționată între grupurile parlamentare, \nmonedă de schimb în trocurile politice, departe de ochii lumii și de \nochii cetățeanului. \nUSR  a  apărat,  apără  și  va  apăra  statul  de  drept  și  valorile \n                                                                                             35                                                                                          \n     \ndemocrației liberale de toate încercările de a pune instituțiile statului, \noricare  ar  fi  ele...  (Vociferări.)  ...la  dispoziția  infractorilor,  a \nevazioniștilor, a hoților din bugetul de stat și a combinatorilor politici \ncare îi cauționează. (Vociferări.) \nȘi închei cu o ultimă remarcă. Antonie Iorgovan, părintele \nConstituției din '91, a fost, ca tot românul imparțial, expert în cadrul \nComisiei juridice constituționale și pentru drepturile omului din cadrul \nCFSN  și  independent,  dar  afiliat,  în  legislatura  '90-'92,  la  Grupul \nparlamentar al PNL, pentru ca apoi să treacă la PSD, demonstrând \nastfel multilateralismul FSN-ismului, așa cum îl vedem și astăzi. \nNu-i așa că de acolo de sus, de unde se află, Caragiale râde cu \ngura până la urechi? (Vociferări. Aplauze.) \nDomnul Florin-Vasile Cîțu: \nMulțumesc, domnule senator. \nDin  partea  Grupurilor  parlamentare  AUR,  domnul  George \nSimion. \nDomnul George-Nicolae Simion: \nMulțumesc frumos. \nA fost un referendum pentru modificarea Constituției, să fie \nspecificat  faptul  că  în  România  căsătoria  este  între  un  bărbat  și  o \nfemeie. Sper că nu vreți să modificați Constituția în sensul în care să îl \nluați pe domnul Cîțu legal de soție, da? (Vociferări.) \nNoi nu suntem de acord cu faptul că trebuie să se producă o \nfederalizare  sau  o  regionalizare  sau  cum  dorește  unul  sau  altul  din \n                                                                                             36                                                                                          \n     \npartidele și organizațiile non-guvernamentale care sunt în Parlament \nastăzi. Nici pentru punerea în acord cu anumite prevederi europene. \nNoi  credem  că  a  noastră  Constituție  este  foarte  bună.  Și  unele \nîncercări de încălcare a Constituției, cum a fost înlăturarea Avocatului \nPoporului, neconstituțională, au fost stopate. \nȘi dacă tot ne-ați dat niște timbre aici, în care sunt prevăzute \narticolele  fundamentale,  vedeți  că  pierdem  o  generație,  pentru  că \ndreptul la învățătură este asigurat. Din păcate, nu a fost asigurat de \nstatul  român,  prin  hotărâri  de  Guvern  care  sunt  aduse  aici,  în \nParlament  și  noi  doar  trebuie  să  le  ascultăm,  nici  măcar  nu  putem \ninterveni asupra stării de alertă. \nÎncetați  să  călcați  în  picioare  drepturile  fundamentale  ale \nromânilor și începeți să respectați Constituția! \nNu prin ședințe solemne faceți asta, ci respectând Constituția \nși eliminând orice formă de obligativitate asupra românilor! \nConstituția este bună. Trebuie susținută și trebuie apărată de \nuzurpatori, atât de aici, de la București, cât și de la Bruxelles! \nVă mulțumesc. (Aplauze.) \nDomnul Florin-Vasile Cîțu: \nMulțumesc. \nDomnul Tanasă. \nDomnul Dan Tanasă: \nDa. \nÎnaltpreasfinția Voastră, \n                                                                                             37                                                                                          \n     \nDomnule președinte al Camerei Deputaților, \nOnorați membri ai Guvernului, \nDoamnelor și domnilor senatori și deputați, \nArt.  3  al  Constituției  României  vorbește  despre  teritoriul \nRomâniei, care este inalienabil. \nDin  păcate,  în  ultimii  30  de  ani,  atât  PSD,  cât  și  PNL  și \nUDMR au permis vânzarea pământului României către străini, la un \nnivel demențial. \nDin  păcate,  suntem  poate  unici  în  lume,  ne-am  înstrăinat \npământul și am vândut, ne-am trezit într-o situație în care am permis, \nculmea, încălcarea art. 3 al Constituției României. \nArt. 12 vorbește de simbolurile naționale ale României. \nArt. 13 vorbește de limba națională, de limba română. \nEu  am  câștigat  câteva  zeci  de  procese  în  instanțele  din \nRomânia, prin care am încercat să impun respectarea limbii oficiale de \nstat. Și, din păcate, atât PSD, cât și PNL, ați tolerat timp de 30 de ani \natitudinile absolut inacceptabile ale UDMR atunci când vine vorba de \nsimboluri naționale și de limba oficială de stat în România. \nAți permis... ați permis – că plecați, domnule Kelemen Hunor \n–  ați  permis,  domnilor,  ca  în  Transilvania,  practic,  în  multe  zone, \nlimba maghiară să devină, practic, de facto limbă oficială de stat. Și \npermiteți în continuare, dragi colegi de la PSD și de la PNL! \nLimba oficială de stat nu este negociabilă cu nimeni! Și nici \nsimbolurile naționale! Acestea le puteți spune colegilor de la UDMR. \nȘi închei. \n                                                                                             38                                                                                          \n     \nArt. 47 vorbește despre faptul că: „Statul este obligat să ia \nmăsuri de dezvoltare economică și de protecție socială, de natură să \nasigure cetățenilor un nivel de trai decent”. \nÎn ultimii 30 de ani, modul în care PSD și PNL au înțeles să \nfacă  politică  în  România  ne  situează  pe  ultimele  locuri  la  ceea  ce \nînseamnă nivel de trai. Ultimele locuri în Europa. \nȘi, mai mult decât atât, modul în care PSD și PNL au făcut \npolitică în ultimii 30 de ani a dus la situația absolut inacceptabilă în \ncare peste 3,5 milioane de români au fugit de aici, de pe acest pământ. \nI-ați fugărit voi. Și, din păcate, în ultimii 4 ani, nici USR nu s-a lăsat \nmai prejos. \nMulțumesc. (Aplauze.) \nDomnul Florin-Vasile Cîțu: \nMulțumim. \nDomnul deputat Ciubuc. \nDomnul Ciprian Ciubuc: \nDomnule președinte al Senatului, \nDomnule președinte al Camerei Deputaților, \nDomnule președinte Constantinescu, \nStimați colegi, \nStimați invitați, \nEu am să vorbesc scurt. \nȘi am să vorbesc de art. 16 - cetățenii români sunt egali în \nfața legii. \n                                                                                             39                                                                                          \n     \nStimați colegi, \nNu  suntem  astăzi  în  măsură  să  respectăm  art.  16.  De  ce? \nPentru  că  pe  baza  ordonanțelor  de  urgență  și  a  stării  de  alertă, \ndrepturile  românilor  nu  sunt  respectate.  Avem  6  articole  din \nConstituție – domnule președinte al Curții Constituționale, puteți să \nconfirmați sau infirmați – care sunt călcate în picioare pentru că avem \no stare de alertă neconstituțională și măsuri restrictive aberante. \nVin de la întâlnirea care a avut loc săptămâna trecută, de la \nDelegația Adunării Parlamentare a Francofoniei, unde – vreau să vă \nspun un lucru foarte important și vă rog să fiți atenți cu toții – am fost \nadunați mai mulți parlamentari din Parlamentul României, care facem \nparte din Delegație, inclusivi parlamentari din toate țările francofone, \nni s-au ținut lecții de modificare a Constituției, sub motiv de COVID \nși sub motiv de pandemie. Din Parlamentul belgian ni s-a transmis, \ntrebuie  să  modificăm  Constituția  după  modelul  Luxemburg,  să \nomogenizăm  Constituția.  Inclusiv  toate  țările  care  fac  parte  din \nUniunea Europeană. \nDe asemenea, ni s-a vorbit despre suspendarea Parlamentelor \nnaționale. (Vociferări.) \nNi s-a vorbit de suspendarea Parlamentelor naționale. \nMă  bucur  că  colegii  de  la...  antevorbitorii  mei  au  vorbit \ndespre modificarea Constituției. \nStimați colegi, \n Nu putem să modificăm Constituția, să o omogenizăm dacă \nnu ne întoarcem la popor. \n                                                                                             40                                                                                          \n     \nAm  susținut  și  în  Parlamentul  din  Albania,  la  Adunarea \nParlamentară a Francofoniei, susțin și de aici – cum vă veți uita în \nochii  copiilor  dumneavoastră  sau  în  ochii  românilor  dacă  vom \nmodifica Constituția și vom omogeniza Constituția după Constituția \ndin Luxemburg... (Vociferări.) ...sub motiv de COVID și sub motiv de \npandemie? \nAm  numărat,  de  19  ori  s-a  vorbit  de  cuvântul  „control”. \nControlul  pandemiei,  nemijlocit,  controlul  oamenilor.  Nu  putem \ncontrola  pandemia  dacă  nu  putem  controla  mișcarea  oamenilor  în \nEuropa și în statul național. \nOameni buni, \nStimați colegi, \nMă adresez și românilor și dumneavoastră. \nSă vă ferească Dumnezeu de o revoltă populară! \nCum  le-am  spus  și  francezilor  din  Parlamentul  din  Albania, \nromânii nu sunt ca francezii, să iasă o lună, două, trei, o lună, 10 luni la \nproteste. Românii au ieșit 9 zile și Ceaușescu a dispărut. \nNoi avem o istorie de comunism. Știm că aceste restricții care ni \nse  impun  în  Parlamentul  național  vin  doar  să  îngrădească  drepturi  și \nlibertăți și nu măsuri ca să controlăm pandemia! \nNu putem să suspendăm drepturile noastre fundamentale conform \nConstituției și să modificăm Constituția fără să ne întoarcem la popor! \nDe  aceea,  vă  rog  pe  toți  să  conștientizați  că  pentru  orice \nmodificare a Constituției trebuie să fie direct întrebat și poporul român, și \noamenii care ne-au ales. \nVă mulțumesc. \n                                                                                             41                                                                                          \n     \nȘi sunt încrezător că dumneavoastră veți reflecta la ce am vorbit \nastăzi aici. \nPuteți să-i întrebați și pe colegii dumneavoastră care au fost în \nParlamentul din Albania, să vă confirme acest lucru. \nMulțumesc. (Aplauze.) \nDomnul Florin-Vasile Cîțu: \nMulțumim. \nVă  garantăm  că  orice  modificare  se  va  face  doar  prin \nreferendum, deci mergem la popor. \nGrupul parlamentar al UDMR, domnul Csoma Botond. \nDomnul Csoma Botond: \nOnorați invitați, \nDoamnelor și domnilor deputați, \nRomânia  a avut o experiență totalitară cruntă sub regimul \ncomunist, mai ales în „Epoca de Aur”, sub Ceaușescu. Iar dacă luăm \nîn considerare acest lucru cred că adoptarea Constituției în anul 1991 a \nfost  un  pas  foarte  important  pe  drumul  făuririi  unei  societăți \ndemocratice, după decenii lungi de totalitarism. \nSigur, acea Constituție, Constituția de la 1991, a reflectat atât \nmomentul  politic,  cât  și  majoritatea  parlamentară  existentă  sau \nmajoritatea din Adunarea Constituantă, dar a reflectat și acea euforie, \npentru că oamenii în sfârșit erau liberi și puteau să-și spună opinia \nliber în această țară și nu sosea  mașina neagră dimineața să-i ducă \nundeva. \nȘi cred că a fost un moment foarte important, din acest punct \n                                                                                             42                                                                                          \n     \nde vedere. \nS-a  mers  pe  ideea  unei  –  cred  eu  –  unei  republici \nsemiprezidențiale, care nu e similară nici cu Franța, nici cu Statele \nUnite. Sunt niște deosebiri importante.  \nÎn Statele Unite nu există premier.  \nÎn Franța, premierul este subordonat președintelui.  \nLa  noi,  premierul  nu  este  subordonat,  dar  președintele \ndesemnează candidatul la funcția de premier. \nȘi dacă ne uităm, în ultimii 15 ani a existat un conflict major \nîn sânul puterii executive, mai ales când vorbim politic de coabitare \nîntre președinte și premier. \nȘi cred că acest conflict permanent care a existat în puterea \nexecutivă nu a făcut cinste României. \nȘi,  din  acest  punct  de  vedere,  cred  că  avem  nevoie  de  o \nmodificare a Constituției. Să lămurim anumite chestiuni, nu numai în \nsânul puterii executive, putem vorbi și de Parlament. \nNoi  propunem  să  menținem  sistemul  bicameral,  dar  cu \natribuții  separate,  pentru  Senat  și  Camera  Deputaților,  și  ne  putem \ngândi  și  la  un  sistem  distinct  de  alegere  a  Senatului  și  a  Camerei \nDeputaților. \nSigur că prin Constituția de la 1991 s-a instituit și un sistem \nde checks and balances, acest mecanism de protecție și echilibru care \nîn  multe  cazuri  a  funcționat,  în  multe  cazuri  nu  a  funcționat.  De \nexemplu, când președintele României, în foarte multe cazuri, cred eu \nși  credem  noi,  de  la  UDMR,  indiferent  cine  a  fost  președintele \n                                                                                             43                                                                                          \n     \nRomâniei, și-a depășit atribuțiile constituționale, neavând o activitate \nde  mediere,  ci  având  o  activitate  eminamente  politică,  în  anumite \nmomente, în această țară. \nSigur, trebuie să aducem în discuție și statutul minorităților, \nstatutul minorităților din România. \nPoate ați citit și dumneavoastră că în anumite documente pe \ncare  România  le-a  adoptat,  atât  în  CSAT  sau  în  alte  instituții, \nminoritățile  naționale  de  multe  ori  reprezintă  un  factor  de  risc  la \nadresa securității naționale. \nCred că după 30 de ani a venit timpul ca să existe o relație de \nîncredere între statul român și  minoritățile naționale care trăiesc pe \nteritoriul statului român. Și, în această privință, s-ar impune, stimați \ncolegi,  ca  minoritățile  naționale  să  devină  factori  constitutivi  ai \nstatului român. Cred că după 30 de ani și în România se poate realiza \nacest lucru. \nDacă vorbim de modificarea Constituției, cred că o reașezare \nîn  sânul  puterii  executive  am  putea  realiza  și  prin  trecerea  la  o \nrepublică parlamentară. \nNu aș dori să intru în detaliu acum, ce înseamnă o republică \nparlamentară,  dar  vreau  să  vă  supun  atenției  următorul  aspect  -  în  \nUniunea  Europeană,  în  majoritatea  țărilor  membre,  există  republică \nparlamentară. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule deputat. \n                                                                                             44                                                                                          \n     \nDin  partea  Grupului  parlamentar  al  minorităților  naționale, \ndomnul deputat Cătălin-Zamfir Manea. \nDomnul Cătălin-Zamfir Manea: \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nStimate domnule președinte Constantinescu, \nDomnule președinte al Curții Constituționale, \nStimați reprezentanți ai Corpului diplomatic, \nDoamnelor și domnilor senatori și deputați, \nAstăzi România aniversează Ziua Constituției și împlinirea a \n30 de ani de la referendumul din 8 decembrie 1991, prin care a fost \naprobată Legea fundamentală, moment care a marcat opțiunea fermă a \nnațiunii române pentru un regim de guvernare democratic. \nPrin adoptarea Constituției României s-au pus bazele statului \nde drept și ale democrației constituționale. \nÎn anul 2003, Constituția a fost revizuită, construcția sa fiind \nconsolidată și adaptată la evoluțiile statului de drept, ale societății și la \nnoul context euroatlantic. Atunci, în anul 2003, noi, cei din Grupul \nparlamentar  al  minorităților  naționale,  am  fost  primii,  de  aici,  din \nParlament,  care  am  propus  o  serie  de  modificări  majore  ale \nConstituției,  precum:  regim  parlamentar;  Legea-cadru  pentru \nminorități, care, de altfel, este prevăzută în Constituția României la \ncategoria de legi organice și care, din păcate, nu a fost încă adoptată; \nlimitarea  ordonanțelor  de  urgență;  regândirea  organizării \n                                                                                             45                                                                                          \n     \nadministrativ-teritoriale;  organizarea  Senatului  ca  și  Cameră  a \nRegiunilor; echilibrarea puterilor în stat. \nDin  păcate,  propunerile  noastre  făcute  în  acel  an  au  fost \nrespinse de parlamentarii dumneavoastră de atunci. Menționez, au fost \nrespinse. \nDe  subliniat  este  faptul  că  în  prezent,  la  nivelul  Uniunii \nEuropene, din cele 27 de state, 17 dintre ele au regim parlamentar. \nAșadar,  marea  majoritate  a  statelor  membre  din  Uniunea \nEuropeană funcționează ca republici parlamentare. \nParlamentul  României  trebuie  să  aibă  mai  multă  putere \npentru că, stimați colegi, potrivit art. 61 din Constituție, Parlamentul \neste  organul  reprezentativ  suprem  al  națiunii  române  și  unica \nautoritate legiuitoare a țării. \nStimați colegi, \nConstituția României este consfințită prin voința suverană a \npoporului și reprezintă un set de principii și norme fundamentale care \nse adresează în egală măsură autorităților statului și cetățenilor săi. \nFuncționarea  instituțiilor  statului,  garantarea  drepturilor  și \nlibertăților individuale și derularea în ansamblu a întregii vieți a unei \nnațiuni își au originea în textele înscrise în Constituție. \nDe  aceea,  Constituția  României  poate  fi  cartea  sacră  a \nexistenței  noastre,  iar  aniversarea  ei  astăzi  constituie  o  adevărată \nsărbătoare. \nConstituția țării trebuie respectată, nu doar în litera, ci și în \nspiritul  ei,  destinatarii  săi  având  obligația,  nu  doar  morală,  ci  și \n                                                                                             46                                                                                          \n     \nconstituțională,  de  loialitate  constituțională  și  de  interpretare  a \nnormelor sale cu bună-credință. \nAplicarea principiului controlului constituționalității legilor a \ncondus  la  înființarea  Curții  Constituționale,  care,  așa  cum  s-a  mai \nprecizat de la această tribună, în cursul ședinței solemne, reprezintă \ngarantul supremației Constituției. \nSensul  existenței  Constituției  României  constă  în  apărarea \nvalorilor fundamentale înscrise în Legea fundamentală. \nDacă  nu  este  în  mod  activ  și  efectiv  apărată,  Constituția \nRomâniei riscă să fie redusă la un set de principii și norme de drept \nfrumoase,  nobile,  dar  invalide,  lipsite  de  orice  valoare  și  forță,  iar \natunci  când  Constituția  nu  este  respectată  sunt  puse  sub  semnul \nincertitudinii construcția democratică a statului și întreaga sa ordine de \ndrept. \nOrice popor, pentru a fi puternic, trebuie să-și iubească și să-\nși apere Constituția pentru că aceasta îi aparține și îl reprezintă. \nConstituția României conferă un sens comunității politice. \nNu  în  ultimul  rând,  Constituția  consfințește  garanția \ndezvoltării  normale  a  societății  noastre  împotriva  oricărei  forme  de \ntotalitarism, intoleranță, discriminare și populism. \nGrupul parlamentar al minorităților naționale se va implica în \nprocesul de revizuire a Constituției și, ca de fiecare dată, va propune și \nva susține măsuri care să consolideze democrația și care să contribuie \nla  apărarea  drepturilor  și  libertăților  fundamentale  ale  tuturor \ncetățenilor săi. \n                                                                                             47                                                                                          \n     \nSă nu uităm, stimați colegi, că minoritățile naționale au avut \nun rol extrem de important în construcția statului român. \nÎn încheiere, aș vrea să vă reamintesc că potrivit art. 4, care \nprevede, și nu „vorbește”, așa cum am mai auzit de la această tribună, \nRomânia este patria comună și indivizibilă a tuturor cetățenilor săi, \nfără deosebire de rasă, de naționalitate sau de apartenență etnică. \nLa mulți ani Constituției României! \nLa mulți ani, România! \nLa mulți ani tuturor cetățenilor acestei țări! \nMulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  deputaților  și  senatorilor  neafiliați,  doamna \nsenator Diana Iovanovici-Șoșoacă. \n                                                                                             48                                                                                          \n     \nDoamna Diana Iovanovici-Șoșoacă: \nMulțumesc. \nAm asistat aici, am  înțeles, la o ședință solemnă prin care \naniversăm Constituția României. \nN-am  auzit  pe  niciunul  dintre  noi spunând  la  mulți  ani  de \nSfântul Nicolae tuturor sărbătoriților de astăzi! La  mulți ani, popor \nromân, pentru Sfântul Nicolae! (Aplauze.) \nCei care nu aplaudați – probabil că vă trebuie o nuia pentru \nSfântul  Nicolae!  Pentru  că  suntem  aici  creștini  din  toate  timpurile! \nPentru că respectăm drepturile tuturor! \nAsistăm  astăzi  la  o  așa-zisă  aniversare  a  Constituției \nRomâniei,  că  nu  am  auzit  aici  decât  denigrări  ale  Constituției \nRomâniei și solicitări de schimbare. \nCum poți să aniversezi? E ca și când aniversezi 30 de ani de \ncăsătorie și anunți divorțul. \nAsta  ați  făcut  astăzi,  ați  pângărit  Constituția  României,  pe \ncare ar trebui să o cunoașteți cu toții! \nA existat un jurnalist în foaier, care, în urmă cu câteva luni – \nRafaelo Varga –, v-a întrebat pe cei mai mulți dintre dumneavoastră, \ndacă ați citit Constituția României? Cei mai mulți ați spus nu, nu am \navut timp. \nÎn schimb, vă aflați aici, în fabrica de legi a României, unde \nConstituția este Biblia românului. Mai presus de Constituție nu este \ndecât Dumnezeu și Biblia. Atât! \nDe 30 de ani încălcați pas cu pas Constituția României! \n                                                                                             49                                                                                          \n     \nÎn ultimii 2 ani, ați omorât-o! Ați adoptat Legea nr. 136/2020 \nși  Legea  nr.  55/2020,  care  încalcă  prevederile  art.  53  alin.  (2)  din \nConstituția României întrucât anulează efectiv existența drepturilor și \nlibertăților fundamentale. \nAstăzi, de Sfântul Nicolae și ziua acestei ședințe solemne, în \ncare văd că cea mai mare parte a Guvernului a plecat, mulți invitați au \nplecat,  domnul  președinte  nu  participă  pentru  că  nu  îi  place  să \nparticipe  la  astfel  de  evenimente,  cinste  domnului  Constantinescu, \nfostul  președinte,  că  a  venit!  Vine  tot  timpul.  Felicitări,  domnule \npreședinte! (Aplauze.) \nAșa se respectă poporul și Parlamentul! \nCinste tuturor care ați venit! \nCelorlalți, o nuia de la Sfântul Nicolae! \nTot  pe…  vă  spun  că  de  25  de  ani  lucrez  cu  Constituția \nRomâniei. \nPână și cel mai tânăr avocat, procuror, judecător, jurist știe \nConstituția României! \nAvând în vedere că nu o cunoașteți și o pângăriți chiar de \nziua ei, nu mă mai miră faptul că v-ați bătut joc de ea, mai ales în \nultimii 2 ani. \nAtâta  timp  cât  mai  există  câțiva  avocați,  și  juriști,  și \njudecători și procurori care își fac treaba în această țară, peste voința \ndumneavoastră, Constituția României mai are o șansă! \nDe 30 de ani - spuneți că o respectați? - n-ați respectat nimic! \n                                                                                             50                                                                                          \n     \nArt. 47 - traiul decent. Sunt peste 30% din români care trăiesc \nsub pragul sărăciei! 70% din români trăiesc în sărăcie! \nUnde,  cine  a  plătit  vreodată  pentru  încălcarea  Constituției \nRomâniei? \nConstituția  României,  stimați  domni  care  râdeți  și  vorbiți, \naici, în primele bănci! \nV-am urmărit pe toți! N-ați avut bunul-simț să vă ascultați \nniciodată în tăcere unii pe alții! Este chestiune de educație! Eu am stat \nși  v-am  ascultat,  indiferent  că  am  fost  sau  nu  de  acord  cu \ndumneavoastră, sunt cei 7 ani de acasă! \nNu  puteți,  în  ditai  Parlamentul  României,  Legislativul \nRomâniei, să vă comportați în felul acesta și să nu vă ascultați, să vă \nacordați măcar șansa de drept la liberă exprimare și la opinie! \nDar  nici  nu  putem  să  acceptăm  să  venim  la  aniversarea \nConstituției în care toți cereți schimbarea Constituției! Pentru că pe \naceastă Constituție ați jurat în acest mandat, nu să o schimbați, ci să o \nrespectați! \nNu este posibil ca această Constituție care v-a adus aici cu \ntoate drepturile pe care le aveți și obligațiile adiacente să fie încălcată \nde voi, să cereți să fie schimbată! De ce? În condițiile în care nici \nmăcar pe aceasta nu o respectați! \nDomnul Florin-Vasile Cîțu: \nMulțumim, doamnă senator. \nDoamna Diana Iovanovici-Șoșoacă: \n                                                                                             51                                                                                          \n     \nImediat, mai am… conchid acum. \nI-am  cerut  Sfântului  Nicolae  să-mi  dea  un  cadou  pentru \naniversarea Constituției României. Asta mi-a lăsat! Este o botniță prin \ncare… (Aplauze.) …Constituția, drepturile și libertățile fundamentale \nau fost anulate de către Parlament, de către Președinte și Guvern! \nȘi rog aici reprezentantul Curții Constituționale să aibă mai \nmult curaj, așa cum a avut în Decizia nr. 457/2020, pct. 68, în care au \nmenționat  că  starea  de  alertă  încalcă  statul  de  drept,  este  creată \nartificial  și  nu  există  fundament  constituțional  pentru  existența \nacesteia! \nTrăiască România liberă! \nTrăiască dreptul la liberă exprimare! \nJos botnița! (Aplauze.) \nDomnul Florin-Vasile Cîțu: \nMulțumim. \nDin  partea  Grupului  parlamentar  al  USR,  domnul  deputat \nMihai-Alexandru Badea. \nDomnul Mihai-Alexandru Badea: \nStimați membri ai Parlamentului, \nDistinși invitați, \nOnorată asistență, \nConstituția din 1991 este cea de-a șaptea lege fundamentală \npropriu-zisă a României, într-o istorie de 155 de ani, care a început în \n1866, sub domnitorul Carol I. \n                                                                                             52                                                                                          \n     \nÎn pofida criticilor care i-au fost aduse, unele bine întemeiate, \nactuala  Constituție  a  reprezentat  o  realizare  importantă,  având  în \nvedere contextul intern și internațional în care a fost adoptată. Într-o \nperioadă  în  care  alte  state  din  regiune  alegeau  să-și  revizuiască \nconstituțiile comuniste, statul român își elabora o lege fundamentală \ncu  totul  nouă,  dând  astfel  mesajul  a  ceea  ce  ar  fi  trebuit  să  fie \ndespărțirea completă de vechiul regim. \nÎn cei 30 de ani de existență s-au consumat nu mai puțin de 7 \ninițiative de revizuire, dintre care doar cea din 2003 a avut succes și \nne-a permis aderarea la NATO și Uniunea Europeană. \nCea de-a opta, cunoscută sub denumirea de „Fără penali în \nfuncții publice”, se află încă în desfășurare, după ce a primit votul \nunanim al Camerei Deputaților, anul trecut. \nChiar  dacă  n-a  existat  suficientă  voință  politică  pentru \norganizarea referendumului, odată cu alegerile parlamentare, continuu \nsă sper că Senatul va adopta acest proiect și că va alege un moment \nfavorabil care să permită întrunirea cvorumului necesar. Ar fi pentru \nprima dată când o constituție a României este revizuită la inițiativa \ncetățenilor români. \nSă nu ratăm șansa de a scrie această pagină de istorie! \nVă mulțumesc. (Aplauze.) \nDomnul Florin-Vasile Cîțu: \nMulțumim. \nTot din partea Grupului parlamentar al USR, domnul deputat \nAndrei-Răzvan Lupu. \n                                                                                             53                                                                                          \n     \nDomnul Andrei-Răzvan Lupu: \nDomnule președinte al Senatului, \nDomnule președinte al Camerei Deputaților, \nDomnule președinte al Curții Constituționale a României, \nStimați membri ai Corpului diplomatic, \nStimați reprezentanți ai cultelor religioase, \nDoamnelor și domnilor parlamentari, \nSuntem  aici  pentru  a  marca  un  moment  special  din  istoria \nnoastră, adoptarea Constituției în 1991, și îmi pare rău că unii dintre \ncolegii noștri au uitat acest lucru. \nPentru  mine,  a  vorbi  despre  Constituția  României  are  o \nsemnificație specială pentru că, pe de o parte, acest act vital pentru \ndemocrația noastră are o vârstă care o depășește pe a mea. \nPe de altă parte, ca absolvent de drept și cadru didactic în \ndomeniul  dreptului  constituțional,  este  o  onoare  să  pot  discuta, \ndezbate  și  construi  o  carieră  aici,  alături  de  dumneavoastră,  în \nParlamentul  României,  care  Parlament  își  trage  seva  și  relevanța \ninstituțională din chiar Constituția României. \nSunt deputat al USR și spun asta pentru că probabil această \netichetă înseamnă astăzi că ne găsim în dezacord politic cu majoritatea \nparlamentară. E un dezacord generațional și un dezacord de viziune \npolitică asupra viitorului nostru comun. \nDar  în  ciuda  acestor  disonanțe  și  în  ciuda  acestor  viziuni \ncontradictorii, precum și ca persoană care a susținut nevoia de a aduce \n                                                                                             54                                                                                          \n     \nschimbări  majore  actualei  Constituții,  aș  vrea  să  punctez  partea \nmeritorie a actualei Legi fundamentale. \nSe vede foarte clar din textul Constituției actuale teama de \ndictatură a celor care au redactat-o. Și este de înțeles că la începutul \nanilor '90 cei care au redactat-o erau încă plini de amintirile perioadei \ncomuniste. Cred că această teamă a reușit să creeze mai mult echilibru \nîntre puterile statului, care ne-a salvat de dorința unor oameni politici \nde a câștiga mai multă putere decât ar fi trebuit. \nPrecauțiile  părinților  actualei  Constituții  au  favorizat  poate \nunele blocaje instituționale, dar, slavă Domnului, ne-au salvat astăzi \nde a fi alături de unele state iliberale, cum sunt cazuri în estul Europei. \nDar  cum  timpul  lucrează  neîndurător,  trebuie  să  vedem  și \nnevoia de schimbare. \nExistă puncte importante în care trebuie să clarificăm starea \nactuală. Și aș enumera doar câteva: \n- Reforma Curții Constituționale; \n- Reducerea numărului de parlamentari și a modului în care \nlucrează Parlamentul; \n-  Clarificarea  raportului  dintre  legislația  europeană  și  cea \nnațională, inclusiv Constituția; \n-  Și,  bineînțeles,  introducerea  Proiectului  „Fără  penali  în \nfuncții publice” în corpul Constituției. \nMai  sunt  și  altele,  desigur,  dar  cred  în  înțelepciunea  celor \ncare  vor  face  parte  din  structura  parlamentară  ce  se  va  ocupa  de \nrevizuirea Constituției. \n                                                                                             55                                                                                          \n     \nNoi, Grupul USR, suntem pregătiți pentru această provocare \npe care orice om politic ar trebui să o trateze cu maximă preocupare. \nEste  un  moment  important  din  istoria  statului  român,  a \ninstituțiilor sale și, mai presus de orice, a cetățenilor țării. \nSper că dincolo de ceea ce ne separă generațional sau politic, \nsă putem lucra împreună pentru un scop care transcende partidele și \ngenerațiile din care facem parte. \nAvem nevoie, după 30 de ani de la adoptare și după 18 ani de \nla singura sa revizuire, de o constituție reformată. \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nȘi, din partea Grupului parlamentar al PNL, domnul deputat \nIoan Cupșa. \nDomnul Ioan Cupșa: \nDomnilor președinți ai Camerelor Parlamentului, \nOnorați invitați, \nDomnule președinte Emil Constantinescu, \nDoamnelor și domnilor, \nSe  împlinesc  în  aceste  zile  30  de  ani  de  la  adoptarea \nConstituției din anul 1991, un act politic de o importanță covârșitoare \npentru  noi.  Un  act  care  a  însemnat  ruperea  definitivă  de  regimul \npolitic stabilit în anul 1945 în România. Ruperea de organizarea de \n                                                                                             56                                                                                          \n     \nstat care, prin relațiile sociale impuse, ne-a chinuit, ne-a nefericit pe \nnoi, românii. \nÎnainte de a continua însă, dați-mi voie să citez din spusele \nmarelui filosof idealist, Hegel – „Fiecare țară are Constituția care i se \npotrivește”. \nConstituția din anul 1991 este opera Comisiei constituționale, \nprecum  și  a  unui  Parlament  transformat  în  Adunare  Constituantă. \nParlamentari sprijiniți de experți în drept constituțional au reușit să \nadopte  Legea  fundamentală.  Merită  respectul  nostru  pentru  acest \nlucru. \nDemersul lor este unul criticabil, este imperfect, dar să nu \nuităm că această constituție, Constituția din anul 1991, ne-a fost nouă \nutilă. \nA  devenit  o  obișnuință  să  identificăm  Constituția  folosind \nexpresia  „lege  fundamentală  a  unui  stat”.  Statul  și  Constituția  se \ncondiționează reciproc. \nDin punct de vedere istoric, în statul român, să nu uităm, în \nmai puțin de 70 de ani am avut parte de 6 constituții – 1923, 1938, \n1948, 1952, 1965, 1991 -, precum și o revizuire, ulterior, în anul 2003. \nO fi bine? \nPermiteți-mi, în ceea ce privește aprecierea constituțiilor pe \ncare noi în epoca modernă a statului le-am avut, să citez din cel care \neste de neuitat, Petre Țuțea, care, cu stilul său inconfundabil, afirma: \n„Constituția liberală din 1923 nu e o operă, e o capodoperă. Un rege \n                                                                                             57                                                                                          \n     \nputernic, înfășurat într-un stat al normelor liberale: separația puterilor \nși libertăți câte dorește nea Niță (...)”. \nSuntem datori să respectăm Constituția în spiritul ei. De ce în \nspiritul ei? Pentru că deseori – și aici aveți cu toții această experiență – \nnormele pe care le punem noi în pagină sunt departe de perfecțiunea \nlimbajului juridic de care ar trebui să dea dovadă. \nSpiritul Constituției - principii, idei, elemente de bază care \nsunt necesare, pe care întreaga noastră viață socială se construiește, \nașadar, aceste principii trebuie înțelese și trebuie însușite. \nSunt dator să spun astăzi – interpretarea și aplicarea normelor \nconstituționale  de  către  reprezentanții  puterilor  în  stat,  de  către \nreprezentanții instituțiilor de rang constituțional au avut suficient de \nmulte sincope în ultimii ani. \nPe  de  o  parte,  au  existat  prea  multe  conflicte  juridice  de \nnatură constituțională. Poate nu din cauza imperfecțiunii legii, cât mai \nmult din cauza abuzului prin care cei care vremelnic au fost sau sunt \nputere în stat au înțeles să aplice normele constituționale. \nSă nu uităm, am adoptat prea multe acte normative care nu \nrespectă rigoarea constituțională. \nPe  de  altă  parte,  deciziile  pe  care  le-a  pronunțat  Curtea \nConstituțională a României sunt contradictorii deseori. Contradictorii \nîntr-o  perioadă  relativ  scurtă  de  timp.  Ceea  ce  înseamnă  că \nfuncționează  imperfect  Curtea  Constituțională  a  României,  garantul \nsupremației Constituției. \n                                                                                             58                                                                                          \n     \nExpresia  „este  constituțional  dacă...”,  care  se  regăsește  în \nprea  multe  decizii  ale  Curții  Constituționale,  a  transformat  uneori \nCurtea Constituțională a României într-un legiuitor ad-hoc. \nConstituția este imperfectă, imperfecte sunt legile pe care noi \nle adoptăm, este un fapt. \nMorbul perimării există cuprins în fiecare lege pe care noi am \nadoptat-o. De fiecare dată trebuie să adaptăm legile, modificându-le, \nașa cum și Constituția se impune probabil să o modificăm. Pentru că \nsituația economică, socială, politică, atât internă, cât și internațională, \nse modifică în timp ce noi vorbim. \nConstituția este fundament al întregului sistem de drept. Este \ncheie de boltă a organizării și funcționării statului nostru. \nConstituția este legea scrisă cu majuscule. Lege care are drept \nscop  ultim  apărarea  demnității  omului,  apărarea  drepturilor, \nlibertăților  fundamentale  și,  atenție,  stabilirea  obligațiilor  esențiale. \nToate acestea împreună ne definesc pe noi ca oameni. \nConstituția este mijloc, și nu scop în sine. \nCeea ce trebuie cu adevărat să ne  preocupe este ca  pentru \nviitor Constituția să fie fundamentul dezvoltării națiunii noastre. Să fie \nfundamentul mai binelui viitor al fiecăruia dintre noi. \nSă  ne  dea  Dumnezeu  înțelepciunea  să  identificăm  valorile \nfundamentale! Acele valori care ne permit nu doar să supraviețuim ca \noameni,  ca  cetățeni  ai  României,  ci  care  ne  ajută  să  trăim  demn.  \nCele care ne ajută să ne găsim fericirea. Să le protejăm și să construim \nfolosindu-ne de ele Legea fundamentală. \n                                                                                             59                                                                                          \n     \nConstituția este o lucrare pentru prezent, dar în mod special \nConstituția  este  o  lucrare  pentru  viitor.  Constituția  trebuie  să  fie  o \nprivire aruncată în viitor. În viitorul națiunii noastre. \nDar pentru ca toate acestea să devină realitate trebuie să luăm \naminte că nu avem nevoie de nimic altceva decât de un proiect de țară. \nNu  avem  nevoie  de  o  abstracțiune,  nu  avem  nevoie  de  o  operă \nformală, avem nevoie de Constituția noastră. \nȘi dați-mi voie, la sfârșit, să citez dintr-un înțelept care acum \nmai bine de 200 de ani înțelegea acest lucru și încerca să ne învețe și \npe noi. \nJoseph de Maistre ne spunea - „O constituție care este făcută \npentru  toate  națiunile  nu  este  făcută  pentru  niciuna,  e  o  pură \nabstracțiune, e o operă școlărească făcută pentru a exersa spiritul (...)”. \nLa mulți ani, România! \nO zi bună, români! \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nVă mulțumesc, stimați colegi, pentru participare. \nPermiteți  să  declar  închisă  ședința  solemnă  comună  a \nSenatului și Camerei Deputaților. \nVă mulțumesc. \n \nȘedința s-a încheiat la ora 14.46. \n \n "
    },
    "42": {
        "start_text": "Domnul Florin-Vasile Cîțu:",
        "start_index": -1,
        "end_text": "Domnul Andrei-Răzvan Lupu:",
        "end_index": -1,
        "text": "                                                                 1                                                                                          \n     \n06 decembrie 2021 – ședință comună \n \n \nS U M A R \n \n1.  Alocuțiuni dedicate aniversării a 30 de ani de  2. \nla adoptarea Constituției în vigoare de către Adunarea \nConstituantă. \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n                        S T E N O G R A M A \nședinței solemne comune a Camerei Deputaților și Senatului  \ndin data de 6 decembrie 2021 \n \n \nȘedința a început la ora 13.03. \nLucrările ședinței au fost conduse de domnul senator Florin-\nVasile Cîțu, președintele Senatului, asistat de domnul senator Sorin \nLavric,  secretar  al  Senatului,  și  de  doamna  deputat  Alexandra \nPresură, secretar al Camerei Deputaților.  \nDin  prezidiu  a  făcut  parte  și  domnul  deputat  Ion-Marcel \nCiolacu, președintele Camerei Deputaților. \nDomnul Florin-Vasile Cîțu: \nBună ziua! \nStimați colegi,  \nHaideți să începem ședința! \nAstăzi avem ședința solemnă a... \nSe așază oamenii...? \nStimați colegi,  \nVă rog să vă așezați, să începem ședința! \nAstăzi avem ședința solemnă comună a Senatului și Camerei \nDeputaților  dedicată  aniversării  a  30  de  ani  de  la  adoptarea \nConstituției în vigoare de către Adunarea Constituantă. \n                                                                                             3                                                                                          \n     \nDomnule președinte al Camerei Deputaților,  \nDomnule prim-ministru, \nDomnilor foști președinți ai României,  \nDoamnelor și domnilor miniștri, \nDomnule președinte al Curții Constituționale,  \nStimați membri ai Corpului diplomatic, \nPreafericirea Voastră,  \nÎnaltpreasfinția Voastră, \nDoamnelor și domnilor deputați, \nStimați invitați,  \nOnorată asistență, \nVă  rog  să-mi  permiteți  să  declar  deschisă  ședința  solemnă \ncomună dedicată aniversării a 30 de ani de la adoptarea Constituției în \nvigoare de către Adunarea Constituantă.  \nVă invit să ascultăm Imnul național al României. \n(Se intonează Imnul național „Deșteaptă-te, române!”.) \nDomnul Ion-Marcel Ciolacu:  \nInvit la tribună pe domnul Florin Cîțu, președintele Senatului \nRomâniei. \nDomnul Florin-Vasile Cîțu: \nBună ziua! \nDoamnelor și domnilor parlamentari, \nStimați invitați,  \nDistinsă asistență, \n                                                                                             4                                                                                          \n     \nSe împlinesc trei decenii de la intrarea în vigoare, în urma \naprobării  prin  referendumul  național  din  decembrie  1991,  a \nConstituției României. Atunci, din punct de vedere constituțional, ne-\nam despărțit de o epocă sumbră a istoriei țării noastre, în care regimul \ncomunist totalitar a încălcat sistematic cele mai elementare drepturi \nale  românilor.  Reacția  poporului  nostru  a  fost  reprezentată  de \nevenimentele care s-au desfășurat în perioada 16-22 decembrie 1989, \ncare au început la Timișoara, și pe care eu vreau să le amintesc în mod \nspecial,  pentru  că  am  această  datorie.  A  fost  deschisă  calea  către \ndemocratizarea României și către statul de drept. Am înaintat greu, dar \npe o traiectorie ireversibilă, pe care românii au dovedit că sunt gata să \no apere prin vot, dar și prin proteste democratice. \nStimați colegi, \nPentru mine este o mare onoare să reprezint astăzi Partidul \nNațional  Liberal  la  o  dezbatere  care  nu  poate  ocoli  tradiția \ndemocratică a acestei țări. Ideea unei guvernări democratice face parte \ndin gena PNL. Constituția din 1866 a purtat amprenta gândirii politice \nliberale,  apoi,  după  fondarea  PNL,  reforme  democratice  esențiale, \nprecum lărgirea dreptului de vot, au fost inițiate de partidul nostru. \nÎn  perioada  interbelică  Constituția  din  1923,  promovată  de \nPNL, a dus mai departe tradiția constituțională românească. Revenit \npe scena politică, după ce a fost înregistrat ca partid politic, în ianuarie \n1990,  PNL  a  avut  permanent  pe  agenda  sa  instaurarea  unui  regim \ndemocratic  autentic  în  România,  și  nu  a  unui  model  ipotetic  de \ndemocrație originală. \n                                                                                             5                                                                                          \n     \nProbabil că în acești 30 de ani nici PNL nu s-a comportat fără \ngreșeală,  dar  am  fost  mereu  partidul  dedicat  sută  la  sută  integrării \neuropene și euroatlantice a României, protejării valorilor statului de \ndrept și dezvoltării unei societăți democratice. \nDoamnelor și domnilor,  \nAcesta nu este un moment de sărbătoare, ci unul de bilanț \npentru Constituție și pentru tot ce înseamnă organizarea instituțională \na  statului  român.  Reformele  sunt  inevitabile,  pentru  că  asta  doresc \ncetățenii.  În  timp,  cu  profesionalism,  fără  patimă  politică  și  interes \nascuns, va trebui să modernizăm structurile sale,  modul în care ele \nfuncționează și cum  îl servesc pe  cetățean. Normele  constituționale \nvor trebui ajustate la realitatea pe care o trăim. \nSalut  faptul  că  în  Programul  de  guvernare  al  actualului \nGuvern  este  avută  în  vedere  eventualitatea  ca,  în  cazul  în  care  va \napărea  un  moment  constituțional  autentic,  Executivul  să  susțină  o \nreformă,  în  sensul  apropierii  între  stat  și  cetățean  și  al  creșterii \ngradului  de  protecție  al  drepturilor  și  libertăților,  în  acord  cu \njurisprudența CEDO. \nDe  asemenea,  Coaliția  de  guvernare  susține  ca  inițiativa \ncetățenească de revizuire a Constituției, înregistrată la Parlament în \nmai 2019 și aflată în prezent la vot final la Senat, să-și găsească cea \nmai bună formă de transparență la nivel normativ, atunci când situația \npandemică va permite acest lucru.  \nÎn același timp, trebuie să fim foarte atenți la marile opțiuni \npe care cetățenii români le-au exprimat și continuă să le exprime în \n                                                                                             6                                                                                          \n     \nultimele trei decenii. PNL are o agendă liberală de măsuri necesar a fi \navute în vedere la o eventuală revizuire a Constituției. De 30 de ani \nexistă  un  aspect  care  a  rămas  netranșat  așa  cum  ar  fi  trebuit  - \nproprietatea  privată.  O  măsura  pe  care  trebuie  să  o  abordăm  este \nreducerea la 16 ani a vârstei la care se va putea vota, așa cum este \ntendința în multe țări europene. Multe alte subiecte trebuie abordate cu \nmaturitate. \nReforma administrativă este un subiect care trebuie să stea în \natenția  Parlamentului.  Ultimii  ani  au  adus  pe  tapet  și  numeroase \nconflicte juridice de natură constituțională, iar normele constituționale \npot  fi  clarificate.  Problema  traseismului  politic  al  parlamentarilor  a \nrămas  deschisă  de  atât  de  mulți  ani,  deși  în  fiecare  legislatură  ea \ninfluențează aritmetica parlamentară. Și nu trebuie să uităm că există o \nrestanță în ceea ce privește implementarea în Constituție a rezultatelor \nreferendumului din 2019 pe tema justiției.  \nNu cred că numai Parlamentul sau numai partidele pot aborda \nun proces de reflecție cu privire la o eventuală revizuire a Constituției. \nRolul societății civile va fi fundamental.  \nReferitor acum la modul cum va arăta revizuirea viitoare vă \npot spune de pe acum un lucru: îmi doresc să fie cel puțin la fel de \nliberală cum au fost constituțiile din 1866 și 1923, ba chiar să aibă o \ndoză și mai mare de liberalism. \nLa mulți ani, români! \nLa mulți ani, România! \nMulțumesc. (Aplauze.) \n                                                                                             7                                                                                          \n     \n(Revine la prezidiu.) \nInvit  la  tribună  pe  Excelența  Sa,  domnul  Marcel  Ciolacu, \npreședintele Camerei Deputaților. (Aplauze.) \nDomnul Ion-Marcel Ciolacu: \nCred că nu este nici prima oară și nu va fi nici ultima oară \ncând am să spun că eu nu susțin vaccinarea obligatorie (Aplauze.), dar \nam dreptul în primul rând la viață. Fiecare decide dacă e bine să se \nvaccineze sau nu. \nVă rog frumos, doamnă colegă, să purtați mască sau să mă \nprotejați, să nu mă îmbolnăviți. (Aplauze.)  \nDreptul  meu  la  viața  și  dreptul  oricărui  român  nu  se \nnegociază, doamnă! \nDoamna Rodica Boancă (din sală): \nUnde scrie că masca te apără, te protejează?! \nDomnul Ion-Marcel Ciolacu:  \nDomnule președinte al Senatului,  \nDomnule prim-ministru,  \nDomnule președinte Constantinescu,  \nDomnule președinte al Curții Constituționale a României, \nDoamnelor și domnilor deputați și senatori, \nDoamnelor și domnilor miniștri, \nStimați  membri  ai  Comisiei  pentru  redactarea  proiectului \nConstituției României, \nStimați membri ai Corpului diplomatic, \n                                                                                             8                                                                                          \n     \nConstituția  e  cartea  de  vizită  a  unei  democrații.  Așa  cum \nfacem  o  ecografie  pentru  a  vedea  corpul  uman,  la  fel,  Legea \nfundamentală trebuie să fie expresia unei societăți. \nÎn  pofida  transformărilor  profunde  din  ultimii  32  de  ani, \nRomânia încă are o tradiție democratică fragilă. Mai avem mult de \nmuncă până să ajungem la practici democratice stabile și să ne găsim \nacea vocație democratică autentică, în sensul culturilor occidentale. \nDin  această  perspectivă,  efortul  făcut  acum  30  de  ani  de \npărinții fondatori ai Constituției din 1991 a fost imens. Textul noii \nConstituții trebuia să producă, în primul rând, o schimbare radicală de \nmentalitate la nivelul societății, prin despărțirea definitivă de trecutul \ncomunist. \nTextul lor trebuia să găsească soluțiile potrivite și echilibrate \npentru o societate care avea nevoie de un nou set de valori comune, \ndar în care să se regăsească și care să creeze solidaritate. \nAș dori ca astăzi, în mod special, să le mulțumesc celor care \nacum 30 de ani au pus umărul la reclădirea României pe baze noi, \nsănătoase și democratice. (Aplauze.) Câțiva dintre cei de atunci sunt \nastăzi alături de noi. Lor vreau să le transmitem atât recunoștința mea, \ncât și a colegilor mei din Parlament, pentru tot ce au făcut cu bună-\ncredință, competență și dragoste pentru România! \nDoamnelor și domnilor, \nAstăzi este un  moment aniversar. Dar e cel mai bun prilej \npentru a spune că avem nevoie de o Constituție care să reflecte un \nmodel de stat conform cu nevoile societății actuale. \n                                                                                             9                                                                                          \n     \nTrebuie să avem curajul să vorbim deschis despre necesitatea \nunei reforme constituționale, care să facă din Legea fundamentală un \ninstrument de modernizare a țării. \nTrebuie  să  vorbim  despre  acest  lucru,  fără  teamă  și  fără \ncomplexe. Toate sistemele democratice, cu excepția Statelor Unite, au \nfăcut-o  atunci  când  a  fost  nevoie.  Unele  state  au  apelat  chiar  la \nrevizuirea totală, așa cum a făcut Finlanda în anul 2000 sau Elveția în \nanul 1999. Altele, au apelat la o modificare parțială. Belgia chiar de 20 \nde ori în ultimii 20 de ani. \nEste adevărat, și în România s-a încercat de mai multe ori \nacest lucru. Cu excepția anului 2003, toate încercările de modificare a \nConstituției au eșuat. Acest lucru s-a întâmplat pentru că cei care le-au \ninițiat nu au înțeles că o revizuire a Constituției trebuie să satisfacă \nnevoile  cetățenilor,  și  nu  poftele  politicienilor,  fie  că  sunt \nparlamentari, premieri sau șefi de stat. \nReforma  constituțională  nu  mai  trebuie  să  fie  un  proiect \npersonal  al  politicienilor.  Această  dezbatere  trebuie  mutată  în \nsocietate, pentru că cetățenii trebuie să fie implicați efectiv în acest \nproces. Toate modificările trebuie înțelese și acceptate de români. \nDe aceea, consider absolut necesar un acord larg la nivelul \nîntregii clase politice, dar și la nivelul mediului academic, al corpului \nde  experți  și  al  societății  civile.  Contribuția  tuturor  este  esențială \npentru reușita unui demers atât de complex! \nStimați colegi, \n                                                                                             10                                                                                          \n     \nAu  trecut  18  ani  de  la  ultima  revizuire  a  Constituției \nRomâniei. În această perioadă am văzut cum Legea fundamentală a \nfost folosită fie ca bâtă, fie ca scut de către unii politicieni, în funcție \nde interesele politice de moment. \nDe  multe  ori,  diferiți  actori  politici  și-au  forțat  atribuțiile \nconstituționale. S-a ajuns în momente de criză politică, în care actuala \nConstituție nu a putut oferi soluții destul de clare pentru depășirea lor. \nDe  aceea,  trebuie  să  ne  punem  întrebarea:  cum  dorim  să \nreformăm Constituția? Care sunt acele direcții și principii care să aibă \nun caracter eficient în plan normativ? \nLa  nivel  general,  cred  că  Legea  fundamentală  trebuie  să \nîntărească instituțiile, astfel încât să avem un stat capabil să garanteze \ndrepturile  și  libertățile  cetățenilor.  Oamenii  trebuie  să  se  simtă \nprotejați cu adevărat de către stat. \nÎn al doilea rând, consider că un sistem de guvernare eficient \neste acela care generează un control reciproc între puterile statului și \nnu  permite  niciunui  actor  instituțional  să  concentreze  puterea  în \nmâinile sale. \nDin  păcate,  acest  principiu  fundamental  nu  și-a  găsit \nîntotdeauna și aplicarea în practică. În România, am asistat de multe \nori la un proces de personalizare a puterii. Cei care au ajuns să ocupe \ndiverse funcții în stat au modelat instituția, conform propriilor dorințe \nși interese. În final, această forțare a dus la o perturbare a echilibrului \nîntre puterile statului și la conflict. \n                                                                                             11                                                                                          \n     \nDin  această  perspectivă,  o  clarificare  a  atribuțiilor \npreședintelui  cred  că  se  impune.  Trebuie  să  ne  gândim  dacă  e \nmomentul să depășim angoasa dictaturii comuniste în ceea ce privește \nstatutul și rolul președintelui. \nAcum trei decenii a fost stabilit un sistem echilibrat prin care \ncetățenii  să  își  aleagă  direct  președintele,  însă  puterile  sale  au  fost \nlimitate ca să nu devină un dictator. \nTrebuie  ca  cei  care  vor  lucra  la  reforma  Constituției  să  se \npronunțe dacă acest sistem, în care președintele este o struțo-cămilă, \nîntre un președinte francez, de exemplu, și un monarh spaniol, mai \npoate funcționa în România. \nRolul președintelui a fost gândit ca un producător de consens. \nDin păcate, a sfârșit de multe ori în a fi un producător de tensiune în \nsocietate.  Nu  de  puține  ori  am  văzut  cum  președintele  și-a  depășit \nrolul  de  mediator  și  a  intervenit  brutal  peste  celelalte  puteri \nconstituționale. \nDe altfel, relațiile dintre președinte și premier au balansat în \nultimii 30 de ani între conflict și obediență. Am văzut că atunci când \nmajoritatea parlamentară a fost favorabilă președintelui, acesta a ajuns \nșeful  de  facto  al  Guvernului.  Premierul  a  devenit  o  marionetă.  În \ncealaltă extremă, a coabitării, președintele a fost mai degrabă izolat de \ncătre prim-ministru, care a preluat toată puterea executivă. Aceasta nu \neste normalitatea! \nApoi, în plan parlamentar, mi-aș dori, de exemplu, să existe \nun  anumit  interes  pentru  reglementarea  moțiunii  constructive  de \n                                                                                             12                                                                                          \n     \ncenzură,  pe  model  german.  În  România,  partidele  politice  au \ntransformat  moțiunile  de  cenzură  într-un  instrument  de  imagine  și \nprilej de atacuri politice la adresa adversarilor. \nDe aceea, eu cred că moțiunea de cenzură trebuie să fie clară \nși nu numai pentru retragerea încrederii, ci și pentru acordarea ei unei \nalte persoane, care să-și asume de la bun început acest rol. \nDemiterea  premierului  trebuie  să  conducă  automat  la \ndesemnarea unui alt prim-ministru. Nu am fi stat acum două luni fără \nGuvern, dacă am fi avut acest instrument în Constituție. \nÎn plan guvernamental, cred că viitoarea Constituție trebuie \nsă găsească mecanisme mult mai clare de limitare a practicii excesive \na ordonanțelor de urgență. Parlamentul nu este o anexă a Guvernului \nRomâniei, ci un partener instituțional. S-a folosit prea mult pretextul \nurgenței,  astfel  încât  practica  ordonanțelor  a  devenit  o  modalitate \ncurentă de legiferare. Lucrurile nu mai pot continua așa! \nÎn general, este nevoie de o clarificare a atribuțiilor fiecărei \nputeri  în  parte.  Și  sunt  convins  că  experții  vor  găsi  cele  mai  bune \nsoluții  astfel  încât  să  nu  devenim  victimele  unui  experiment \nconstituțional! \nDoamnelor și domnilor, \nTrebuie să ne gândim serios dacă ne aflăm în acel „moment \nconstituțional”.  Am  ratat  acest  moment  după  integrarea  în  Uniunea \nEuropeană și în NATO. Am ratat în 2011, am ratat și în 2013, când \nam avut o largă majoritate parlamentară. \n                                                                                             13                                                                                          \n     \nNu avem scuze dacă vom rata din nou! După 30 de ani, nu \nmai putem să punem doar niște proptele. Ele nu rezolvă nimic! Nu \naduc dezvoltare, continuitate și stabilitate! \nSocietatea  așteaptă  o  Constituție  modernă,  care  să  reflecte \nrealitatea,  dar  care  să  conducă  la  dezvoltare  și  să  ofere  soluții \ninovative la provocările viitorului. \nTrebuie să facem o reformă constituțională serioasă. Și avem \nnevoie de fiecare român pentru a reuși acest lucru!  \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule președinte. \nInvit acum la tribună pe Excelența Sa, domnul Nicolae-Ionel \nCiucă, prim-ministrul României. \nDomnul Nicolae-Ionel Ciucă (prim-ministrul României): \nDomnule președinte al Senatului, \nDomnule președinte al Camerei Deputaților, \nStimate domnule președinte al Curții Constituționale, \nDomnule președinte Constantinescu, \nStimate doamne și stimați domni parlamentari, \nStimați colegi miniștri,  \nDoamnelor și domnilor ambasadori,  \nBună ziua! \nSunt deosebit de onorat să particip astăzi la această ședință \nsolemnă,  prin  care  marcăm  30  de  ani  de  la  adoptarea  Constituției \n                                                                                             14                                                                                          \n     \nRomâniei,  act  juridic  și  politic  fundamental  al  statului,  garant  al \nlibertăților democratice ale cetățeanului. \nLa  referendumul  național  desfășurat  pe  8  decembrie  1991, \nromânii s-au pronunțat pentru democrație, libertate și stat de drept, \npentru o societate în care demnitatea omului, drepturile și libertățile \ncetățenilor, dreptatea și pluralismul politic, supremația legii și statul \nde drept să fie valori supreme, garantate de stat. \nPrima  și  singura  Constituție  adoptată  după  căderea \ncomunismului,  actuala  Constituție  a  României,  reprezintă  piatra  de \ntemelie a societății noastre democratice, fiind inspirată și legitimată de \nidealurile Revoluției din Decembrie 1989, de sacrificiul și jertfa celor \ncare  și-au  pierdut  viața  sau  au  fost  răniți  în  acele  zile.  Această \nConstituție  este  cea  de-a  doua  cea  mai  longevivă  Constituție  a \nRomâniei, după cea din 1866. \nAcum,  la  trei  decenii  de  la  adoptare  și  după  revizuirea \nnecesară aderării la Uniunea Europeană, în anul 2003, consider că este \nnecesară în continuare reformarea statului și a administrației publice \npentru  a  pune  în  centrul  preocupărilor  cetățeanul,  pentru  a  crește \neficiența  și  calitatea  serviciilor  publice  oferite  contribuabililor  și \npentru a crește responsabilitatea deținătorilor funcțiilor publice. \nPandemia COVID-19 a arătat încă o dată cât de importantă \neste asigurarea echilibrului dintre libertățile democratice și dreptul la \nviață, pe care statul trebuie să-l asigure tuturor, inclusiv prin servicii \nmedicale de care toți cetățenii români trebuie să beneficieze în mod \negal. Starea de alertă este, alături de limitările legale și legitime ale \n                                                                                             15                                                                                          \n     \nlibertăților cetățenilor pe o perioadă restrânsă, la fel de importantă ca \nși  nevoia  de  prezervare  a  drepturilor  și  libertăților  care  dau  esența \nstatului  democratic.  Nevoia  acestui  echilibru  este  evidentă,  astăzi, \ncând traversăm o perioadă de criză sanitară în care sunt necesare unele \nreglementări pentru combaterea COVID-19. Trebuie să traversăm cu \nbine,  împreună,  această  perioadă  și  voi  lua  toate  măsurile  necesare \npentru  a  trece  țara  prin  această  criză,  cu  sprijinul  experților  și  al \npersonalului de specialitate, al instituțiilor statului, în colaborare cu \npartenerii europeni și internaționali, dar mai ales cu sprijinul tuturor \ncetățenilor României. \nExcelențele Voastre, \nDistinși invitați, \nAșa  cum  am  subliniat  de  la  această  tribună  și  cu  prilejul \nacordării votului de învestitură, în centrul preocupărilor Guvernului se \naflă cetățeanul  român și binele comun. Alături de toți  miniștrii din \nacest Guvern ne angajăm să facem tot ce depinde de noi pentru ca \nsituația  economică,  socială  și  sanitară  a  românilor  să  se \nîmbunătățească. \nOamenii au așteptări legitime de la noi: să cultivăm respectul \nfață  de  lege,  să  apărăm  adevărul,  dreptatea,  unitatea  socială  și \nsolidaritatea. Lucrăm pentru cetățeni, luând la timp, cu bună-credință \nși  nepărtinitor,  decizii  care  să  ducă  la  o  viață  în  siguranță,  la \ndezvoltare, la respectarea demnității fiecăruia și la o viață mai bună. \nObiectivul nostru este ca prin măsurile pe care le vom implementa să \nasigurăm dezvoltarea și prosperitatea țării noastre. \n                                                                                             16                                                                                          \n     \nValorile și libertățile constituționale există în fiecare dintre \nnoi, ne unesc, ne fac mai puternici ca națiune, iar idealurile comune \nreprezintă liantul între cetățeni și instituțiile statului. \nDe aceea, vă cer sprijinul, atât dumneavoastră, dar și tuturor \ncetățenilor,  pentru  a  construi  o  țară  mai  puternică  și  prosperă, \naducându-i  pe  oameni  împreună  în  jurul  unui  obiectiv  comun: \ndezvoltarea și bunăstarea României și a românilor. \nÎn calitate de cetățean român și de prim-ministru al României, \nvoi  milita  întotdeauna  pentru  respectarea  literei  și  spiritului \nConstituției și pentru domnia legii. \nVă mulțumesc. (Aplauze.) \n                                                                                             17                                                                                          \n     \nDomnul Florin-Vasile Cîțu: \nMulțumim, domnule prim-ministru. \nInvit  la  tribună  pe  Excelența  Sa,  domnul  Valer  Dorneanu, \npreședintele Curții Constituționale. \nDomnule președinte! \nDomnul  Valer  Dorneanu  (președintele  Curții \nConstituționale): \nStimate domnule președinte al Senatului Florin Cîțu,  \nStimate  domnule  președinte  al  Adunării  Naționale,  al \nCamerei  Deputaților  -  zicem  Adunare  Națională,  pentru  că  așa  îi \nspunea pe vremuri, \nDistinse domnule prim-ministru Nicolae Ciucă, \nLa mulți ani și pentru ziua dumneavoastră de astăzi! \nDistinși miniștri,  \nDomnule președinte Emil Constantinescu, \nStimați parlamentari, \nDați-mi voie să mă răsfăț și să vă spun dragi colegi, \nÎnaltpreasfinția Voastră, \nOnorată asistență, \nMulțumesc  în  primul  rând  Parlamentului  pentru  onoranta \ninvitație  de  a  mă  adresa,  în  calitate  de  președinte  al  Curții \nConstituționale,  acestei  distinse  adunări  care  cinstește  Constituția \nRomâniei. \nÎn calitate de garant al supremației Constituției, pentru noi, \nCurtea Constituțională, este o mare onoare acest lucru și în această \n                                                                                             18                                                                                          \n     \ncalitate îmi permit să vă amintesc faptul că actul fundamental al țării \neste o adevărată Biblie și nu întâmplător fiecare dintre noi începem \nactivitatea depunând jurământul de credință cu mâna pe Constituția \nRomâniei și pe Biblie.  \nSărbătorim, astăzi, 30 de ani de la „momentul zero”, de la \nborna de stat a democrației românești, 30 de ani de la debutul unei \nperioade istorice pentru neamul românesc, unei epoci dorită a fi de \nlibertate și speranță, de încredere și entuziasm, care să succeadă anilor \nlungi,  apăsători  și  tenebroși  ai  comunismului,  30  de  ani  de  la \nadoptarea Constituției României.  \nLa acest moment aniversar, să ne amintim faptul că nu a fost \ndeloc  ușor  să  se  elaboreze  o  nouă  Lege  fundamentală,  care  să \nreușească mai întâi de toate să smulgă societatea din automatismele \ncomportamentale  și  atitudinile  formate,  fără  voia  sa,  sub  povara \nvremurilor,  pe  parcursul  jumătății  de  secol  petrecute  în  regimul \ncomunist, mai apoi să imprime un suflu nou, democratic, în acord cu \nspiritul  european,  care  să  rezoneze  cu  aspirațiile  și  idealurile \nRevoluției din Decembrie 1989 și să ofere, în același timp, mecanisme \njuridice concrete și eficiente, care să răspundă așteptărilor poporului. \nAdunarea  Constituantă,  instituită  în  acest  scop,  a  avut  la \ndispoziție pentru acest copleșitor demers creator un termen de 18 luni \nde la înființare. Lucrările Adunării Constituante s-au desfășurat astfel \nîncât  să  asigure  Adunării  Constituante  timpul  necesar  pentru  o \nelaborare ca atare. \n                                                                                             19                                                                                          \n     \nS-au conceput două lecturi, în acest scop, prima lectură având \nca  obiect  inițierea  membrilor  Adunării  Constituante  cu  modul  de \nredactare a unei constituții, precum și informarea acestora cu privire la \nconținutul constituțiilor din statele democratice. \nProcesul  de  elaborare  a  Constituției  a  beneficiat  de  o \nsubstanțială  asistență  internațională,  fiind  valorificată  experiența \nstatelor cu tradiție democratică. \nComisia  a  avut  întâlniri  inclusiv  cu  reprezentanți  ai  unor \nautorități  internaționale,  mai  ales  organisme  ale  ONU  și  ale \nConsiliului Europei, iar lucrările comisiei au fost analizate în cadrul \nComisiei de la Veneția. Un rol important l-au avut avizele comunicate \nde  diferite  organizații,  precum  Comitetul  Helsinki  pentru  drepturile \nomului,  dar  și  discuțiile  purtate  cu  diferiți  specialiști  în  drept \nconstituțional din numeroase țări, și chiar participarea nemijlocită a \nunor  specialiști  francezi,  în  frunte  cu  reputatul  profesor  Robert \nBadinter; la dezbaterile acestea care au însoțit elaborarea Constituției \ns-au valorificat și tradițiile constituționalismului românesc, preluat din \nprincipiile revoluției franceze. \nPrecizez aceste detalii pentru a evidenția dorința membrilor \nAdunării  Constituante  de  a  elabora  o  lege  fundamentală  a  statului \nromân  care  să  fie  în  concordanță  cu  standardele  internaționale  în \nmaterie  constituțională,  care  să  înglobeze  patrimoniul  democratic \neuropean  și  care  să  înalțe  viața  juridică,  politică  și  economică  a \nsocietății  românești  la  un  nivel  similar  celor  al  statelor  cu  sisteme \ndemocratice consolidate printr-o îndelungată tradiție. Să apreciem și \n                                                                                             20                                                                                          \n     \nsă respectăm acest efort uriaș, realizat cu toată convingerea și cu bună-\ncredință! \nDesigur  că,  fiind  o  creație  umană,  Constituția  noastră  nu \nputea  fi  perfectă,  ireproșabilă,  dar  conținutul  ei  reușește  să  ofere \nsuficiente repere pentru construirea pe baza sa a unui sistem care să \npermită  buna  funcționare  a  instituțiilor  publice  și  a  vieții  politice, \neconomice, în ansamblul său. În timp, pe măsura evoluției sociale, a \ndezvoltării complexului de relații interumane și interinstituționale, a \nremodelării peisajului socio-politic, unele aspecte nu au mai corespuns \nnoilor realități, diferite de cele avute în vedere în puterea constituantă \noriginală.  Tocmai  pentru  acest  motiv,  a  fost  înscrisă  în  Constituție \nposibilitatea revizuirii sale, iar anul 2003 a fost momentul în care s-a \nrealizat  o  astfel  de  primenire  a  legii  noastre  supreme,  corijându-se \nimperfecțiunile, adaptându-i-se prevederile la schimbările survenite și \nîmbunătățindu-i-se soluțiile propuse inițial. \nDe asemenea, revizuirea din 2003 a avut un scop mai mult \ndecât atât, reconfigurându-se cadrul constituțional național, astfel încât \nsă permită aderarea României la Organizația Atlanticului de Nord și \nintegrarea în Uniunea Europeană. \nAșadar, deși este Legea fundamentală a statului, Constituția \nnu  putea  rămâne  încremenită  în  timp,  ci  poate  fi  modificată  atunci \ncând această necesitate apare ca stringentă. Dar revizuirea Constituției \ntrebuie făcută cu responsabilitate, cu înțelepciune, cu simțul datoriei \nfață de popor, cu intenția sinceră de a aduce un beneficiu acestuia, și \nnu dintr-o dorință, chiar inspirată, unilaterală. Din păcate, însă, ideea \n                                                                                             21                                                                                          \n     \nrevizuirii  Constituției  a  fost  utilizată  nu  de  puține  ori  ca  miză \nelectorală, lipsită de o serioasă acoperire sub aspectul motivației și al \njustificării  raționale,  fiind  transformată  într-un  instrument  de \nmanipulare  în  vederea  obținerii  de  capital  electoral  din  promisiuni \nirealizabile. O astfel de atitudine distructivă nu face altceva decât să \nsemene  îndoială,  să  inducă  o  stare  de  incertitudine  cu  privire  la \nordinea  constituțională,  fragilizând  însăși  construcția  democratică  a \nstatului.  Din  fericire,  probabil  anticipând  asemenea  inițiative \noportuniste, legiuitorul constituant a instituit o procedură complexă de \nrevizuire, compusă dintr-o succesiune de etape și prevederi obligatorii, \nstabilind în final și limitele revizuirii, care fac obiectul așa-zisei părți \nrigide a Constituției. \nAr trebui ca în lupta politică să se renunțe la ideea de a se da \ntot  timpul  vina  pe  pretinsele  imperfecțiuni  ale  Constituției  pentru \nnerealizările, pentru insuccesele clasei politice. Mecanismul statal va \nputea funcționa perfect în baza actualei reglementări constituționale \ndacă prevederile Legii fundamentale vor fi respectate atât în litera, cât \nși  în  spiritul  lor.  Domnia  legii,  care  este  o  exigență  esențială  a \nprincipiului statului de drept, ar trebui să fie un adevărat far călăuzitor \npentru toți participanții la viața publică. Nu puțini sunt cei care invocă \nacest concept al statului de drept, dar uită care este semnificația sa, \nuită că acesta implică subordonarea statului în toate componentele sale \nfață de drept și în primul rând față de Constituție și că are ca scop \ntocmai  ponderarea  eventualelor  tendințe  abuzive  discreționare  ale \nstructurilor  etatice.  Or,  se  știe  că  puterea  exemplului  este  o  armă \n                                                                                             22                                                                                          \n     \nredutabilă. Cum putem pretinde cetățenilor să respecte și să cinstească \nLegea fundamentală a țării dacă unii dintre cei care dețin și exercită \nputerea politică în numele lor o pun la îndoială sau o bagatelizează? \nCum putem aștepta din partea poporului să fie mândru de Constituția \nsa, când unii dintre reprezentanții acestuia o contestă? \nÎn  calitate  de  garant  al  supremației  Constituției,  Curtea \nConstituțională vă invită să prețuim împreună importanța cărții noastre \nfundamentale,  să-i  recunoaștem  obligativitatea  și  să  o  respectăm  în \nlitera și spiritul ei. \nLa mulți ani Constituției României! \nȘi v-aș ruga să-mi permiteți o scurtă informare.  \nÎn foaierul din fața sălii de ședințe sunt mai multe panouri \norganizate cu sprijinul generos al Arhivelor Naționale, al Monitorului \nOficial și al AGERPRES-ului, care redau constituțiile în original, cu \nsemnăturile respective, Constituția din 1866, invocată și aici ca model, \nConstituția din 1923 și Constituția din 1991. \nVă mulțumesc foarte mult pentru atenție. (Aplauze.) \nDomnul Florin-Vasile Cîțu: \nMulțumim, domnule președinte. \nDoamnelor și domnilor senatori și deputați, \nPotrivit celor convenite, în această ședință solemnă vor avea \nintervenții reprezentanți ai grupurilor parlamentare reunite, în limita a \n7 minute pentru fiecare grup parlamentar, iar deputaților și senatorilor \nneafiliați  li  se  alocă  3  minute,  cu  o  singură  intervenție,  printr-un \nreprezentant comun. \n                                                                                             23                                                                                          \n     \nAvem lista. Doar Grupul parlamentar AUR nu a ... \nDomnul George-Nicolae Simion (din sală): \nStați că vă dau acum! \nDomnul Florin-Vasile Cîțu: \nVă rog! \nDin partea Grupurilor parlamentare ale PSD, domnul senator \nRobert Cazanciuc. \nDomnul Robert-Marius Cazanciuc: \nDomnule președinte al Senatului, \nDomnule președinte al Camerei Deputaților,  \nDomnule prim-ministru, \nStimați membri ai Guvernului, \nDoamnă ministru, \nDomnule președinte Emil Constantinescu,  \nDomnule președinte Dorneanu, \nÎnaltpreasfinția Voastră, \nDragi colegi, \nÎn misiunea noastră, ca membri ai Parlamentului, de a face \ncunoscută legea, facem deseori referire la litera și spiritul ei. \nDacă  vorbim  de  Legea  fundamentală,  avem  aici  spiritul \nConstituției,  care  s-a  transformat  într-o  esență  tare  -  Constituția \nRomâniei. \nAm  luat  de  la  bibliotecă  această  geneză  și  dați-mi  voie  să \ncitez câteva rânduri din această carte: „Emoția mea este firească în \n                                                                                             24                                                                                          \n     \nacest moment solemn, când pentru a treia oară, în decurs de 150 de \nani, România are prilejul ca, prin reprezentanții săi aleși, să dezbată și \nsă voteze o constituție adevărată”. \nAstăzi, la 30 de ani de la acest discurs, rostit de Dan Amedeo \nLăzărescu în 1991, avem aceleași preocupări de a cârmui țara spre un \nviitor european, numai că de această dată viitorul european este legat \nși  de  utilizarea  adecvată  a  uriașelor  resurse  puse  la  dispoziția  țării \nnoastre pentru a reduce decalajele față de alte state europene care timp \nde 50 de ani au avut un destin mai bun decât am avut noi la frontiera \nEuropei. \nSpunea, la vremea respectivă, profesorul Iorgovan, că speră \nca această Constituție să aibă rolul unui adevărat pact social. \nDincolo  de  reașezarea  statului  român  pe  principii  real \ndemocratice, Constituția din 1991, pe care o sărbătorim astăzi, a fost și \nun rezultat al transpunerii în lege a entuziasmului celor care își doreau \nlibertatea, despre  care auziseră de la părinți, bunici sau din filmele \namericane, dar și a entuziasmului celor care plătiseră cu ani grei de \ntemniță comunistă pentru vina de a lupta pentru libertate.  \nAstăzi, noi, parlamentarii, avem o dublă datorie față de acești \noameni și față de urmașii noștri. Avem datoria de a înțelege dacă în \ncei 30 de ani care au trecut de la adoptarea Constituției aceasta a reușit \nsă  se  facă  cunoscută  și  înțeleasă  de  poporul  ei,  dacă  spiritul  Legii \nfundamentale a fost deslușit de cei chemați să o aplice și să o apere. \nLa  începutul  anilor  '90,  Constituția  a  fost  percepută  mai \ndegrabă ca un reper academic, departe de viața obișnuită. \n                                                                                             25                                                                                          \n     \nO cercetare sociologică realizată recent ne-a arătat că pentru \nromâni Constituția reprezintă astăzi nu doar un set de principii, ci un \ntext viu, aflat în vârful ierarhiei legilor, care poate influența în mod \ndirect viața fiecăruia dintre noi. \n63% dintre români consideră că o modificare a Constituției \nle-ar face o viață mai bună. \nNe-am întrebat la începutul anului dacă ar fi o idee bună ca \nstatul  să  distribuie  fiecărui  cetățean  câte  o  Constituție.  90%  dintre \nromâni au spus că da, ar fi o idee foarte bună. Românii vor să aibă un \nreper, vor să știe că pot apela la cineva fundamental atunci când ceva \nnu merge bine. \nGardianul  Constituției  este,  de  29  de  ani,  Curtea \nConstituțională, care prin 22.000 de decizii pronunțate până în prezent \nne-a arătat cum trebuie interpretate textele Constituției, dar și limitele \nunora dintre ele, care au rămas tributare contextului social economic \nîn care au fost adoptate. \nGardian al Constituției sau făuritor de legi? \nSunt  convins  că  membrii  Curții  Constituționale  își  pun \naceastă întrebare la fiecare decizie  pe care o pronunță, iar numărul \nmare al acestora arată, de asemenea, nevoia cetățeanului de a respecta \nConstituția,  de  către  fiecare  dintre  noi,  dar  și  de  către  instituțiile \nstatului. \nTitulatura  marginală  a  primului  articol  din  Constituție  este \n„Statul român”. Poate era mai potrivit dacă primul articol se numea \npur și simplu România, pentru a arăta preeminența poporului român. \n                                                                                             26                                                                                          \n     \nLegea  fundamentală  trebuie  să  aibă  în  centrul  ei  omul,  cu \ndrepturile și libertățile lui fundamentale, cu un stat capabil în mod real \nsă  asigure  protejarea  lor,  printr-o  arhitectură  constituțională  care  să \nstatueze principiul supremației și respectării Constituției și a legilor, \nprecum și cooperarea loială dintre puteri, toate acestea în beneficiul \ncetățeanului. \nDacă această constituție îndeplinește astăzi acest rost vă invit \nsă reflectăm și să lucrăm împreună. \nPentru  un  dialog  eficient  despre  Constituție  și  pentru  a \ncunoaște modele ce pot contribui la conturarea propriilor convingeri \naveți la dispoziție o carte în format electronic. \nÎn 2015, cu ajutorul a patru profesori universitari, am tradus \nîn  limba  română  toate  constituțiile  Uniunii  Europene.  O  să  primiți \nfiecare dintre dumneavoastră, printr-un mesaj, din partea liderilor de \ngrup, această carte în format electronic. \nDupă 30 de ani îi evocăm astăzi aici pe membrii Adunării \nConstituante care ne-au lăsat moștenire o constituție care a reașezat \nțara după comunism. \nCare va fi moștenirea noastră, a celor de aici? Ce vom lăsa \nnoi?  O  împărțire  a  românilor  în  mai  multe  categorii:  bugetari  și \ncorporatiști, locuitori în țară sau în diaspora, pro sau contra Uniunii \nEuropene, pro sau contra justiției. \nDupă  câteva  luni  de  dezbateri  în  cadrul  Partidului  Social \nDemocrat ne-am pus întrebarea dacă această Constituție poate fi un \nliant al națiunii. \n                                                                                             27                                                                                          \n     \nPentru  a  căuta  răspuns  la  această  întrebare,  Asociația  „Pro \nDemocrația”  și  Institutul  Social-Democrat  „Ovidiu  Șincai”  au \norganizat  pe  1  iulie  o  dezbatere  consacrată  analizei  de  ansamblu  a \nevoluției societății românești guvernată de actuala Constituție. \nAți  primit  fiecare  dintre  dumneavoastră  această  carte.  Cei \ncare n-ați primit-o încă, o veți primi cu siguranță. Este un volum care \nreunește lucrările a 12 profesori universitari și 2 membri ai Adunării \nConstituante.  Au  fost  invitați  să-și  exprime  opiniile  cu  privire  la  o \nConstituție a viitorului și asupra măsurii în care Legea fundamentală \npoate fi îmbunătățită, astfel încât să răspundă marilor provocări ale \nRomâniei de astăzi, obiectivelor comune europene și ale omenirii, în \ngeneral.  \nVorbind de viața acestei Constituții și de obiectivele comune \neuropene,  fostul  ministru  al  integrării,  profesorul  Vasile  Pușcaș, \nspunea că revizuirea din 2003 a tratat aderarea la Uniunea Europeană \nca  un  simplu  act  de  politică  externă,  și  nu  ca  un  proces  intern  de \ntransformare a statului și a societății. \nRevizuirea din 2003 a reprezentat actul juridic care a făcut \nposibilă aderarea la Uniunea Europeană și NATO. \nÎncercările de revizuire din 2011-2013 au fost arme în bătălia \npolitică internă, din păcate, dar, în același timp, au arătat nevoia de \nclarificare a unor  texte scrise poate cu prea  mult entuziasm în anii \n1990-1991 și nevoia de a consfinți statutul nostru real de membri ai \nUniunii Europene și ai NATO. \n                                                                                             28                                                                                          \n     \nModificările actualei Constituții ar putea fi abordate din cel \npuțin trei perspective, dacă doriți. Aș spune una tehnică – și vă dau un \nexemplu – art. 29 vorbește de telegrame. Am întrebat Poșta Română \ncând a fost trimisă ultima telegramă. Acum mai bine de 10 ani. \nDomnul Florin-Vasile Cîțu: \nDomnule senator, vă rog să încercați să finalizați! \nDomnul Robert-Marius Cazanciuc: \nImediat, domnule președinte! E un moment solemn. \nDe  opțiune  politică,  regionalizarea  și  formarea  Guvernului. \nPoate președintele să încredințeze formarea Guvernului partidului care \na  câștigat  alegerile?  Și  inovativă.  Reglementarea  constituțională  a \nrolului opoziției parlamentare, protejarea drepturilor fundamentale în \nfața  provocărilor  generate  de  evoluția  inteligenței  artificiale  sau \nprotejarea  statului  în  fața  regimurilor  comerciale  și  economice \ntransfrontaliere. \nCred că astăzi, în Parlament, avem obligația față de poporul \nnostru să lansăm dezbateri publice față de principalele teme ale vieții \nsociale,  economice  și  politice,  asupra  modului  în  care  drepturile \nfundamentale  sunt  respectate  în  mod  real,  asupra  modului  în  care \nputerile statului au funcționat în slujba poporului și care în final să \nconducă,  de  ce  nu,  la  un  acord  politic  național  pentru  o  eventuală \nrevizuire a Constituției. Un asemenea proiect ar putea reprezenta un \nliant al națiunii care să contribuie la uniunea spirituală a poporului \nromân. \n                                                                                             29                                                                                          \n     \nVa fi posibil doar în măsura în care acest proces va fi unul \nautentic  și  oamenii  vor  vedea  că  este  unul  autentic,  nu  ca  un  alt \ninstrument într-o bătălie politică. \nDezbaterea  națională  în  jurul  temei  revizuirii  Constituției \npoate fi un instrument de atingere a obiectivului de refacere a legăturii \nțării cu fiecare român. \nAstăzi suntem datori să le lăsăm celor care vin după noi o \nRomânie în bună stare. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule senator. \nDin partea Grupurilor parlamentare ale PNL....  \n(Domnul  senator  Robert-Marius  Cazanciuc  revine  la \ntribună.) \nMai aveți? \nDomnul Robert-Marius Cazanciuc: \nAți primit, de asemenea, stimați colegi, o coliță nouă, timbre \nrealizate în 2019 de către Romfilatelia, în care pentru prima dată pe \ntimbre  au  fost  puse  drepturile  fundamentale.  Sunt  nouă  drepturi \nfundamentale, tipărite în milioane de exemplare, care au încercat să \nfacă cunoscută românilor Legea fundamentală. \nMulțumesc. (Aplauze.) \nDomnul Florin-Vasile Cîțu: \nMulțumim, domnule senator. \n                                                                                             30                                                                                          \n     \nO inițiativă foarte bună. \nDin partea Grupurilor parlamentare ale PNL, doamna senator \nLaura-Iuliana Scântei. \nDoamna Laura-Iuliana Scântei: \nVă mulțumesc, domnule președinte. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule președinte Emil Constantinescu, \nÎnaltpreasfinția Voastră, \nDomnule președinte al Curții Constituționale, \nDistinși membri ai Corpului diplomatic, \nDragi invitați, \nDoamnelor și domnilor senatori și deputați, \nSărbătorim într-adevăr 30 de ani de la intrarea în vigoare a \nConstituției din 1991. \nTimp  de  30  de  ani,  Constituția  a  garantat  stabilitatea \nregimului  politic,  a  oferit  termenul  de  referință  pentru  drepturile  și \nlibertățile fundamentale ale cetățenilor și a fost temelia pe care s-au \nconstruit instituțiile vitale ale statului. \nTotuși trebuie să fim sinceri, 30 de ani nu înseamnă mulți ani \nconstituționali.  Prin  comparație,  Constituția  de  la  1866  a  fost  în \nvigoare vreme de 57 de ani. Avem deci o Constituție tânără și, pe cale \nde consecință, o democrație la fel de tânără. \nDeși e tânără, Constituția prevede un obiectiv de țară istoric, \n                                                                                             31                                                                                          \n     \nîmpărtășit în egală  măsură de toate forțele politice responsabile, de \nautoritățile statului și de majoritatea românilor, și anume, România - \nstat democratic. Acel stat cu o democrație consolidată, axată pe cele 3 \nmari valori fondatoare ale liberalismului politic, și anume: protejarea \nvieții, promovarea libertății și garantarea proprietății. Adică un stat de \ndrept, un stat de tip occidental, care își respectă îndatoririle rezultate \ndin  angajamentele  internaționale,  inclusiv  cele  care  decurg  din \ncalitatea de stat membru UE și NATO. \nDoamnelor și domnilor, \nAți auzit și până acum, de la antevorbitorii mei, veți auzi în \ncontinuare, azi, la ceas aniversar, multe cuvinte frumoase, dar și critici \nla adresa Constituției în vigoare. Toate oferă răspunsuri cu privire la \nîntrebarea: Ce reprezintă Constituția României, după 30 de ani, pentru \ncetățeni,  pentru  politicieni  și  pentru  țară?  Că  înglobează  cele  mai \nînalte valori și idealuri ale unei societăți democratice, că este o pavăză \npentru  asigurarea  statului  de  drept  și  a  independenței  justiției,  o \ngaranție că nicio autoritate nu va abuza de puterea sa și va acționa în \nlimitele constituționale, că, într-adevăr, cuprinde catalogul de drepturi \nși libertăți fundamentale și că e un scut împotriva abuzului de putere al \nautorităților statului împotriva cetățenilor. \nÎn ce mă privește, am dorit astăzi să vă spun despre ce nu este \no Constituție. \nÎn primul rând, o Constituție nu este doar un document politic \nsau doar o lege care se poate modifica oricum și oricând, după bunul \nplac al unei majorități politice sau al unui partid care, de exemplu, s-ar \n                                                                                             32                                                                                          \n     \nteme că nu ar da nici după 20 de ani, în anul 2024, un candidat ales la \nfuncția de președinte al României. \nÎn  al  doilea  rând,  o  Constituție  nu  reprezintă  nimic  fără \nconstituționalism. Legea fundamentală a unui stat capătă valoare dacă \neste respectată în timp și dacă, prin respectarea continuă, la nivelul \nsocietății  se  creează  un  sentiment  puternic  de  apartenență  la \nConstituție și la valorile sale. \nÎn al treilea rând, o Constituție nu este în realitate opera unei \nmajorități  politice  conjuncturale,  deși  unii  așa  cred.  O  Constituție \ndurabilă este rezultatul unui autentic moment constituțional. Un astfel \nde moment constituțional a fost în anii 1990, 1991, atunci când s-a \nrealizat  trecerea  de  la  vechiul  regim  politic  totalitar  la  noul  regim \npolitic democratic. Constituția României a eliminat atunci posibilitatea \nconcentrării  puterii  în  mâinile  unei  persoane,  ale  unui  grup  de \npersoane  sau  ale  unei  instituții  și  așa  sperăm  să  rămână  pentru \ntotdeauna. \nMai târziu, în 2003, la momentul revizuirii, s-a avut în vedere \nnevoia fundamentală a României de a adera la structurile euroatlantice \nși de a se defini un destin european pentru societatea românească. \nFără  îndoială,  doamnelor  și  domnilor,  Constituția  nu  este \nperfectă,  iar  numeroasele  decizii  ale  Curții  Constituționale  i-au \nevidențiat vreme de 30 de ani și limitele și lipsurile. Cu toate acestea, \nmomentele  constituționale  autentice  pentru  revizuirea  Legii \nfundamentale trebuie să fie rezultatul unei nevoi sociale reale și să \nexprime  o  viziune  asupra  arhitecturii  statului,  construită  în  timp  și \n                                                                                             33                                                                                          \n     \nîmpărtășită de majoritatea cetățenilor. \nÎnchei spunându-vă că Partidul Național Liberal nu se teme \nde o revizuire a Constituției. PNL reafirmă angajamentul politic de a \ncontinua  construcția  statală  asumată  încă  de  la  înființarea  sa,  dar \natunci când va revizui Constituția nu va renunța la viziunea sa liberală \nasupra statului și asupra economiei. Liberalismul constituțional va fi \npromovat în continuare ca principiu de modernizare a statului român \nîn  era  digitalizării,  pentru  a  oferi  cetățenilor  cu  adevărat  un  stat \nfuncțional, bazat pe o economie liberă, pe domnia legii și pe respectul \ndrepturilor fundamentale. \nAșadar,  azi,  la  ceas  aniversar,  urăm  Constituției  noastre \nlongevitate  și  respect  din  partea  tuturor  –  cetățeni  și  întreaga  clasă \npolitică! \nVă mulțumesc. (Aplauze.) \nDomnul Florin-Vasile Cîțu: \nMulțumesc, doamnă senator. \nDin partea Grupurilor parlamentare ale USR, domnul senator \nRadu-Mihai Mihail. \nDomnul Radu-Mihai Mihail: \nMulțumesc, domnule președinte. \nDoamnelor și domnilor, \nSuntem  un  stat  care  derapează  spre  eșec  și  Constituția  din \n1991  nu  este  străină  de  ceea  ce  se  întâmplă.  Constituția  României \nmoderne, libere și prospere ar fi trebuit să înceapă cu punctul 8 de la \n                                                                                             34                                                                                          \n     \nTimișoara. Cu despărțirea conștientă și asumată de trecutul totalitar și \nde aceia care i-au făcut posibilă existența timp de o jumătate de veac. \nConstituția de la 1991 a venit după „Duminica orbului” din \n1990  și  a  consfințit  restaurația  foștilor  comuniști  și  securiști  din \nRomânia.  A  fost  scrisă  după  chipul  și  asemănarea  destinatarului  și \nautorului  –  Ion  Iliescu,  zis  și  comunist  cu  față  umană,  și  Antonie \nIorgovan, zis și comunist cu studii juridice. \nConstituția României validată la referendumul din decembrie \n'91 a fost scrisă de un președinte al Asociației Studenților Comuniști \ndin  Universitatea  București,  pentru  președintele  Uniunii  Tineretului \nComunist. \nAcum  30  de  ani  eram  reporter  la  Radio  Delta  și  eram  pe \nstradă și îi întrebam pe oamenii care mergeau foarte mândri să voteze \nConstituția, dacă au citit textul și de ce îl votează? Și răspunsul era \ncam același de la toți: „Păi, ne-a spus Ion Iliescu că e de bine”. \nUSR a apărut pentru că românii s-au săturat să le spună un \ntătuc și gașca lui ce să facă. (Aplauze. Vociferări.) \nAcum  oamenii  sistemului  tot  vorbesc  despre  schimbarea \nConstituției, astfel încât președintele să nu mai fie ales de români, ci \nde ei. (Vociferări.) \nOamenii fără chip vor ca funcția de președinte al românilor să \npoată fi scoasă la mezat și tranzacționată între grupurile parlamentare, \nmonedă de schimb în trocurile politice, departe de ochii lumii și de \nochii cetățeanului. \nUSR  a  apărat,  apără  și  va  apăra  statul  de  drept  și  valorile \n                                                                                             35                                                                                          \n     \ndemocrației liberale de toate încercările de a pune instituțiile statului, \noricare  ar  fi  ele...  (Vociferări.)  ...la  dispoziția  infractorilor,  a \nevazioniștilor, a hoților din bugetul de stat și a combinatorilor politici \ncare îi cauționează. (Vociferări.) \nȘi închei cu o ultimă remarcă. Antonie Iorgovan, părintele \nConstituției din '91, a fost, ca tot românul imparțial, expert în cadrul \nComisiei juridice constituționale și pentru drepturile omului din cadrul \nCFSN  și  independent,  dar  afiliat,  în  legislatura  '90-'92,  la  Grupul \nparlamentar al PNL, pentru ca apoi să treacă la PSD, demonstrând \nastfel multilateralismul FSN-ismului, așa cum îl vedem și astăzi. \nNu-i așa că de acolo de sus, de unde se află, Caragiale râde cu \ngura până la urechi? (Vociferări. Aplauze.) \nDomnul Florin-Vasile Cîțu: \nMulțumesc, domnule senator. \nDin  partea  Grupurilor  parlamentare  AUR,  domnul  George \nSimion. \nDomnul George-Nicolae Simion: \nMulțumesc frumos. \nA fost un referendum pentru modificarea Constituției, să fie \nspecificat  faptul  că  în  România  căsătoria  este  între  un  bărbat  și  o \nfemeie. Sper că nu vreți să modificați Constituția în sensul în care să îl \nluați pe domnul Cîțu legal de soție, da? (Vociferări.) \nNoi nu suntem de acord cu faptul că trebuie să se producă o \nfederalizare  sau  o  regionalizare  sau  cum  dorește  unul  sau  altul  din \n                                                                                             36                                                                                          \n     \npartidele și organizațiile non-guvernamentale care sunt în Parlament \nastăzi. Nici pentru punerea în acord cu anumite prevederi europene. \nNoi  credem  că  a  noastră  Constituție  este  foarte  bună.  Și  unele \nîncercări de încălcare a Constituției, cum a fost înlăturarea Avocatului \nPoporului, neconstituțională, au fost stopate. \nȘi dacă tot ne-ați dat niște timbre aici, în care sunt prevăzute \narticolele  fundamentale,  vedeți  că  pierdem  o  generație,  pentru  că \ndreptul la învățătură este asigurat. Din păcate, nu a fost asigurat de \nstatul  român,  prin  hotărâri  de  Guvern  care  sunt  aduse  aici,  în \nParlament  și  noi  doar  trebuie  să  le  ascultăm,  nici  măcar  nu  putem \ninterveni asupra stării de alertă. \nÎncetați  să  călcați  în  picioare  drepturile  fundamentale  ale \nromânilor și începeți să respectați Constituția! \nNu prin ședințe solemne faceți asta, ci respectând Constituția \nși eliminând orice formă de obligativitate asupra românilor! \nConstituția este bună. Trebuie susținută și trebuie apărată de \nuzurpatori, atât de aici, de la București, cât și de la Bruxelles! \nVă mulțumesc. (Aplauze.) \nDomnul Florin-Vasile Cîțu: \nMulțumesc. \nDomnul Tanasă. \nDomnul Dan Tanasă: \nDa. \nÎnaltpreasfinția Voastră, \n                                                                                             37                                                                                          \n     \nDomnule președinte al Camerei Deputaților, \nOnorați membri ai Guvernului, \nDoamnelor și domnilor senatori și deputați, \nArt.  3  al  Constituției  României  vorbește  despre  teritoriul \nRomâniei, care este inalienabil. \nDin  păcate,  în  ultimii  30  de  ani,  atât  PSD,  cât  și  PNL  și \nUDMR au permis vânzarea pământului României către străini, la un \nnivel demențial. \nDin  păcate,  suntem  poate  unici  în  lume,  ne-am  înstrăinat \npământul și am vândut, ne-am trezit într-o situație în care am permis, \nculmea, încălcarea art. 3 al Constituției României. \nArt. 12 vorbește de simbolurile naționale ale României. \nArt. 13 vorbește de limba națională, de limba română. \nEu  am  câștigat  câteva  zeci  de  procese  în  instanțele  din \nRomânia, prin care am încercat să impun respectarea limbii oficiale de \nstat. Și, din păcate, atât PSD, cât și PNL, ați tolerat timp de 30 de ani \natitudinile absolut inacceptabile ale UDMR atunci când vine vorba de \nsimboluri naționale și de limba oficială de stat în România. \nAți permis... ați permis – că plecați, domnule Kelemen Hunor \n–  ați  permis,  domnilor,  ca  în  Transilvania,  practic,  în  multe  zone, \nlimba maghiară să devină, practic, de facto limbă oficială de stat. Și \npermiteți în continuare, dragi colegi de la PSD și de la PNL! \nLimba oficială de stat nu este negociabilă cu nimeni! Și nici \nsimbolurile naționale! Acestea le puteți spune colegilor de la UDMR. \nȘi închei. \n                                                                                             38                                                                                          \n     \nArt. 47 vorbește despre faptul că: „Statul este obligat să ia \nmăsuri de dezvoltare economică și de protecție socială, de natură să \nasigure cetățenilor un nivel de trai decent”. \nÎn ultimii 30 de ani, modul în care PSD și PNL au înțeles să \nfacă  politică  în  România  ne  situează  pe  ultimele  locuri  la  ceea  ce \nînseamnă nivel de trai. Ultimele locuri în Europa. \nȘi, mai mult decât atât, modul în care PSD și PNL au făcut \npolitică în ultimii 30 de ani a dus la situația absolut inacceptabilă în \ncare peste 3,5 milioane de români au fugit de aici, de pe acest pământ. \nI-ați fugărit voi. Și, din păcate, în ultimii 4 ani, nici USR nu s-a lăsat \nmai prejos. \nMulțumesc. (Aplauze.) \nDomnul Florin-Vasile Cîțu: \nMulțumim. \nDomnul deputat Ciubuc. \nDomnul Ciprian Ciubuc: \nDomnule președinte al Senatului, \nDomnule președinte al Camerei Deputaților, \nDomnule președinte Constantinescu, \nStimați colegi, \nStimați invitați, \nEu am să vorbesc scurt. \nȘi am să vorbesc de art. 16 - cetățenii români sunt egali în \nfața legii. \n                                                                                             39                                                                                          \n     \nStimați colegi, \nNu  suntem  astăzi  în  măsură  să  respectăm  art.  16.  De  ce? \nPentru  că  pe  baza  ordonanțelor  de  urgență  și  a  stării  de  alertă, \ndrepturile  românilor  nu  sunt  respectate.  Avem  6  articole  din \nConstituție – domnule președinte al Curții Constituționale, puteți să \nconfirmați sau infirmați – care sunt călcate în picioare pentru că avem \no stare de alertă neconstituțională și măsuri restrictive aberante. \nVin de la întâlnirea care a avut loc săptămâna trecută, de la \nDelegația Adunării Parlamentare a Francofoniei, unde – vreau să vă \nspun un lucru foarte important și vă rog să fiți atenți cu toții – am fost \nadunați mai mulți parlamentari din Parlamentul României, care facem \nparte din Delegație, inclusivi parlamentari din toate țările francofone, \nni s-au ținut lecții de modificare a Constituției, sub motiv de COVID \nși sub motiv de pandemie. Din Parlamentul belgian ni s-a transmis, \ntrebuie  să  modificăm  Constituția  după  modelul  Luxemburg,  să \nomogenizăm  Constituția.  Inclusiv  toate  țările  care  fac  parte  din \nUniunea Europeană. \nDe asemenea, ni s-a vorbit despre suspendarea Parlamentelor \nnaționale. (Vociferări.) \nNi s-a vorbit de suspendarea Parlamentelor naționale. \nMă  bucur  că  colegii  de  la...  antevorbitorii  mei  au  vorbit \ndespre modificarea Constituției. \nStimați colegi, \n Nu putem să modificăm Constituția, să o omogenizăm dacă \nnu ne întoarcem la popor. \n                                                                                             40                                                                                          \n     \nAm  susținut  și  în  Parlamentul  din  Albania,  la  Adunarea \nParlamentară a Francofoniei, susțin și de aici – cum vă veți uita în \nochii  copiilor  dumneavoastră  sau  în  ochii  românilor  dacă  vom \nmodifica Constituția și vom omogeniza Constituția după Constituția \ndin Luxemburg... (Vociferări.) ...sub motiv de COVID și sub motiv de \npandemie? \nAm  numărat,  de  19  ori  s-a  vorbit  de  cuvântul  „control”. \nControlul  pandemiei,  nemijlocit,  controlul  oamenilor.  Nu  putem \ncontrola  pandemia  dacă  nu  putem  controla  mișcarea  oamenilor  în \nEuropa și în statul național. \nOameni buni, \nStimați colegi, \nMă adresez și românilor și dumneavoastră. \nSă vă ferească Dumnezeu de o revoltă populară! \nCum  le-am  spus  și  francezilor  din  Parlamentul  din  Albania, \nromânii nu sunt ca francezii, să iasă o lună, două, trei, o lună, 10 luni la \nproteste. Românii au ieșit 9 zile și Ceaușescu a dispărut. \nNoi avem o istorie de comunism. Știm că aceste restricții care ni \nse  impun  în  Parlamentul  național  vin  doar  să  îngrădească  drepturi  și \nlibertăți și nu măsuri ca să controlăm pandemia! \nNu putem să suspendăm drepturile noastre fundamentale conform \nConstituției și să modificăm Constituția fără să ne întoarcem la popor! \nDe  aceea,  vă  rog  pe  toți  să  conștientizați  că  pentru  orice \nmodificare a Constituției trebuie să fie direct întrebat și poporul român, și \noamenii care ne-au ales. \nVă mulțumesc. \n                                                                                             41                                                                                          \n     \nȘi sunt încrezător că dumneavoastră veți reflecta la ce am vorbit \nastăzi aici. \nPuteți să-i întrebați și pe colegii dumneavoastră care au fost în \nParlamentul din Albania, să vă confirme acest lucru. \nMulțumesc. (Aplauze.) \nDomnul Florin-Vasile Cîțu: \nMulțumim. \nVă  garantăm  că  orice  modificare  se  va  face  doar  prin \nreferendum, deci mergem la popor. \nGrupul parlamentar al UDMR, domnul Csoma Botond. \nDomnul Csoma Botond: \nOnorați invitați, \nDoamnelor și domnilor deputați, \nRomânia  a avut o experiență totalitară cruntă sub regimul \ncomunist, mai ales în „Epoca de Aur”, sub Ceaușescu. Iar dacă luăm \nîn considerare acest lucru cred că adoptarea Constituției în anul 1991 a \nfost  un  pas  foarte  important  pe  drumul  făuririi  unei  societăți \ndemocratice, după decenii lungi de totalitarism. \nSigur, acea Constituție, Constituția de la 1991, a reflectat atât \nmomentul  politic,  cât  și  majoritatea  parlamentară  existentă  sau \nmajoritatea din Adunarea Constituantă, dar a reflectat și acea euforie, \npentru că oamenii în sfârșit erau liberi și puteau să-și spună opinia \nliber în această țară și nu sosea  mașina neagră dimineața să-i ducă \nundeva. \nȘi cred că a fost un moment foarte important, din acest punct \n                                                                                             42                                                                                          \n     \nde vedere. \nS-a  mers  pe  ideea  unei  –  cred  eu  –  unei  republici \nsemiprezidențiale, care nu e similară nici cu Franța, nici cu Statele \nUnite. Sunt niște deosebiri importante.  \nÎn Statele Unite nu există premier.  \nÎn Franța, premierul este subordonat președintelui.  \nLa  noi,  premierul  nu  este  subordonat,  dar  președintele \ndesemnează candidatul la funcția de premier. \nȘi dacă ne uităm, în ultimii 15 ani a existat un conflict major \nîn sânul puterii executive, mai ales când vorbim politic de coabitare \nîntre președinte și premier. \nȘi cred că acest conflict permanent care a existat în puterea \nexecutivă nu a făcut cinste României. \nȘi,  din  acest  punct  de  vedere,  cred  că  avem  nevoie  de  o \nmodificare a Constituției. Să lămurim anumite chestiuni, nu numai în \nsânul puterii executive, putem vorbi și de Parlament. \nNoi  propunem  să  menținem  sistemul  bicameral,  dar  cu \natribuții  separate,  pentru  Senat  și  Camera  Deputaților,  și  ne  putem \ngândi  și  la  un  sistem  distinct  de  alegere  a  Senatului  și  a  Camerei \nDeputaților. \nSigur că prin Constituția de la 1991 s-a instituit și un sistem \nde checks and balances, acest mecanism de protecție și echilibru care \nîn  multe  cazuri  a  funcționat,  în  multe  cazuri  nu  a  funcționat.  De \nexemplu, când președintele României, în foarte multe cazuri, cred eu \nși  credem  noi,  de  la  UDMR,  indiferent  cine  a  fost  președintele \n                                                                                             43                                                                                          \n     \nRomâniei, și-a depășit atribuțiile constituționale, neavând o activitate \nde  mediere,  ci  având  o  activitate  eminamente  politică,  în  anumite \nmomente, în această țară. \nSigur, trebuie să aducem în discuție și statutul minorităților, \nstatutul minorităților din România. \nPoate ați citit și dumneavoastră că în anumite documente pe \ncare  România  le-a  adoptat,  atât  în  CSAT  sau  în  alte  instituții, \nminoritățile  naționale  de  multe  ori  reprezintă  un  factor  de  risc  la \nadresa securității naționale. \nCred că după 30 de ani a venit timpul ca să existe o relație de \nîncredere între statul român și  minoritățile naționale care trăiesc pe \nteritoriul statului român. Și, în această privință, s-ar impune, stimați \ncolegi,  ca  minoritățile  naționale  să  devină  factori  constitutivi  ai \nstatului român. Cred că după 30 de ani și în România se poate realiza \nacest lucru. \nDacă vorbim de modificarea Constituției, cred că o reașezare \nîn  sânul  puterii  executive  am  putea  realiza  și  prin  trecerea  la  o \nrepublică parlamentară. \nNu aș dori să intru în detaliu acum, ce înseamnă o republică \nparlamentară,  dar  vreau  să  vă  supun  atenției  următorul  aspect  -  în  \nUniunea  Europeană,  în  majoritatea  țărilor  membre,  există  republică \nparlamentară. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule deputat. \n                                                                                             44                                                                                          \n     \nDin  partea  Grupului  parlamentar  al  minorităților  naționale, \ndomnul deputat Cătălin-Zamfir Manea. \nDomnul Cătălin-Zamfir Manea: \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nStimate domnule președinte Constantinescu, \nDomnule președinte al Curții Constituționale, \nStimați reprezentanți ai Corpului diplomatic, \nDoamnelor și domnilor senatori și deputați, \nAstăzi România aniversează Ziua Constituției și împlinirea a \n30 de ani de la referendumul din 8 decembrie 1991, prin care a fost \naprobată Legea fundamentală, moment care a marcat opțiunea fermă a \nnațiunii române pentru un regim de guvernare democratic. \nPrin adoptarea Constituției României s-au pus bazele statului \nde drept și ale democrației constituționale. \nÎn anul 2003, Constituția a fost revizuită, construcția sa fiind \nconsolidată și adaptată la evoluțiile statului de drept, ale societății și la \nnoul context euroatlantic. Atunci, în anul 2003, noi, cei din Grupul \nparlamentar  al  minorităților  naționale,  am  fost  primii,  de  aici,  din \nParlament,  care  am  propus  o  serie  de  modificări  majore  ale \nConstituției,  precum:  regim  parlamentar;  Legea-cadru  pentru \nminorități, care, de altfel, este prevăzută în Constituția României la \ncategoria de legi organice și care, din păcate, nu a fost încă adoptată; \nlimitarea  ordonanțelor  de  urgență;  regândirea  organizării \n                                                                                             45                                                                                          \n     \nadministrativ-teritoriale;  organizarea  Senatului  ca  și  Cameră  a \nRegiunilor; echilibrarea puterilor în stat. \nDin  păcate,  propunerile  noastre  făcute  în  acel  an  au  fost \nrespinse de parlamentarii dumneavoastră de atunci. Menționez, au fost \nrespinse. \nDe  subliniat  este  faptul  că  în  prezent,  la  nivelul  Uniunii \nEuropene, din cele 27 de state, 17 dintre ele au regim parlamentar. \nAșadar,  marea  majoritate  a  statelor  membre  din  Uniunea \nEuropeană funcționează ca republici parlamentare. \nParlamentul  României  trebuie  să  aibă  mai  multă  putere \npentru că, stimați colegi, potrivit art. 61 din Constituție, Parlamentul \neste  organul  reprezentativ  suprem  al  națiunii  române  și  unica \nautoritate legiuitoare a țării. \nStimați colegi, \nConstituția României este consfințită prin voința suverană a \npoporului și reprezintă un set de principii și norme fundamentale care \nse adresează în egală măsură autorităților statului și cetățenilor săi. \nFuncționarea  instituțiilor  statului,  garantarea  drepturilor  și \nlibertăților individuale și derularea în ansamblu a întregii vieți a unei \nnațiuni își au originea în textele înscrise în Constituție. \nDe  aceea,  Constituția  României  poate  fi  cartea  sacră  a \nexistenței  noastre,  iar  aniversarea  ei  astăzi  constituie  o  adevărată \nsărbătoare. \nConstituția țării trebuie respectată, nu doar în litera, ci și în \nspiritul  ei,  destinatarii  săi  având  obligația,  nu  doar  morală,  ci  și \n                                                                                             46                                                                                          \n     \nconstituțională,  de  loialitate  constituțională  și  de  interpretare  a \nnormelor sale cu bună-credință. \nAplicarea principiului controlului constituționalității legilor a \ncondus  la  înființarea  Curții  Constituționale,  care,  așa  cum  s-a  mai \nprecizat de la această tribună, în cursul ședinței solemne, reprezintă \ngarantul supremației Constituției. \nSensul  existenței  Constituției  României  constă  în  apărarea \nvalorilor fundamentale înscrise în Legea fundamentală. \nDacă  nu  este  în  mod  activ  și  efectiv  apărată,  Constituția \nRomâniei riscă să fie redusă la un set de principii și norme de drept \nfrumoase,  nobile,  dar  invalide,  lipsite  de  orice  valoare  și  forță,  iar \natunci  când  Constituția  nu  este  respectată  sunt  puse  sub  semnul \nincertitudinii construcția democratică a statului și întreaga sa ordine de \ndrept. \nOrice popor, pentru a fi puternic, trebuie să-și iubească și să-\nși apere Constituția pentru că aceasta îi aparține și îl reprezintă. \nConstituția României conferă un sens comunității politice. \nNu  în  ultimul  rând,  Constituția  consfințește  garanția \ndezvoltării  normale  a  societății  noastre  împotriva  oricărei  forme  de \ntotalitarism, intoleranță, discriminare și populism. \nGrupul parlamentar al minorităților naționale se va implica în \nprocesul de revizuire a Constituției și, ca de fiecare dată, va propune și \nva susține măsuri care să consolideze democrația și care să contribuie \nla  apărarea  drepturilor  și  libertăților  fundamentale  ale  tuturor \ncetățenilor săi. \n                                                                                             47                                                                                          \n     \nSă nu uităm, stimați colegi, că minoritățile naționale au avut \nun rol extrem de important în construcția statului român. \nÎn încheiere, aș vrea să vă reamintesc că potrivit art. 4, care \nprevede, și nu „vorbește”, așa cum am mai auzit de la această tribună, \nRomânia este patria comună și indivizibilă a tuturor cetățenilor săi, \nfără deosebire de rasă, de naționalitate sau de apartenență etnică. \nLa mulți ani Constituției României! \nLa mulți ani, România! \nLa mulți ani tuturor cetățenilor acestei țări! \nMulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  deputaților  și  senatorilor  neafiliați,  doamna \nsenator Diana Iovanovici-Șoșoacă. \n                                                                                             48                                                                                          \n     \nDoamna Diana Iovanovici-Șoșoacă: \nMulțumesc. \nAm asistat aici, am  înțeles, la o ședință solemnă prin care \naniversăm Constituția României. \nN-am  auzit  pe  niciunul  dintre  noi spunând  la  mulți  ani  de \nSfântul Nicolae tuturor sărbătoriților de astăzi! La  mulți ani, popor \nromân, pentru Sfântul Nicolae! (Aplauze.) \nCei care nu aplaudați – probabil că vă trebuie o nuia pentru \nSfântul  Nicolae!  Pentru  că  suntem  aici  creștini  din  toate  timpurile! \nPentru că respectăm drepturile tuturor! \nAsistăm  astăzi  la  o  așa-zisă  aniversare  a  Constituției \nRomâniei,  că  nu  am  auzit  aici  decât  denigrări  ale  Constituției \nRomâniei și solicitări de schimbare. \nCum poți să aniversezi? E ca și când aniversezi 30 de ani de \ncăsătorie și anunți divorțul. \nAsta  ați  făcut  astăzi,  ați  pângărit  Constituția  României,  pe \ncare ar trebui să o cunoașteți cu toții! \nA existat un jurnalist în foaier, care, în urmă cu câteva luni – \nRafaelo Varga –, v-a întrebat pe cei mai mulți dintre dumneavoastră, \ndacă ați citit Constituția României? Cei mai mulți ați spus nu, nu am \navut timp. \nÎn schimb, vă aflați aici, în fabrica de legi a României, unde \nConstituția este Biblia românului. Mai presus de Constituție nu este \ndecât Dumnezeu și Biblia. Atât! \nDe 30 de ani încălcați pas cu pas Constituția României! \n                                                                                             49                                                                                          \n     \nÎn ultimii 2 ani, ați omorât-o! Ați adoptat Legea nr. 136/2020 \nși  Legea  nr.  55/2020,  care  încalcă  prevederile  art.  53  alin.  (2)  din \nConstituția României întrucât anulează efectiv existența drepturilor și \nlibertăților fundamentale. \nAstăzi, de Sfântul Nicolae și ziua acestei ședințe solemne, în \ncare văd că cea mai mare parte a Guvernului a plecat, mulți invitați au \nplecat,  domnul  președinte  nu  participă  pentru  că  nu  îi  place  să \nparticipe  la  astfel  de  evenimente,  cinste  domnului  Constantinescu, \nfostul  președinte,  că  a  venit!  Vine  tot  timpul.  Felicitări,  domnule \npreședinte! (Aplauze.) \nAșa se respectă poporul și Parlamentul! \nCinste tuturor care ați venit! \nCelorlalți, o nuia de la Sfântul Nicolae! \nTot  pe…  vă  spun  că  de  25  de  ani  lucrez  cu  Constituția \nRomâniei. \nPână și cel mai tânăr avocat, procuror, judecător, jurist știe \nConstituția României! \nAvând în vedere că nu o cunoașteți și o pângăriți chiar de \nziua ei, nu mă mai miră faptul că v-ați bătut joc de ea, mai ales în \nultimii 2 ani. \nAtâta  timp  cât  mai  există  câțiva  avocați,  și  juriști,  și \njudecători și procurori care își fac treaba în această țară, peste voința \ndumneavoastră, Constituția României mai are o șansă! \nDe 30 de ani - spuneți că o respectați? - n-ați respectat nimic! \n                                                                                             50                                                                                          \n     \nArt. 47 - traiul decent. Sunt peste 30% din români care trăiesc \nsub pragul sărăciei! 70% din români trăiesc în sărăcie! \nUnde,  cine  a  plătit  vreodată  pentru  încălcarea  Constituției \nRomâniei? \nConstituția  României,  stimați  domni  care  râdeți  și  vorbiți, \naici, în primele bănci! \nV-am urmărit pe toți! N-ați avut bunul-simț să vă ascultați \nniciodată în tăcere unii pe alții! Este chestiune de educație! Eu am stat \nși  v-am  ascultat,  indiferent  că  am  fost  sau  nu  de  acord  cu \ndumneavoastră, sunt cei 7 ani de acasă! \nNu  puteți,  în  ditai  Parlamentul  României,  Legislativul \nRomâniei, să vă comportați în felul acesta și să nu vă ascultați, să vă \nacordați măcar șansa de drept la liberă exprimare și la opinie! \nDar  nici  nu  putem  să  acceptăm  să  venim  la  aniversarea \nConstituției în care toți cereți schimbarea Constituției! Pentru că pe \naceastă Constituție ați jurat în acest mandat, nu să o schimbați, ci să o \nrespectați! \nNu este posibil ca această Constituție care v-a adus aici cu \ntoate drepturile pe care le aveți și obligațiile adiacente să fie încălcată \nde voi, să cereți să fie schimbată! De ce? În condițiile în care nici \nmăcar pe aceasta nu o respectați! \nDomnul Florin-Vasile Cîțu: \nMulțumim, doamnă senator. \nDoamna Diana Iovanovici-Șoșoacă: \n                                                                                             51                                                                                          \n     \nImediat, mai am… conchid acum. \nI-am  cerut  Sfântului  Nicolae  să-mi  dea  un  cadou  pentru \naniversarea Constituției României. Asta mi-a lăsat! Este o botniță prin \ncare… (Aplauze.) …Constituția, drepturile și libertățile fundamentale \nau fost anulate de către Parlament, de către Președinte și Guvern! \nȘi rog aici reprezentantul Curții Constituționale să aibă mai \nmult curaj, așa cum a avut în Decizia nr. 457/2020, pct. 68, în care au \nmenționat  că  starea  de  alertă  încalcă  statul  de  drept,  este  creată \nartificial  și  nu  există  fundament  constituțional  pentru  existența \nacesteia! \nTrăiască România liberă! \nTrăiască dreptul la liberă exprimare! \nJos botnița! (Aplauze.) \nDomnul Florin-Vasile Cîțu: \nMulțumim. \nDin  partea  Grupului  parlamentar  al  USR,  domnul  deputat \nMihai-Alexandru Badea. \nDomnul Mihai-Alexandru Badea: \nStimați membri ai Parlamentului, \nDistinși invitați, \nOnorată asistență, \nConstituția din 1991 este cea de-a șaptea lege fundamentală \npropriu-zisă a României, într-o istorie de 155 de ani, care a început în \n1866, sub domnitorul Carol I. \n                                                                                             52                                                                                          \n     \nÎn pofida criticilor care i-au fost aduse, unele bine întemeiate, \nactuala  Constituție  a  reprezentat  o  realizare  importantă,  având  în \nvedere contextul intern și internațional în care a fost adoptată. Într-o \nperioadă  în  care  alte  state  din  regiune  alegeau  să-și  revizuiască \nconstituțiile comuniste, statul român își elabora o lege fundamentală \ncu  totul  nouă,  dând  astfel  mesajul  a  ceea  ce  ar  fi  trebuit  să  fie \ndespărțirea completă de vechiul regim. \nÎn cei 30 de ani de existență s-au consumat nu mai puțin de 7 \ninițiative de revizuire, dintre care doar cea din 2003 a avut succes și \nne-a permis aderarea la NATO și Uniunea Europeană. \nCea de-a opta, cunoscută sub denumirea de „Fără penali în \nfuncții publice”, se află încă în desfășurare, după ce a primit votul \nunanim al Camerei Deputaților, anul trecut. \nChiar  dacă  n-a  existat  suficientă  voință  politică  pentru \norganizarea referendumului, odată cu alegerile parlamentare, continuu \nsă sper că Senatul va adopta acest proiect și că va alege un moment \nfavorabil care să permită întrunirea cvorumului necesar. Ar fi pentru \nprima dată când o constituție a României este revizuită la inițiativa \ncetățenilor români. \nSă nu ratăm șansa de a scrie această pagină de istorie! \nVă mulțumesc. (Aplauze.) \nDomnul Florin-Vasile Cîțu: \nMulțumim. \nTot din partea Grupului parlamentar al USR, domnul deputat \nAndrei-Răzvan Lupu. \n                                                                                             53                                                                                          \n     \nDomnul Andrei-Răzvan Lupu: \nDomnule președinte al Senatului, \nDomnule președinte al Camerei Deputaților, \nDomnule președinte al Curții Constituționale a României, \nStimați membri ai Corpului diplomatic, \nStimați reprezentanți ai cultelor religioase, \nDoamnelor și domnilor parlamentari, \nSuntem  aici  pentru  a  marca  un  moment  special  din  istoria \nnoastră, adoptarea Constituției în 1991, și îmi pare rău că unii dintre \ncolegii noștri au uitat acest lucru. \nPentru  mine,  a  vorbi  despre  Constituția  României  are  o \nsemnificație specială pentru că, pe de o parte, acest act vital pentru \ndemocrația noastră are o vârstă care o depășește pe a mea. \nPe de altă parte, ca absolvent de drept și cadru didactic în \ndomeniul  dreptului  constituțional,  este  o  onoare  să  pot  discuta, \ndezbate  și  construi  o  carieră  aici,  alături  de  dumneavoastră,  în \nParlamentul  României,  care  Parlament  își  trage  seva  și  relevanța \ninstituțională din chiar Constituția României. \nSunt deputat al USR și spun asta pentru că probabil această \netichetă înseamnă astăzi că ne găsim în dezacord politic cu majoritatea \nparlamentară. E un dezacord generațional și un dezacord de viziune \npolitică asupra viitorului nostru comun. \nDar  în  ciuda  acestor  disonanțe  și  în  ciuda  acestor  viziuni \ncontradictorii, precum și ca persoană care a susținut nevoia de a aduce \n                                                                                             54                                                                                          \n     \nschimbări  majore  actualei  Constituții,  aș  vrea  să  punctez  partea \nmeritorie a actualei Legi fundamentale. \nSe vede foarte clar din textul Constituției actuale teama de \ndictatură a celor care au redactat-o. Și este de înțeles că la începutul \nanilor '90 cei care au redactat-o erau încă plini de amintirile perioadei \ncomuniste. Cred că această teamă a reușit să creeze mai mult echilibru \nîntre puterile statului, care ne-a salvat de dorința unor oameni politici \nde a câștiga mai multă putere decât ar fi trebuit. \nPrecauțiile  părinților  actualei  Constituții  au  favorizat  poate \nunele blocaje instituționale, dar, slavă Domnului, ne-au salvat astăzi \nde a fi alături de unele state iliberale, cum sunt cazuri în estul Europei. \nDar  cum  timpul  lucrează  neîndurător,  trebuie  să  vedem  și \nnevoia de schimbare. \nExistă puncte importante în care trebuie să clarificăm starea \nactuală. Și aș enumera doar câteva: \n- Reforma Curții Constituționale; \n- Reducerea numărului de parlamentari și a modului în care \nlucrează Parlamentul; \n-  Clarificarea  raportului  dintre  legislația  europeană  și  cea \nnațională, inclusiv Constituția; \n-  Și,  bineînțeles,  introducerea  Proiectului  „Fără  penali  în \nfuncții publice” în corpul Constituției. \nMai  sunt  și  altele,  desigur,  dar  cred  în  înțelepciunea  celor \ncare  vor  face  parte  din  structura  parlamentară  ce  se  va  ocupa  de \nrevizuirea Constituției. \n                                                                                             55                                                                                          \n     \nNoi, Grupul USR, suntem pregătiți pentru această provocare \npe care orice om politic ar trebui să o trateze cu maximă preocupare. \nEste  un  moment  important  din  istoria  statului  român,  a \ninstituțiilor sale și, mai presus de orice, a cetățenilor țării. \nSper că dincolo de ceea ce ne separă generațional sau politic, \nsă putem lucra împreună pentru un scop care transcende partidele și \ngenerațiile din care facem parte. \nAvem nevoie, după 30 de ani de la adoptare și după 18 ani de \nla singura sa revizuire, de o constituție reformată. \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nȘi, din partea Grupului parlamentar al PNL, domnul deputat \nIoan Cupșa. \nDomnul Ioan Cupșa: \nDomnilor președinți ai Camerelor Parlamentului, \nOnorați invitați, \nDomnule președinte Emil Constantinescu, \nDoamnelor și domnilor, \nSe  împlinesc  în  aceste  zile  30  de  ani  de  la  adoptarea \nConstituției din anul 1991, un act politic de o importanță covârșitoare \npentru  noi.  Un  act  care  a  însemnat  ruperea  definitivă  de  regimul \npolitic stabilit în anul 1945 în România. Ruperea de organizarea de \n                                                                                             56                                                                                          \n     \nstat care, prin relațiile sociale impuse, ne-a chinuit, ne-a nefericit pe \nnoi, românii. \nÎnainte de a continua însă, dați-mi voie să citez din spusele \nmarelui filosof idealist, Hegel – „Fiecare țară are Constituția care i se \npotrivește”. \nConstituția din anul 1991 este opera Comisiei constituționale, \nprecum  și  a  unui  Parlament  transformat  în  Adunare  Constituantă. \nParlamentari sprijiniți de experți în drept constituțional au reușit să \nadopte  Legea  fundamentală.  Merită  respectul  nostru  pentru  acest \nlucru. \nDemersul lor este unul criticabil, este imperfect, dar să nu \nuităm că această constituție, Constituția din anul 1991, ne-a fost nouă \nutilă. \nA  devenit  o  obișnuință  să  identificăm  Constituția  folosind \nexpresia  „lege  fundamentală  a  unui  stat”.  Statul  și  Constituția  se \ncondiționează reciproc. \nDin punct de vedere istoric, în statul român, să nu uităm, în \nmai puțin de 70 de ani am avut parte de 6 constituții – 1923, 1938, \n1948, 1952, 1965, 1991 -, precum și o revizuire, ulterior, în anul 2003. \nO fi bine? \nPermiteți-mi, în ceea ce privește aprecierea constituțiilor pe \ncare noi în epoca modernă a statului le-am avut, să citez din cel care \neste de neuitat, Petre Țuțea, care, cu stilul său inconfundabil, afirma: \n„Constituția liberală din 1923 nu e o operă, e o capodoperă. Un rege \n                                                                                             57                                                                                          \n     \nputernic, înfășurat într-un stat al normelor liberale: separația puterilor \nși libertăți câte dorește nea Niță (...)”. \nSuntem datori să respectăm Constituția în spiritul ei. De ce în \nspiritul ei? Pentru că deseori – și aici aveți cu toții această experiență – \nnormele pe care le punem noi în pagină sunt departe de perfecțiunea \nlimbajului juridic de care ar trebui să dea dovadă. \nSpiritul Constituției - principii, idei, elemente de bază care \nsunt necesare, pe care întreaga noastră viață socială se construiește, \nașadar, aceste principii trebuie înțelese și trebuie însușite. \nSunt dator să spun astăzi – interpretarea și aplicarea normelor \nconstituționale  de  către  reprezentanții  puterilor  în  stat,  de  către \nreprezentanții instituțiilor de rang constituțional au avut suficient de \nmulte sincope în ultimii ani. \nPe  de  o  parte,  au  existat  prea  multe  conflicte  juridice  de \nnatură constituțională. Poate nu din cauza imperfecțiunii legii, cât mai \nmult din cauza abuzului prin care cei care vremelnic au fost sau sunt \nputere în stat au înțeles să aplice normele constituționale. \nSă nu uităm, am adoptat prea multe acte normative care nu \nrespectă rigoarea constituțională. \nPe  de  altă  parte,  deciziile  pe  care  le-a  pronunțat  Curtea \nConstituțională a României sunt contradictorii deseori. Contradictorii \nîntr-o  perioadă  relativ  scurtă  de  timp.  Ceea  ce  înseamnă  că \nfuncționează  imperfect  Curtea  Constituțională  a  României,  garantul \nsupremației Constituției. \n                                                                                             58                                                                                          \n     \nExpresia  „este  constituțional  dacă...”,  care  se  regăsește  în \nprea  multe  decizii  ale  Curții  Constituționale,  a  transformat  uneori \nCurtea Constituțională a României într-un legiuitor ad-hoc. \nConstituția este imperfectă, imperfecte sunt legile pe care noi \nle adoptăm, este un fapt. \nMorbul perimării există cuprins în fiecare lege pe care noi am \nadoptat-o. De fiecare dată trebuie să adaptăm legile, modificându-le, \nașa cum și Constituția se impune probabil să o modificăm. Pentru că \nsituația economică, socială, politică, atât internă, cât și internațională, \nse modifică în timp ce noi vorbim. \nConstituția este fundament al întregului sistem de drept. Este \ncheie de boltă a organizării și funcționării statului nostru. \nConstituția este legea scrisă cu majuscule. Lege care are drept \nscop  ultim  apărarea  demnității  omului,  apărarea  drepturilor, \nlibertăților  fundamentale  și,  atenție,  stabilirea  obligațiilor  esențiale. \nToate acestea împreună ne definesc pe noi ca oameni. \nConstituția este mijloc, și nu scop în sine. \nCeea ce trebuie cu adevărat să ne  preocupe este ca  pentru \nviitor Constituția să fie fundamentul dezvoltării națiunii noastre. Să fie \nfundamentul mai binelui viitor al fiecăruia dintre noi. \nSă  ne  dea  Dumnezeu  înțelepciunea  să  identificăm  valorile \nfundamentale! Acele valori care ne permit nu doar să supraviețuim ca \noameni,  ca  cetățeni  ai  României,  ci  care  ne  ajută  să  trăim  demn.  \nCele care ne ajută să ne găsim fericirea. Să le protejăm și să construim \nfolosindu-ne de ele Legea fundamentală. \n                                                                                             59                                                                                          \n     \nConstituția este o lucrare pentru prezent, dar în mod special \nConstituția  este  o  lucrare  pentru  viitor.  Constituția  trebuie  să  fie  o \nprivire aruncată în viitor. În viitorul națiunii noastre. \nDar pentru ca toate acestea să devină realitate trebuie să luăm \naminte că nu avem nevoie de nimic altceva decât de un proiect de țară. \nNu  avem  nevoie  de  o  abstracțiune,  nu  avem  nevoie  de  o  operă \nformală, avem nevoie de Constituția noastră. \nȘi dați-mi voie, la sfârșit, să citez dintr-un înțelept care acum \nmai bine de 200 de ani înțelegea acest lucru și încerca să ne învețe și \npe noi. \nJoseph de Maistre ne spunea - „O constituție care este făcută \npentru  toate  națiunile  nu  este  făcută  pentru  niciuna,  e  o  pură \nabstracțiune, e o operă școlărească făcută pentru a exersa spiritul (...)”. \nLa mulți ani, România! \nO zi bună, români! \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nVă mulțumesc, stimați colegi, pentru participare. \nPermiteți  să  declar  închisă  ședința  solemnă  comună  a \nSenatului și Camerei Deputaților. \nVă mulțumesc. \n \nȘedința s-a încheiat la ora 14.46. \n \n "
    },
    "43": {
        "start_text": "Domnul Andrei-Răzvan Lupu:",
        "start_index": -1,
        "end_text": "Domnul Florin-Vasile Cîțu:",
        "end_index": -1,
        "text": "                                                                 1                                                                                          \n     \n06 decembrie 2021 – ședință comună \n \n \nS U M A R \n \n1.  Alocuțiuni dedicate aniversării a 30 de ani de  2. \nla adoptarea Constituției în vigoare de către Adunarea \nConstituantă. \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n                        S T E N O G R A M A \nședinței solemne comune a Camerei Deputaților și Senatului  \ndin data de 6 decembrie 2021 \n \n \nȘedința a început la ora 13.03. \nLucrările ședinței au fost conduse de domnul senator Florin-\nVasile Cîțu, președintele Senatului, asistat de domnul senator Sorin \nLavric,  secretar  al  Senatului,  și  de  doamna  deputat  Alexandra \nPresură, secretar al Camerei Deputaților.  \nDin  prezidiu  a  făcut  parte  și  domnul  deputat  Ion-Marcel \nCiolacu, președintele Camerei Deputaților. \nDomnul Florin-Vasile Cîțu: \nBună ziua! \nStimați colegi,  \nHaideți să începem ședința! \nAstăzi avem ședința solemnă a... \nSe așază oamenii...? \nStimați colegi,  \nVă rog să vă așezați, să începem ședința! \nAstăzi avem ședința solemnă comună a Senatului și Camerei \nDeputaților  dedicată  aniversării  a  30  de  ani  de  la  adoptarea \nConstituției în vigoare de către Adunarea Constituantă. \n                                                                                             3                                                                                          \n     \nDomnule președinte al Camerei Deputaților,  \nDomnule prim-ministru, \nDomnilor foști președinți ai României,  \nDoamnelor și domnilor miniștri, \nDomnule președinte al Curții Constituționale,  \nStimați membri ai Corpului diplomatic, \nPreafericirea Voastră,  \nÎnaltpreasfinția Voastră, \nDoamnelor și domnilor deputați, \nStimați invitați,  \nOnorată asistență, \nVă  rog  să-mi  permiteți  să  declar  deschisă  ședința  solemnă \ncomună dedicată aniversării a 30 de ani de la adoptarea Constituției în \nvigoare de către Adunarea Constituantă.  \nVă invit să ascultăm Imnul național al României. \n(Se intonează Imnul național „Deșteaptă-te, române!”.) \nDomnul Ion-Marcel Ciolacu:  \nInvit la tribună pe domnul Florin Cîțu, președintele Senatului \nRomâniei. \nDomnul Florin-Vasile Cîțu: \nBună ziua! \nDoamnelor și domnilor parlamentari, \nStimați invitați,  \nDistinsă asistență, \n                                                                                             4                                                                                          \n     \nSe împlinesc trei decenii de la intrarea în vigoare, în urma \naprobării  prin  referendumul  național  din  decembrie  1991,  a \nConstituției României. Atunci, din punct de vedere constituțional, ne-\nam despărțit de o epocă sumbră a istoriei țării noastre, în care regimul \ncomunist totalitar a încălcat sistematic cele mai elementare drepturi \nale  românilor.  Reacția  poporului  nostru  a  fost  reprezentată  de \nevenimentele care s-au desfășurat în perioada 16-22 decembrie 1989, \ncare au început la Timișoara, și pe care eu vreau să le amintesc în mod \nspecial,  pentru  că  am  această  datorie.  A  fost  deschisă  calea  către \ndemocratizarea României și către statul de drept. Am înaintat greu, dar \npe o traiectorie ireversibilă, pe care românii au dovedit că sunt gata să \no apere prin vot, dar și prin proteste democratice. \nStimați colegi, \nPentru mine este o mare onoare să reprezint astăzi Partidul \nNațional  Liberal  la  o  dezbatere  care  nu  poate  ocoli  tradiția \ndemocratică a acestei țări. Ideea unei guvernări democratice face parte \ndin gena PNL. Constituția din 1866 a purtat amprenta gândirii politice \nliberale,  apoi,  după  fondarea  PNL,  reforme  democratice  esențiale, \nprecum lărgirea dreptului de vot, au fost inițiate de partidul nostru. \nÎn  perioada  interbelică  Constituția  din  1923,  promovată  de \nPNL, a dus mai departe tradiția constituțională românească. Revenit \npe scena politică, după ce a fost înregistrat ca partid politic, în ianuarie \n1990,  PNL  a  avut  permanent  pe  agenda  sa  instaurarea  unui  regim \ndemocratic  autentic  în  România,  și  nu  a  unui  model  ipotetic  de \ndemocrație originală. \n                                                                                             5                                                                                          \n     \nProbabil că în acești 30 de ani nici PNL nu s-a comportat fără \ngreșeală,  dar  am  fost  mereu  partidul  dedicat  sută  la  sută  integrării \neuropene și euroatlantice a României, protejării valorilor statului de \ndrept și dezvoltării unei societăți democratice. \nDoamnelor și domnilor,  \nAcesta nu este un moment de sărbătoare, ci unul de bilanț \npentru Constituție și pentru tot ce înseamnă organizarea instituțională \na  statului  român.  Reformele  sunt  inevitabile,  pentru  că  asta  doresc \ncetățenii.  În  timp,  cu  profesionalism,  fără  patimă  politică  și  interes \nascuns, va trebui să modernizăm structurile sale,  modul în care ele \nfuncționează și cum  îl servesc pe  cetățean. Normele  constituționale \nvor trebui ajustate la realitatea pe care o trăim. \nSalut  faptul  că  în  Programul  de  guvernare  al  actualului \nGuvern  este  avută  în  vedere  eventualitatea  ca,  în  cazul  în  care  va \napărea  un  moment  constituțional  autentic,  Executivul  să  susțină  o \nreformă,  în  sensul  apropierii  între  stat  și  cetățean  și  al  creșterii \ngradului  de  protecție  al  drepturilor  și  libertăților,  în  acord  cu \njurisprudența CEDO. \nDe  asemenea,  Coaliția  de  guvernare  susține  ca  inițiativa \ncetățenească de revizuire a Constituției, înregistrată la Parlament în \nmai 2019 și aflată în prezent la vot final la Senat, să-și găsească cea \nmai bună formă de transparență la nivel normativ, atunci când situația \npandemică va permite acest lucru.  \nÎn același timp, trebuie să fim foarte atenți la marile opțiuni \npe care cetățenii români le-au exprimat și continuă să le exprime în \n                                                                                             6                                                                                          \n     \nultimele trei decenii. PNL are o agendă liberală de măsuri necesar a fi \navute în vedere la o eventuală revizuire a Constituției. De 30 de ani \nexistă  un  aspect  care  a  rămas  netranșat  așa  cum  ar  fi  trebuit  - \nproprietatea  privată.  O  măsura  pe  care  trebuie  să  o  abordăm  este \nreducerea la 16 ani a vârstei la care se va putea vota, așa cum este \ntendința în multe țări europene. Multe alte subiecte trebuie abordate cu \nmaturitate. \nReforma administrativă este un subiect care trebuie să stea în \natenția  Parlamentului.  Ultimii  ani  au  adus  pe  tapet  și  numeroase \nconflicte juridice de natură constituțională, iar normele constituționale \npot  fi  clarificate.  Problema  traseismului  politic  al  parlamentarilor  a \nrămas  deschisă  de  atât  de  mulți  ani,  deși  în  fiecare  legislatură  ea \ninfluențează aritmetica parlamentară. Și nu trebuie să uităm că există o \nrestanță în ceea ce privește implementarea în Constituție a rezultatelor \nreferendumului din 2019 pe tema justiției.  \nNu cred că numai Parlamentul sau numai partidele pot aborda \nun proces de reflecție cu privire la o eventuală revizuire a Constituției. \nRolul societății civile va fi fundamental.  \nReferitor acum la modul cum va arăta revizuirea viitoare vă \npot spune de pe acum un lucru: îmi doresc să fie cel puțin la fel de \nliberală cum au fost constituțiile din 1866 și 1923, ba chiar să aibă o \ndoză și mai mare de liberalism. \nLa mulți ani, români! \nLa mulți ani, România! \nMulțumesc. (Aplauze.) \n                                                                                             7                                                                                          \n     \n(Revine la prezidiu.) \nInvit  la  tribună  pe  Excelența  Sa,  domnul  Marcel  Ciolacu, \npreședintele Camerei Deputaților. (Aplauze.) \nDomnul Ion-Marcel Ciolacu: \nCred că nu este nici prima oară și nu va fi nici ultima oară \ncând am să spun că eu nu susțin vaccinarea obligatorie (Aplauze.), dar \nam dreptul în primul rând la viață. Fiecare decide dacă e bine să se \nvaccineze sau nu. \nVă rog frumos, doamnă colegă, să purtați mască sau să mă \nprotejați, să nu mă îmbolnăviți. (Aplauze.)  \nDreptul  meu  la  viața  și  dreptul  oricărui  român  nu  se \nnegociază, doamnă! \nDoamna Rodica Boancă (din sală): \nUnde scrie că masca te apără, te protejează?! \nDomnul Ion-Marcel Ciolacu:  \nDomnule președinte al Senatului,  \nDomnule prim-ministru,  \nDomnule președinte Constantinescu,  \nDomnule președinte al Curții Constituționale a României, \nDoamnelor și domnilor deputați și senatori, \nDoamnelor și domnilor miniștri, \nStimați  membri  ai  Comisiei  pentru  redactarea  proiectului \nConstituției României, \nStimați membri ai Corpului diplomatic, \n                                                                                             8                                                                                          \n     \nConstituția  e  cartea  de  vizită  a  unei  democrații.  Așa  cum \nfacem  o  ecografie  pentru  a  vedea  corpul  uman,  la  fel,  Legea \nfundamentală trebuie să fie expresia unei societăți. \nÎn  pofida  transformărilor  profunde  din  ultimii  32  de  ani, \nRomânia încă are o tradiție democratică fragilă. Mai avem mult de \nmuncă până să ajungem la practici democratice stabile și să ne găsim \nacea vocație democratică autentică, în sensul culturilor occidentale. \nDin  această  perspectivă,  efortul  făcut  acum  30  de  ani  de \npărinții fondatori ai Constituției din 1991 a fost imens. Textul noii \nConstituții trebuia să producă, în primul rând, o schimbare radicală de \nmentalitate la nivelul societății, prin despărțirea definitivă de trecutul \ncomunist. \nTextul lor trebuia să găsească soluțiile potrivite și echilibrate \npentru o societate care avea nevoie de un nou set de valori comune, \ndar în care să se regăsească și care să creeze solidaritate. \nAș dori ca astăzi, în mod special, să le mulțumesc celor care \nacum 30 de ani au pus umărul la reclădirea României pe baze noi, \nsănătoase și democratice. (Aplauze.) Câțiva dintre cei de atunci sunt \nastăzi alături de noi. Lor vreau să le transmitem atât recunoștința mea, \ncât și a colegilor mei din Parlament, pentru tot ce au făcut cu bună-\ncredință, competență și dragoste pentru România! \nDoamnelor și domnilor, \nAstăzi este un  moment aniversar. Dar e cel mai bun prilej \npentru a spune că avem nevoie de o Constituție care să reflecte un \nmodel de stat conform cu nevoile societății actuale. \n                                                                                             9                                                                                          \n     \nTrebuie să avem curajul să vorbim deschis despre necesitatea \nunei reforme constituționale, care să facă din Legea fundamentală un \ninstrument de modernizare a țării. \nTrebuie  să  vorbim  despre  acest  lucru,  fără  teamă  și  fără \ncomplexe. Toate sistemele democratice, cu excepția Statelor Unite, au \nfăcut-o  atunci  când  a  fost  nevoie.  Unele  state  au  apelat  chiar  la \nrevizuirea totală, așa cum a făcut Finlanda în anul 2000 sau Elveția în \nanul 1999. Altele, au apelat la o modificare parțială. Belgia chiar de 20 \nde ori în ultimii 20 de ani. \nEste adevărat, și în România s-a încercat de mai multe ori \nacest lucru. Cu excepția anului 2003, toate încercările de modificare a \nConstituției au eșuat. Acest lucru s-a întâmplat pentru că cei care le-au \ninițiat nu au înțeles că o revizuire a Constituției trebuie să satisfacă \nnevoile  cetățenilor,  și  nu  poftele  politicienilor,  fie  că  sunt \nparlamentari, premieri sau șefi de stat. \nReforma  constituțională  nu  mai  trebuie  să  fie  un  proiect \npersonal  al  politicienilor.  Această  dezbatere  trebuie  mutată  în \nsocietate, pentru că cetățenii trebuie să fie implicați efectiv în acest \nproces. Toate modificările trebuie înțelese și acceptate de români. \nDe aceea, consider absolut necesar un acord larg la nivelul \nîntregii clase politice, dar și la nivelul mediului academic, al corpului \nde  experți  și  al  societății  civile.  Contribuția  tuturor  este  esențială \npentru reușita unui demers atât de complex! \nStimați colegi, \n                                                                                             10                                                                                          \n     \nAu  trecut  18  ani  de  la  ultima  revizuire  a  Constituției \nRomâniei. În această perioadă am văzut cum Legea fundamentală a \nfost folosită fie ca bâtă, fie ca scut de către unii politicieni, în funcție \nde interesele politice de moment. \nDe  multe  ori,  diferiți  actori  politici  și-au  forțat  atribuțiile \nconstituționale. S-a ajuns în momente de criză politică, în care actuala \nConstituție nu a putut oferi soluții destul de clare pentru depășirea lor. \nDe  aceea,  trebuie  să  ne  punem  întrebarea:  cum  dorim  să \nreformăm Constituția? Care sunt acele direcții și principii care să aibă \nun caracter eficient în plan normativ? \nLa  nivel  general,  cred  că  Legea  fundamentală  trebuie  să \nîntărească instituțiile, astfel încât să avem un stat capabil să garanteze \ndrepturile  și  libertățile  cetățenilor.  Oamenii  trebuie  să  se  simtă \nprotejați cu adevărat de către stat. \nÎn al doilea rând, consider că un sistem de guvernare eficient \neste acela care generează un control reciproc între puterile statului și \nnu  permite  niciunui  actor  instituțional  să  concentreze  puterea  în \nmâinile sale. \nDin  păcate,  acest  principiu  fundamental  nu  și-a  găsit \nîntotdeauna și aplicarea în practică. În România, am asistat de multe \nori la un proces de personalizare a puterii. Cei care au ajuns să ocupe \ndiverse funcții în stat au modelat instituția, conform propriilor dorințe \nși interese. În final, această forțare a dus la o perturbare a echilibrului \nîntre puterile statului și la conflict. \n                                                                                             11                                                                                          \n     \nDin  această  perspectivă,  o  clarificare  a  atribuțiilor \npreședintelui  cred  că  se  impune.  Trebuie  să  ne  gândim  dacă  e \nmomentul să depășim angoasa dictaturii comuniste în ceea ce privește \nstatutul și rolul președintelui. \nAcum trei decenii a fost stabilit un sistem echilibrat prin care \ncetățenii  să  își  aleagă  direct  președintele,  însă  puterile  sale  au  fost \nlimitate ca să nu devină un dictator. \nTrebuie  ca  cei  care  vor  lucra  la  reforma  Constituției  să  se \npronunțe dacă acest sistem, în care președintele este o struțo-cămilă, \nîntre un președinte francez, de exemplu, și un monarh spaniol, mai \npoate funcționa în România. \nRolul președintelui a fost gândit ca un producător de consens. \nDin păcate, a sfârșit de multe ori în a fi un producător de tensiune în \nsocietate.  Nu  de  puține  ori  am  văzut  cum  președintele  și-a  depășit \nrolul  de  mediator  și  a  intervenit  brutal  peste  celelalte  puteri \nconstituționale. \nDe altfel, relațiile dintre președinte și premier au balansat în \nultimii 30 de ani între conflict și obediență. Am văzut că atunci când \nmajoritatea parlamentară a fost favorabilă președintelui, acesta a ajuns \nșeful  de  facto  al  Guvernului.  Premierul  a  devenit  o  marionetă.  În \ncealaltă extremă, a coabitării, președintele a fost mai degrabă izolat de \ncătre prim-ministru, care a preluat toată puterea executivă. Aceasta nu \neste normalitatea! \nApoi, în plan parlamentar, mi-aș dori, de exemplu, să existe \nun  anumit  interes  pentru  reglementarea  moțiunii  constructive  de \n                                                                                             12                                                                                          \n     \ncenzură,  pe  model  german.  În  România,  partidele  politice  au \ntransformat  moțiunile  de  cenzură  într-un  instrument  de  imagine  și \nprilej de atacuri politice la adresa adversarilor. \nDe aceea, eu cred că moțiunea de cenzură trebuie să fie clară \nși nu numai pentru retragerea încrederii, ci și pentru acordarea ei unei \nalte persoane, care să-și asume de la bun început acest rol. \nDemiterea  premierului  trebuie  să  conducă  automat  la \ndesemnarea unui alt prim-ministru. Nu am fi stat acum două luni fără \nGuvern, dacă am fi avut acest instrument în Constituție. \nÎn plan guvernamental, cred că viitoarea Constituție trebuie \nsă găsească mecanisme mult mai clare de limitare a practicii excesive \na ordonanțelor de urgență. Parlamentul nu este o anexă a Guvernului \nRomâniei, ci un partener instituțional. S-a folosit prea mult pretextul \nurgenței,  astfel  încât  practica  ordonanțelor  a  devenit  o  modalitate \ncurentă de legiferare. Lucrurile nu mai pot continua așa! \nÎn general, este nevoie de o clarificare a atribuțiilor fiecărei \nputeri  în  parte.  Și  sunt  convins  că  experții  vor  găsi  cele  mai  bune \nsoluții  astfel  încât  să  nu  devenim  victimele  unui  experiment \nconstituțional! \nDoamnelor și domnilor, \nTrebuie să ne gândim serios dacă ne aflăm în acel „moment \nconstituțional”.  Am  ratat  acest  moment  după  integrarea  în  Uniunea \nEuropeană și în NATO. Am ratat în 2011, am ratat și în 2013, când \nam avut o largă majoritate parlamentară. \n                                                                                             13                                                                                          \n     \nNu avem scuze dacă vom rata din nou! După 30 de ani, nu \nmai putem să punem doar niște proptele. Ele nu rezolvă nimic! Nu \naduc dezvoltare, continuitate și stabilitate! \nSocietatea  așteaptă  o  Constituție  modernă,  care  să  reflecte \nrealitatea,  dar  care  să  conducă  la  dezvoltare  și  să  ofere  soluții \ninovative la provocările viitorului. \nTrebuie să facem o reformă constituțională serioasă. Și avem \nnevoie de fiecare român pentru a reuși acest lucru!  \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule președinte. \nInvit acum la tribună pe Excelența Sa, domnul Nicolae-Ionel \nCiucă, prim-ministrul României. \nDomnul Nicolae-Ionel Ciucă (prim-ministrul României): \nDomnule președinte al Senatului, \nDomnule președinte al Camerei Deputaților, \nStimate domnule președinte al Curții Constituționale, \nDomnule președinte Constantinescu, \nStimate doamne și stimați domni parlamentari, \nStimați colegi miniștri,  \nDoamnelor și domnilor ambasadori,  \nBună ziua! \nSunt deosebit de onorat să particip astăzi la această ședință \nsolemnă,  prin  care  marcăm  30  de  ani  de  la  adoptarea  Constituției \n                                                                                             14                                                                                          \n     \nRomâniei,  act  juridic  și  politic  fundamental  al  statului,  garant  al \nlibertăților democratice ale cetățeanului. \nLa  referendumul  național  desfășurat  pe  8  decembrie  1991, \nromânii s-au pronunțat pentru democrație, libertate și stat de drept, \npentru o societate în care demnitatea omului, drepturile și libertățile \ncetățenilor, dreptatea și pluralismul politic, supremația legii și statul \nde drept să fie valori supreme, garantate de stat. \nPrima  și  singura  Constituție  adoptată  după  căderea \ncomunismului,  actuala  Constituție  a  României,  reprezintă  piatra  de \ntemelie a societății noastre democratice, fiind inspirată și legitimată de \nidealurile Revoluției din Decembrie 1989, de sacrificiul și jertfa celor \ncare  și-au  pierdut  viața  sau  au  fost  răniți  în  acele  zile.  Această \nConstituție  este  cea  de-a  doua  cea  mai  longevivă  Constituție  a \nRomâniei, după cea din 1866. \nAcum,  la  trei  decenii  de  la  adoptare  și  după  revizuirea \nnecesară aderării la Uniunea Europeană, în anul 2003, consider că este \nnecesară în continuare reformarea statului și a administrației publice \npentru  a  pune  în  centrul  preocupărilor  cetățeanul,  pentru  a  crește \neficiența  și  calitatea  serviciilor  publice  oferite  contribuabililor  și \npentru a crește responsabilitatea deținătorilor funcțiilor publice. \nPandemia COVID-19 a arătat încă o dată cât de importantă \neste asigurarea echilibrului dintre libertățile democratice și dreptul la \nviață, pe care statul trebuie să-l asigure tuturor, inclusiv prin servicii \nmedicale de care toți cetățenii români trebuie să beneficieze în mod \negal. Starea de alertă este, alături de limitările legale și legitime ale \n                                                                                             15                                                                                          \n     \nlibertăților cetățenilor pe o perioadă restrânsă, la fel de importantă ca \nși  nevoia  de  prezervare  a  drepturilor  și  libertăților  care  dau  esența \nstatului  democratic.  Nevoia  acestui  echilibru  este  evidentă,  astăzi, \ncând traversăm o perioadă de criză sanitară în care sunt necesare unele \nreglementări pentru combaterea COVID-19. Trebuie să traversăm cu \nbine,  împreună,  această  perioadă  și  voi  lua  toate  măsurile  necesare \npentru  a  trece  țara  prin  această  criză,  cu  sprijinul  experților  și  al \npersonalului de specialitate, al instituțiilor statului, în colaborare cu \npartenerii europeni și internaționali, dar mai ales cu sprijinul tuturor \ncetățenilor României. \nExcelențele Voastre, \nDistinși invitați, \nAșa  cum  am  subliniat  de  la  această  tribună  și  cu  prilejul \nacordării votului de învestitură, în centrul preocupărilor Guvernului se \naflă cetățeanul  român și binele comun. Alături de toți  miniștrii din \nacest Guvern ne angajăm să facem tot ce depinde de noi pentru ca \nsituația  economică,  socială  și  sanitară  a  românilor  să  se \nîmbunătățească. \nOamenii au așteptări legitime de la noi: să cultivăm respectul \nfață  de  lege,  să  apărăm  adevărul,  dreptatea,  unitatea  socială  și \nsolidaritatea. Lucrăm pentru cetățeni, luând la timp, cu bună-credință \nși  nepărtinitor,  decizii  care  să  ducă  la  o  viață  în  siguranță,  la \ndezvoltare, la respectarea demnității fiecăruia și la o viață mai bună. \nObiectivul nostru este ca prin măsurile pe care le vom implementa să \nasigurăm dezvoltarea și prosperitatea țării noastre. \n                                                                                             16                                                                                          \n     \nValorile și libertățile constituționale există în fiecare dintre \nnoi, ne unesc, ne fac mai puternici ca națiune, iar idealurile comune \nreprezintă liantul între cetățeni și instituțiile statului. \nDe aceea, vă cer sprijinul, atât dumneavoastră, dar și tuturor \ncetățenilor,  pentru  a  construi  o  țară  mai  puternică  și  prosperă, \naducându-i  pe  oameni  împreună  în  jurul  unui  obiectiv  comun: \ndezvoltarea și bunăstarea României și a românilor. \nÎn calitate de cetățean român și de prim-ministru al României, \nvoi  milita  întotdeauna  pentru  respectarea  literei  și  spiritului \nConstituției și pentru domnia legii. \nVă mulțumesc. (Aplauze.) \n                                                                                             17                                                                                          \n     \nDomnul Florin-Vasile Cîțu: \nMulțumim, domnule prim-ministru. \nInvit  la  tribună  pe  Excelența  Sa,  domnul  Valer  Dorneanu, \npreședintele Curții Constituționale. \nDomnule președinte! \nDomnul  Valer  Dorneanu  (președintele  Curții \nConstituționale): \nStimate domnule președinte al Senatului Florin Cîțu,  \nStimate  domnule  președinte  al  Adunării  Naționale,  al \nCamerei  Deputaților  -  zicem  Adunare  Națională,  pentru  că  așa  îi \nspunea pe vremuri, \nDistinse domnule prim-ministru Nicolae Ciucă, \nLa mulți ani și pentru ziua dumneavoastră de astăzi! \nDistinși miniștri,  \nDomnule președinte Emil Constantinescu, \nStimați parlamentari, \nDați-mi voie să mă răsfăț și să vă spun dragi colegi, \nÎnaltpreasfinția Voastră, \nOnorată asistență, \nMulțumesc  în  primul  rând  Parlamentului  pentru  onoranta \ninvitație  de  a  mă  adresa,  în  calitate  de  președinte  al  Curții \nConstituționale,  acestei  distinse  adunări  care  cinstește  Constituția \nRomâniei. \nÎn calitate de garant al supremației Constituției, pentru noi, \nCurtea Constituțională, este o mare onoare acest lucru și în această \n                                                                                             18                                                                                          \n     \ncalitate îmi permit să vă amintesc faptul că actul fundamental al țării \neste o adevărată Biblie și nu întâmplător fiecare dintre noi începem \nactivitatea depunând jurământul de credință cu mâna pe Constituția \nRomâniei și pe Biblie.  \nSărbătorim, astăzi, 30 de ani de la „momentul zero”, de la \nborna de stat a democrației românești, 30 de ani de la debutul unei \nperioade istorice pentru neamul românesc, unei epoci dorită a fi de \nlibertate și speranță, de încredere și entuziasm, care să succeadă anilor \nlungi,  apăsători  și  tenebroși  ai  comunismului,  30  de  ani  de  la \nadoptarea Constituției României.  \nLa acest moment aniversar, să ne amintim faptul că nu a fost \ndeloc  ușor  să  se  elaboreze  o  nouă  Lege  fundamentală,  care  să \nreușească mai întâi de toate să smulgă societatea din automatismele \ncomportamentale  și  atitudinile  formate,  fără  voia  sa,  sub  povara \nvremurilor,  pe  parcursul  jumătății  de  secol  petrecute  în  regimul \ncomunist, mai apoi să imprime un suflu nou, democratic, în acord cu \nspiritul  european,  care  să  rezoneze  cu  aspirațiile  și  idealurile \nRevoluției din Decembrie 1989 și să ofere, în același timp, mecanisme \njuridice concrete și eficiente, care să răspundă așteptărilor poporului. \nAdunarea  Constituantă,  instituită  în  acest  scop,  a  avut  la \ndispoziție pentru acest copleșitor demers creator un termen de 18 luni \nde la înființare. Lucrările Adunării Constituante s-au desfășurat astfel \nîncât  să  asigure  Adunării  Constituante  timpul  necesar  pentru  o \nelaborare ca atare. \n                                                                                             19                                                                                          \n     \nS-au conceput două lecturi, în acest scop, prima lectură având \nca  obiect  inițierea  membrilor  Adunării  Constituante  cu  modul  de \nredactare a unei constituții, precum și informarea acestora cu privire la \nconținutul constituțiilor din statele democratice. \nProcesul  de  elaborare  a  Constituției  a  beneficiat  de  o \nsubstanțială  asistență  internațională,  fiind  valorificată  experiența \nstatelor cu tradiție democratică. \nComisia  a  avut  întâlniri  inclusiv  cu  reprezentanți  ai  unor \nautorități  internaționale,  mai  ales  organisme  ale  ONU  și  ale \nConsiliului Europei, iar lucrările comisiei au fost analizate în cadrul \nComisiei de la Veneția. Un rol important l-au avut avizele comunicate \nde  diferite  organizații,  precum  Comitetul  Helsinki  pentru  drepturile \nomului,  dar  și  discuțiile  purtate  cu  diferiți  specialiști  în  drept \nconstituțional din numeroase țări, și chiar participarea nemijlocită a \nunor  specialiști  francezi,  în  frunte  cu  reputatul  profesor  Robert \nBadinter; la dezbaterile acestea care au însoțit elaborarea Constituției \ns-au valorificat și tradițiile constituționalismului românesc, preluat din \nprincipiile revoluției franceze. \nPrecizez aceste detalii pentru a evidenția dorința membrilor \nAdunării  Constituante  de  a  elabora  o  lege  fundamentală  a  statului \nromân  care  să  fie  în  concordanță  cu  standardele  internaționale  în \nmaterie  constituțională,  care  să  înglobeze  patrimoniul  democratic \neuropean  și  care  să  înalțe  viața  juridică,  politică  și  economică  a \nsocietății  românești  la  un  nivel  similar  celor  al  statelor  cu  sisteme \ndemocratice consolidate printr-o îndelungată tradiție. Să apreciem și \n                                                                                             20                                                                                          \n     \nsă respectăm acest efort uriaș, realizat cu toată convingerea și cu bună-\ncredință! \nDesigur  că,  fiind  o  creație  umană,  Constituția  noastră  nu \nputea  fi  perfectă,  ireproșabilă,  dar  conținutul  ei  reușește  să  ofere \nsuficiente repere pentru construirea pe baza sa a unui sistem care să \npermită  buna  funcționare  a  instituțiilor  publice  și  a  vieții  politice, \neconomice, în ansamblul său. În timp, pe măsura evoluției sociale, a \ndezvoltării complexului de relații interumane și interinstituționale, a \nremodelării peisajului socio-politic, unele aspecte nu au mai corespuns \nnoilor realități, diferite de cele avute în vedere în puterea constituantă \noriginală.  Tocmai  pentru  acest  motiv,  a  fost  înscrisă  în  Constituție \nposibilitatea revizuirii sale, iar anul 2003 a fost momentul în care s-a \nrealizat  o  astfel  de  primenire  a  legii  noastre  supreme,  corijându-se \nimperfecțiunile, adaptându-i-se prevederile la schimbările survenite și \nîmbunătățindu-i-se soluțiile propuse inițial. \nDe asemenea, revizuirea din 2003 a avut un scop mai mult \ndecât atât, reconfigurându-se cadrul constituțional național, astfel încât \nsă permită aderarea României la Organizația Atlanticului de Nord și \nintegrarea în Uniunea Europeană. \nAșadar, deși este Legea fundamentală a statului, Constituția \nnu  putea  rămâne  încremenită  în  timp,  ci  poate  fi  modificată  atunci \ncând această necesitate apare ca stringentă. Dar revizuirea Constituției \ntrebuie făcută cu responsabilitate, cu înțelepciune, cu simțul datoriei \nfață de popor, cu intenția sinceră de a aduce un beneficiu acestuia, și \nnu dintr-o dorință, chiar inspirată, unilaterală. Din păcate, însă, ideea \n                                                                                             21                                                                                          \n     \nrevizuirii  Constituției  a  fost  utilizată  nu  de  puține  ori  ca  miză \nelectorală, lipsită de o serioasă acoperire sub aspectul motivației și al \njustificării  raționale,  fiind  transformată  într-un  instrument  de \nmanipulare  în  vederea  obținerii  de  capital  electoral  din  promisiuni \nirealizabile. O astfel de atitudine distructivă nu face altceva decât să \nsemene  îndoială,  să  inducă  o  stare  de  incertitudine  cu  privire  la \nordinea  constituțională,  fragilizând  însăși  construcția  democratică  a \nstatului.  Din  fericire,  probabil  anticipând  asemenea  inițiative \noportuniste, legiuitorul constituant a instituit o procedură complexă de \nrevizuire, compusă dintr-o succesiune de etape și prevederi obligatorii, \nstabilind în final și limitele revizuirii, care fac obiectul așa-zisei părți \nrigide a Constituției. \nAr trebui ca în lupta politică să se renunțe la ideea de a se da \ntot  timpul  vina  pe  pretinsele  imperfecțiuni  ale  Constituției  pentru \nnerealizările, pentru insuccesele clasei politice. Mecanismul statal va \nputea funcționa perfect în baza actualei reglementări constituționale \ndacă prevederile Legii fundamentale vor fi respectate atât în litera, cât \nși  în  spiritul  lor.  Domnia  legii,  care  este  o  exigență  esențială  a \nprincipiului statului de drept, ar trebui să fie un adevărat far călăuzitor \npentru toți participanții la viața publică. Nu puțini sunt cei care invocă \nacest concept al statului de drept, dar uită care este semnificația sa, \nuită că acesta implică subordonarea statului în toate componentele sale \nfață de drept și în primul rând față de Constituție și că are ca scop \ntocmai  ponderarea  eventualelor  tendințe  abuzive  discreționare  ale \nstructurilor  etatice.  Or,  se  știe  că  puterea  exemplului  este  o  armă \n                                                                                             22                                                                                          \n     \nredutabilă. Cum putem pretinde cetățenilor să respecte și să cinstească \nLegea fundamentală a țării dacă unii dintre cei care dețin și exercită \nputerea politică în numele lor o pun la îndoială sau o bagatelizează? \nCum putem aștepta din partea poporului să fie mândru de Constituția \nsa, când unii dintre reprezentanții acestuia o contestă? \nÎn  calitate  de  garant  al  supremației  Constituției,  Curtea \nConstituțională vă invită să prețuim împreună importanța cărții noastre \nfundamentale,  să-i  recunoaștem  obligativitatea  și  să  o  respectăm  în \nlitera și spiritul ei. \nLa mulți ani Constituției României! \nȘi v-aș ruga să-mi permiteți o scurtă informare.  \nÎn foaierul din fața sălii de ședințe sunt mai multe panouri \norganizate cu sprijinul generos al Arhivelor Naționale, al Monitorului \nOficial și al AGERPRES-ului, care redau constituțiile în original, cu \nsemnăturile respective, Constituția din 1866, invocată și aici ca model, \nConstituția din 1923 și Constituția din 1991. \nVă mulțumesc foarte mult pentru atenție. (Aplauze.) \nDomnul Florin-Vasile Cîțu: \nMulțumim, domnule președinte. \nDoamnelor și domnilor senatori și deputați, \nPotrivit celor convenite, în această ședință solemnă vor avea \nintervenții reprezentanți ai grupurilor parlamentare reunite, în limita a \n7 minute pentru fiecare grup parlamentar, iar deputaților și senatorilor \nneafiliați  li  se  alocă  3  minute,  cu  o  singură  intervenție,  printr-un \nreprezentant comun. \n                                                                                             23                                                                                          \n     \nAvem lista. Doar Grupul parlamentar AUR nu a ... \nDomnul George-Nicolae Simion (din sală): \nStați că vă dau acum! \nDomnul Florin-Vasile Cîțu: \nVă rog! \nDin partea Grupurilor parlamentare ale PSD, domnul senator \nRobert Cazanciuc. \nDomnul Robert-Marius Cazanciuc: \nDomnule președinte al Senatului, \nDomnule președinte al Camerei Deputaților,  \nDomnule prim-ministru, \nStimați membri ai Guvernului, \nDoamnă ministru, \nDomnule președinte Emil Constantinescu,  \nDomnule președinte Dorneanu, \nÎnaltpreasfinția Voastră, \nDragi colegi, \nÎn misiunea noastră, ca membri ai Parlamentului, de a face \ncunoscută legea, facem deseori referire la litera și spiritul ei. \nDacă  vorbim  de  Legea  fundamentală,  avem  aici  spiritul \nConstituției,  care  s-a  transformat  într-o  esență  tare  -  Constituția \nRomâniei. \nAm  luat  de  la  bibliotecă  această  geneză  și  dați-mi  voie  să \ncitez câteva rânduri din această carte: „Emoția mea este firească în \n                                                                                             24                                                                                          \n     \nacest moment solemn, când pentru a treia oară, în decurs de 150 de \nani, România are prilejul ca, prin reprezentanții săi aleși, să dezbată și \nsă voteze o constituție adevărată”. \nAstăzi, la 30 de ani de la acest discurs, rostit de Dan Amedeo \nLăzărescu în 1991, avem aceleași preocupări de a cârmui țara spre un \nviitor european, numai că de această dată viitorul european este legat \nși  de  utilizarea  adecvată  a  uriașelor  resurse  puse  la  dispoziția  țării \nnoastre pentru a reduce decalajele față de alte state europene care timp \nde 50 de ani au avut un destin mai bun decât am avut noi la frontiera \nEuropei. \nSpunea, la vremea respectivă, profesorul Iorgovan, că speră \nca această Constituție să aibă rolul unui adevărat pact social. \nDincolo  de  reașezarea  statului  român  pe  principii  real \ndemocratice, Constituția din 1991, pe care o sărbătorim astăzi, a fost și \nun rezultat al transpunerii în lege a entuziasmului celor care își doreau \nlibertatea, despre  care auziseră de la părinți, bunici sau din filmele \namericane, dar și a entuziasmului celor care plătiseră cu ani grei de \ntemniță comunistă pentru vina de a lupta pentru libertate.  \nAstăzi, noi, parlamentarii, avem o dublă datorie față de acești \noameni și față de urmașii noștri. Avem datoria de a înțelege dacă în \ncei 30 de ani care au trecut de la adoptarea Constituției aceasta a reușit \nsă  se  facă  cunoscută  și  înțeleasă  de  poporul  ei,  dacă  spiritul  Legii \nfundamentale a fost deslușit de cei chemați să o aplice și să o apere. \nLa  începutul  anilor  '90,  Constituția  a  fost  percepută  mai \ndegrabă ca un reper academic, departe de viața obișnuită. \n                                                                                             25                                                                                          \n     \nO cercetare sociologică realizată recent ne-a arătat că pentru \nromâni Constituția reprezintă astăzi nu doar un set de principii, ci un \ntext viu, aflat în vârful ierarhiei legilor, care poate influența în mod \ndirect viața fiecăruia dintre noi. \n63% dintre români consideră că o modificare a Constituției \nle-ar face o viață mai bună. \nNe-am întrebat la începutul anului dacă ar fi o idee bună ca \nstatul  să  distribuie  fiecărui  cetățean  câte  o  Constituție.  90%  dintre \nromâni au spus că da, ar fi o idee foarte bună. Românii vor să aibă un \nreper, vor să știe că pot apela la cineva fundamental atunci când ceva \nnu merge bine. \nGardianul  Constituției  este,  de  29  de  ani,  Curtea \nConstituțională, care prin 22.000 de decizii pronunțate până în prezent \nne-a arătat cum trebuie interpretate textele Constituției, dar și limitele \nunora dintre ele, care au rămas tributare contextului social economic \nîn care au fost adoptate. \nGardian al Constituției sau făuritor de legi? \nSunt  convins  că  membrii  Curții  Constituționale  își  pun \naceastă întrebare la fiecare decizie  pe care o pronunță, iar numărul \nmare al acestora arată, de asemenea, nevoia cetățeanului de a respecta \nConstituția,  de  către  fiecare  dintre  noi,  dar  și  de  către  instituțiile \nstatului. \nTitulatura  marginală  a  primului  articol  din  Constituție  este \n„Statul român”. Poate era mai potrivit dacă primul articol se numea \npur și simplu România, pentru a arăta preeminența poporului român. \n                                                                                             26                                                                                          \n     \nLegea  fundamentală  trebuie  să  aibă  în  centrul  ei  omul,  cu \ndrepturile și libertățile lui fundamentale, cu un stat capabil în mod real \nsă  asigure  protejarea  lor,  printr-o  arhitectură  constituțională  care  să \nstatueze principiul supremației și respectării Constituției și a legilor, \nprecum și cooperarea loială dintre puteri, toate acestea în beneficiul \ncetățeanului. \nDacă această constituție îndeplinește astăzi acest rost vă invit \nsă reflectăm și să lucrăm împreună. \nPentru  un  dialog  eficient  despre  Constituție  și  pentru  a \ncunoaște modele ce pot contribui la conturarea propriilor convingeri \naveți la dispoziție o carte în format electronic. \nÎn 2015, cu ajutorul a patru profesori universitari, am tradus \nîn  limba  română  toate  constituțiile  Uniunii  Europene.  O  să  primiți \nfiecare dintre dumneavoastră, printr-un mesaj, din partea liderilor de \ngrup, această carte în format electronic. \nDupă 30 de ani îi evocăm astăzi aici pe membrii Adunării \nConstituante care ne-au lăsat moștenire o constituție care a reașezat \nțara după comunism. \nCare va fi moștenirea noastră, a celor de aici? Ce vom lăsa \nnoi?  O  împărțire  a  românilor  în  mai  multe  categorii:  bugetari  și \ncorporatiști, locuitori în țară sau în diaspora, pro sau contra Uniunii \nEuropene, pro sau contra justiției. \nDupă  câteva  luni  de  dezbateri  în  cadrul  Partidului  Social \nDemocrat ne-am pus întrebarea dacă această Constituție poate fi un \nliant al națiunii. \n                                                                                             27                                                                                          \n     \nPentru  a  căuta  răspuns  la  această  întrebare,  Asociația  „Pro \nDemocrația”  și  Institutul  Social-Democrat  „Ovidiu  Șincai”  au \norganizat  pe  1  iulie  o  dezbatere  consacrată  analizei  de  ansamblu  a \nevoluției societății românești guvernată de actuala Constituție. \nAți  primit  fiecare  dintre  dumneavoastră  această  carte.  Cei \ncare n-ați primit-o încă, o veți primi cu siguranță. Este un volum care \nreunește lucrările a 12 profesori universitari și 2 membri ai Adunării \nConstituante.  Au  fost  invitați  să-și  exprime  opiniile  cu  privire  la  o \nConstituție a viitorului și asupra măsurii în care Legea fundamentală \npoate fi îmbunătățită, astfel încât să răspundă marilor provocări ale \nRomâniei de astăzi, obiectivelor comune europene și ale omenirii, în \ngeneral.  \nVorbind de viața acestei Constituții și de obiectivele comune \neuropene,  fostul  ministru  al  integrării,  profesorul  Vasile  Pușcaș, \nspunea că revizuirea din 2003 a tratat aderarea la Uniunea Europeană \nca  un  simplu  act  de  politică  externă,  și  nu  ca  un  proces  intern  de \ntransformare a statului și a societății. \nRevizuirea din 2003 a reprezentat actul juridic care a făcut \nposibilă aderarea la Uniunea Europeană și NATO. \nÎncercările de revizuire din 2011-2013 au fost arme în bătălia \npolitică internă, din păcate, dar, în același timp, au arătat nevoia de \nclarificare a unor  texte scrise poate cu prea  mult entuziasm în anii \n1990-1991 și nevoia de a consfinți statutul nostru real de membri ai \nUniunii Europene și ai NATO. \n                                                                                             28                                                                                          \n     \nModificările actualei Constituții ar putea fi abordate din cel \npuțin trei perspective, dacă doriți. Aș spune una tehnică – și vă dau un \nexemplu – art. 29 vorbește de telegrame. Am întrebat Poșta Română \ncând a fost trimisă ultima telegramă. Acum mai bine de 10 ani. \nDomnul Florin-Vasile Cîțu: \nDomnule senator, vă rog să încercați să finalizați! \nDomnul Robert-Marius Cazanciuc: \nImediat, domnule președinte! E un moment solemn. \nDe  opțiune  politică,  regionalizarea  și  formarea  Guvernului. \nPoate președintele să încredințeze formarea Guvernului partidului care \na  câștigat  alegerile?  Și  inovativă.  Reglementarea  constituțională  a \nrolului opoziției parlamentare, protejarea drepturilor fundamentale în \nfața  provocărilor  generate  de  evoluția  inteligenței  artificiale  sau \nprotejarea  statului  în  fața  regimurilor  comerciale  și  economice \ntransfrontaliere. \nCred că astăzi, în Parlament, avem obligația față de poporul \nnostru să lansăm dezbateri publice față de principalele teme ale vieții \nsociale,  economice  și  politice,  asupra  modului  în  care  drepturile \nfundamentale  sunt  respectate  în  mod  real,  asupra  modului  în  care \nputerile statului au funcționat în slujba poporului și care în final să \nconducă,  de  ce  nu,  la  un  acord  politic  național  pentru  o  eventuală \nrevizuire a Constituției. Un asemenea proiect ar putea reprezenta un \nliant al națiunii care să contribuie la uniunea spirituală a poporului \nromân. \n                                                                                             29                                                                                          \n     \nVa fi posibil doar în măsura în care acest proces va fi unul \nautentic  și  oamenii  vor  vedea  că  este  unul  autentic,  nu  ca  un  alt \ninstrument într-o bătălie politică. \nDezbaterea  națională  în  jurul  temei  revizuirii  Constituției \npoate fi un instrument de atingere a obiectivului de refacere a legăturii \nțării cu fiecare român. \nAstăzi suntem datori să le lăsăm celor care vin după noi o \nRomânie în bună stare. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule senator. \nDin partea Grupurilor parlamentare ale PNL....  \n(Domnul  senator  Robert-Marius  Cazanciuc  revine  la \ntribună.) \nMai aveți? \nDomnul Robert-Marius Cazanciuc: \nAți primit, de asemenea, stimați colegi, o coliță nouă, timbre \nrealizate în 2019 de către Romfilatelia, în care pentru prima dată pe \ntimbre  au  fost  puse  drepturile  fundamentale.  Sunt  nouă  drepturi \nfundamentale, tipărite în milioane de exemplare, care au încercat să \nfacă cunoscută românilor Legea fundamentală. \nMulțumesc. (Aplauze.) \nDomnul Florin-Vasile Cîțu: \nMulțumim, domnule senator. \n                                                                                             30                                                                                          \n     \nO inițiativă foarte bună. \nDin partea Grupurilor parlamentare ale PNL, doamna senator \nLaura-Iuliana Scântei. \nDoamna Laura-Iuliana Scântei: \nVă mulțumesc, domnule președinte. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule președinte Emil Constantinescu, \nÎnaltpreasfinția Voastră, \nDomnule președinte al Curții Constituționale, \nDistinși membri ai Corpului diplomatic, \nDragi invitați, \nDoamnelor și domnilor senatori și deputați, \nSărbătorim într-adevăr 30 de ani de la intrarea în vigoare a \nConstituției din 1991. \nTimp  de  30  de  ani,  Constituția  a  garantat  stabilitatea \nregimului  politic,  a  oferit  termenul  de  referință  pentru  drepturile  și \nlibertățile fundamentale ale cetățenilor și a fost temelia pe care s-au \nconstruit instituțiile vitale ale statului. \nTotuși trebuie să fim sinceri, 30 de ani nu înseamnă mulți ani \nconstituționali.  Prin  comparație,  Constituția  de  la  1866  a  fost  în \nvigoare vreme de 57 de ani. Avem deci o Constituție tânără și, pe cale \nde consecință, o democrație la fel de tânără. \nDeși e tânără, Constituția prevede un obiectiv de țară istoric, \n                                                                                             31                                                                                          \n     \nîmpărtășit în egală  măsură de toate forțele politice responsabile, de \nautoritățile statului și de majoritatea românilor, și anume, România - \nstat democratic. Acel stat cu o democrație consolidată, axată pe cele 3 \nmari valori fondatoare ale liberalismului politic, și anume: protejarea \nvieții, promovarea libertății și garantarea proprietății. Adică un stat de \ndrept, un stat de tip occidental, care își respectă îndatoririle rezultate \ndin  angajamentele  internaționale,  inclusiv  cele  care  decurg  din \ncalitatea de stat membru UE și NATO. \nDoamnelor și domnilor, \nAți auzit și până acum, de la antevorbitorii mei, veți auzi în \ncontinuare, azi, la ceas aniversar, multe cuvinte frumoase, dar și critici \nla adresa Constituției în vigoare. Toate oferă răspunsuri cu privire la \nîntrebarea: Ce reprezintă Constituția României, după 30 de ani, pentru \ncetățeni,  pentru  politicieni  și  pentru  țară?  Că  înglobează  cele  mai \nînalte valori și idealuri ale unei societăți democratice, că este o pavăză \npentru  asigurarea  statului  de  drept  și  a  independenței  justiției,  o \ngaranție că nicio autoritate nu va abuza de puterea sa și va acționa în \nlimitele constituționale, că, într-adevăr, cuprinde catalogul de drepturi \nși libertăți fundamentale și că e un scut împotriva abuzului de putere al \nautorităților statului împotriva cetățenilor. \nÎn ce mă privește, am dorit astăzi să vă spun despre ce nu este \no Constituție. \nÎn primul rând, o Constituție nu este doar un document politic \nsau doar o lege care se poate modifica oricum și oricând, după bunul \nplac al unei majorități politice sau al unui partid care, de exemplu, s-ar \n                                                                                             32                                                                                          \n     \nteme că nu ar da nici după 20 de ani, în anul 2024, un candidat ales la \nfuncția de președinte al României. \nÎn  al  doilea  rând,  o  Constituție  nu  reprezintă  nimic  fără \nconstituționalism. Legea fundamentală a unui stat capătă valoare dacă \neste respectată în timp și dacă, prin respectarea continuă, la nivelul \nsocietății  se  creează  un  sentiment  puternic  de  apartenență  la \nConstituție și la valorile sale. \nÎn al treilea rând, o Constituție nu este în realitate opera unei \nmajorități  politice  conjuncturale,  deși  unii  așa  cred.  O  Constituție \ndurabilă este rezultatul unui autentic moment constituțional. Un astfel \nde moment constituțional a fost în anii 1990, 1991, atunci când s-a \nrealizat  trecerea  de  la  vechiul  regim  politic  totalitar  la  noul  regim \npolitic democratic. Constituția României a eliminat atunci posibilitatea \nconcentrării  puterii  în  mâinile  unei  persoane,  ale  unui  grup  de \npersoane  sau  ale  unei  instituții  și  așa  sperăm  să  rămână  pentru \ntotdeauna. \nMai târziu, în 2003, la momentul revizuirii, s-a avut în vedere \nnevoia fundamentală a României de a adera la structurile euroatlantice \nși de a se defini un destin european pentru societatea românească. \nFără  îndoială,  doamnelor  și  domnilor,  Constituția  nu  este \nperfectă,  iar  numeroasele  decizii  ale  Curții  Constituționale  i-au \nevidențiat vreme de 30 de ani și limitele și lipsurile. Cu toate acestea, \nmomentele  constituționale  autentice  pentru  revizuirea  Legii \nfundamentale trebuie să fie rezultatul unei nevoi sociale reale și să \nexprime  o  viziune  asupra  arhitecturii  statului,  construită  în  timp  și \n                                                                                             33                                                                                          \n     \nîmpărtășită de majoritatea cetățenilor. \nÎnchei spunându-vă că Partidul Național Liberal nu se teme \nde o revizuire a Constituției. PNL reafirmă angajamentul politic de a \ncontinua  construcția  statală  asumată  încă  de  la  înființarea  sa,  dar \natunci când va revizui Constituția nu va renunța la viziunea sa liberală \nasupra statului și asupra economiei. Liberalismul constituțional va fi \npromovat în continuare ca principiu de modernizare a statului român \nîn  era  digitalizării,  pentru  a  oferi  cetățenilor  cu  adevărat  un  stat \nfuncțional, bazat pe o economie liberă, pe domnia legii și pe respectul \ndrepturilor fundamentale. \nAșadar,  azi,  la  ceas  aniversar,  urăm  Constituției  noastre \nlongevitate  și  respect  din  partea  tuturor  –  cetățeni  și  întreaga  clasă \npolitică! \nVă mulțumesc. (Aplauze.) \nDomnul Florin-Vasile Cîțu: \nMulțumesc, doamnă senator. \nDin partea Grupurilor parlamentare ale USR, domnul senator \nRadu-Mihai Mihail. \nDomnul Radu-Mihai Mihail: \nMulțumesc, domnule președinte. \nDoamnelor și domnilor, \nSuntem  un  stat  care  derapează  spre  eșec  și  Constituția  din \n1991  nu  este  străină  de  ceea  ce  se  întâmplă.  Constituția  României \nmoderne, libere și prospere ar fi trebuit să înceapă cu punctul 8 de la \n                                                                                             34                                                                                          \n     \nTimișoara. Cu despărțirea conștientă și asumată de trecutul totalitar și \nde aceia care i-au făcut posibilă existența timp de o jumătate de veac. \nConstituția de la 1991 a venit după „Duminica orbului” din \n1990  și  a  consfințit  restaurația  foștilor  comuniști  și  securiști  din \nRomânia.  A  fost  scrisă  după  chipul  și  asemănarea  destinatarului  și \nautorului  –  Ion  Iliescu,  zis  și  comunist  cu  față  umană,  și  Antonie \nIorgovan, zis și comunist cu studii juridice. \nConstituția României validată la referendumul din decembrie \n'91 a fost scrisă de un președinte al Asociației Studenților Comuniști \ndin  Universitatea  București,  pentru  președintele  Uniunii  Tineretului \nComunist. \nAcum  30  de  ani  eram  reporter  la  Radio  Delta  și  eram  pe \nstradă și îi întrebam pe oamenii care mergeau foarte mândri să voteze \nConstituția, dacă au citit textul și de ce îl votează? Și răspunsul era \ncam același de la toți: „Păi, ne-a spus Ion Iliescu că e de bine”. \nUSR a apărut pentru că românii s-au săturat să le spună un \ntătuc și gașca lui ce să facă. (Aplauze. Vociferări.) \nAcum  oamenii  sistemului  tot  vorbesc  despre  schimbarea \nConstituției, astfel încât președintele să nu mai fie ales de români, ci \nde ei. (Vociferări.) \nOamenii fără chip vor ca funcția de președinte al românilor să \npoată fi scoasă la mezat și tranzacționată între grupurile parlamentare, \nmonedă de schimb în trocurile politice, departe de ochii lumii și de \nochii cetățeanului. \nUSR  a  apărat,  apără  și  va  apăra  statul  de  drept  și  valorile \n                                                                                             35                                                                                          \n     \ndemocrației liberale de toate încercările de a pune instituțiile statului, \noricare  ar  fi  ele...  (Vociferări.)  ...la  dispoziția  infractorilor,  a \nevazioniștilor, a hoților din bugetul de stat și a combinatorilor politici \ncare îi cauționează. (Vociferări.) \nȘi închei cu o ultimă remarcă. Antonie Iorgovan, părintele \nConstituției din '91, a fost, ca tot românul imparțial, expert în cadrul \nComisiei juridice constituționale și pentru drepturile omului din cadrul \nCFSN  și  independent,  dar  afiliat,  în  legislatura  '90-'92,  la  Grupul \nparlamentar al PNL, pentru ca apoi să treacă la PSD, demonstrând \nastfel multilateralismul FSN-ismului, așa cum îl vedem și astăzi. \nNu-i așa că de acolo de sus, de unde se află, Caragiale râde cu \ngura până la urechi? (Vociferări. Aplauze.) \nDomnul Florin-Vasile Cîțu: \nMulțumesc, domnule senator. \nDin  partea  Grupurilor  parlamentare  AUR,  domnul  George \nSimion. \nDomnul George-Nicolae Simion: \nMulțumesc frumos. \nA fost un referendum pentru modificarea Constituției, să fie \nspecificat  faptul  că  în  România  căsătoria  este  între  un  bărbat  și  o \nfemeie. Sper că nu vreți să modificați Constituția în sensul în care să îl \nluați pe domnul Cîțu legal de soție, da? (Vociferări.) \nNoi nu suntem de acord cu faptul că trebuie să se producă o \nfederalizare  sau  o  regionalizare  sau  cum  dorește  unul  sau  altul  din \n                                                                                             36                                                                                          \n     \npartidele și organizațiile non-guvernamentale care sunt în Parlament \nastăzi. Nici pentru punerea în acord cu anumite prevederi europene. \nNoi  credem  că  a  noastră  Constituție  este  foarte  bună.  Și  unele \nîncercări de încălcare a Constituției, cum a fost înlăturarea Avocatului \nPoporului, neconstituțională, au fost stopate. \nȘi dacă tot ne-ați dat niște timbre aici, în care sunt prevăzute \narticolele  fundamentale,  vedeți  că  pierdem  o  generație,  pentru  că \ndreptul la învățătură este asigurat. Din păcate, nu a fost asigurat de \nstatul  român,  prin  hotărâri  de  Guvern  care  sunt  aduse  aici,  în \nParlament  și  noi  doar  trebuie  să  le  ascultăm,  nici  măcar  nu  putem \ninterveni asupra stării de alertă. \nÎncetați  să  călcați  în  picioare  drepturile  fundamentale  ale \nromânilor și începeți să respectați Constituția! \nNu prin ședințe solemne faceți asta, ci respectând Constituția \nși eliminând orice formă de obligativitate asupra românilor! \nConstituția este bună. Trebuie susținută și trebuie apărată de \nuzurpatori, atât de aici, de la București, cât și de la Bruxelles! \nVă mulțumesc. (Aplauze.) \nDomnul Florin-Vasile Cîțu: \nMulțumesc. \nDomnul Tanasă. \nDomnul Dan Tanasă: \nDa. \nÎnaltpreasfinția Voastră, \n                                                                                             37                                                                                          \n     \nDomnule președinte al Camerei Deputaților, \nOnorați membri ai Guvernului, \nDoamnelor și domnilor senatori și deputați, \nArt.  3  al  Constituției  României  vorbește  despre  teritoriul \nRomâniei, care este inalienabil. \nDin  păcate,  în  ultimii  30  de  ani,  atât  PSD,  cât  și  PNL  și \nUDMR au permis vânzarea pământului României către străini, la un \nnivel demențial. \nDin  păcate,  suntem  poate  unici  în  lume,  ne-am  înstrăinat \npământul și am vândut, ne-am trezit într-o situație în care am permis, \nculmea, încălcarea art. 3 al Constituției României. \nArt. 12 vorbește de simbolurile naționale ale României. \nArt. 13 vorbește de limba națională, de limba română. \nEu  am  câștigat  câteva  zeci  de  procese  în  instanțele  din \nRomânia, prin care am încercat să impun respectarea limbii oficiale de \nstat. Și, din păcate, atât PSD, cât și PNL, ați tolerat timp de 30 de ani \natitudinile absolut inacceptabile ale UDMR atunci când vine vorba de \nsimboluri naționale și de limba oficială de stat în România. \nAți permis... ați permis – că plecați, domnule Kelemen Hunor \n–  ați  permis,  domnilor,  ca  în  Transilvania,  practic,  în  multe  zone, \nlimba maghiară să devină, practic, de facto limbă oficială de stat. Și \npermiteți în continuare, dragi colegi de la PSD și de la PNL! \nLimba oficială de stat nu este negociabilă cu nimeni! Și nici \nsimbolurile naționale! Acestea le puteți spune colegilor de la UDMR. \nȘi închei. \n                                                                                             38                                                                                          \n     \nArt. 47 vorbește despre faptul că: „Statul este obligat să ia \nmăsuri de dezvoltare economică și de protecție socială, de natură să \nasigure cetățenilor un nivel de trai decent”. \nÎn ultimii 30 de ani, modul în care PSD și PNL au înțeles să \nfacă  politică  în  România  ne  situează  pe  ultimele  locuri  la  ceea  ce \nînseamnă nivel de trai. Ultimele locuri în Europa. \nȘi, mai mult decât atât, modul în care PSD și PNL au făcut \npolitică în ultimii 30 de ani a dus la situația absolut inacceptabilă în \ncare peste 3,5 milioane de români au fugit de aici, de pe acest pământ. \nI-ați fugărit voi. Și, din păcate, în ultimii 4 ani, nici USR nu s-a lăsat \nmai prejos. \nMulțumesc. (Aplauze.) \nDomnul Florin-Vasile Cîțu: \nMulțumim. \nDomnul deputat Ciubuc. \nDomnul Ciprian Ciubuc: \nDomnule președinte al Senatului, \nDomnule președinte al Camerei Deputaților, \nDomnule președinte Constantinescu, \nStimați colegi, \nStimați invitați, \nEu am să vorbesc scurt. \nȘi am să vorbesc de art. 16 - cetățenii români sunt egali în \nfața legii. \n                                                                                             39                                                                                          \n     \nStimați colegi, \nNu  suntem  astăzi  în  măsură  să  respectăm  art.  16.  De  ce? \nPentru  că  pe  baza  ordonanțelor  de  urgență  și  a  stării  de  alertă, \ndrepturile  românilor  nu  sunt  respectate.  Avem  6  articole  din \nConstituție – domnule președinte al Curții Constituționale, puteți să \nconfirmați sau infirmați – care sunt călcate în picioare pentru că avem \no stare de alertă neconstituțională și măsuri restrictive aberante. \nVin de la întâlnirea care a avut loc săptămâna trecută, de la \nDelegația Adunării Parlamentare a Francofoniei, unde – vreau să vă \nspun un lucru foarte important și vă rog să fiți atenți cu toții – am fost \nadunați mai mulți parlamentari din Parlamentul României, care facem \nparte din Delegație, inclusivi parlamentari din toate țările francofone, \nni s-au ținut lecții de modificare a Constituției, sub motiv de COVID \nși sub motiv de pandemie. Din Parlamentul belgian ni s-a transmis, \ntrebuie  să  modificăm  Constituția  după  modelul  Luxemburg,  să \nomogenizăm  Constituția.  Inclusiv  toate  țările  care  fac  parte  din \nUniunea Europeană. \nDe asemenea, ni s-a vorbit despre suspendarea Parlamentelor \nnaționale. (Vociferări.) \nNi s-a vorbit de suspendarea Parlamentelor naționale. \nMă  bucur  că  colegii  de  la...  antevorbitorii  mei  au  vorbit \ndespre modificarea Constituției. \nStimați colegi, \n Nu putem să modificăm Constituția, să o omogenizăm dacă \nnu ne întoarcem la popor. \n                                                                                             40                                                                                          \n     \nAm  susținut  și  în  Parlamentul  din  Albania,  la  Adunarea \nParlamentară a Francofoniei, susțin și de aici – cum vă veți uita în \nochii  copiilor  dumneavoastră  sau  în  ochii  românilor  dacă  vom \nmodifica Constituția și vom omogeniza Constituția după Constituția \ndin Luxemburg... (Vociferări.) ...sub motiv de COVID și sub motiv de \npandemie? \nAm  numărat,  de  19  ori  s-a  vorbit  de  cuvântul  „control”. \nControlul  pandemiei,  nemijlocit,  controlul  oamenilor.  Nu  putem \ncontrola  pandemia  dacă  nu  putem  controla  mișcarea  oamenilor  în \nEuropa și în statul național. \nOameni buni, \nStimați colegi, \nMă adresez și românilor și dumneavoastră. \nSă vă ferească Dumnezeu de o revoltă populară! \nCum  le-am  spus  și  francezilor  din  Parlamentul  din  Albania, \nromânii nu sunt ca francezii, să iasă o lună, două, trei, o lună, 10 luni la \nproteste. Românii au ieșit 9 zile și Ceaușescu a dispărut. \nNoi avem o istorie de comunism. Știm că aceste restricții care ni \nse  impun  în  Parlamentul  național  vin  doar  să  îngrădească  drepturi  și \nlibertăți și nu măsuri ca să controlăm pandemia! \nNu putem să suspendăm drepturile noastre fundamentale conform \nConstituției și să modificăm Constituția fără să ne întoarcem la popor! \nDe  aceea,  vă  rog  pe  toți  să  conștientizați  că  pentru  orice \nmodificare a Constituției trebuie să fie direct întrebat și poporul român, și \noamenii care ne-au ales. \nVă mulțumesc. \n                                                                                             41                                                                                          \n     \nȘi sunt încrezător că dumneavoastră veți reflecta la ce am vorbit \nastăzi aici. \nPuteți să-i întrebați și pe colegii dumneavoastră care au fost în \nParlamentul din Albania, să vă confirme acest lucru. \nMulțumesc. (Aplauze.) \nDomnul Florin-Vasile Cîțu: \nMulțumim. \nVă  garantăm  că  orice  modificare  se  va  face  doar  prin \nreferendum, deci mergem la popor. \nGrupul parlamentar al UDMR, domnul Csoma Botond. \nDomnul Csoma Botond: \nOnorați invitați, \nDoamnelor și domnilor deputați, \nRomânia  a avut o experiență totalitară cruntă sub regimul \ncomunist, mai ales în „Epoca de Aur”, sub Ceaușescu. Iar dacă luăm \nîn considerare acest lucru cred că adoptarea Constituției în anul 1991 a \nfost  un  pas  foarte  important  pe  drumul  făuririi  unei  societăți \ndemocratice, după decenii lungi de totalitarism. \nSigur, acea Constituție, Constituția de la 1991, a reflectat atât \nmomentul  politic,  cât  și  majoritatea  parlamentară  existentă  sau \nmajoritatea din Adunarea Constituantă, dar a reflectat și acea euforie, \npentru că oamenii în sfârșit erau liberi și puteau să-și spună opinia \nliber în această țară și nu sosea  mașina neagră dimineața să-i ducă \nundeva. \nȘi cred că a fost un moment foarte important, din acest punct \n                                                                                             42                                                                                          \n     \nde vedere. \nS-a  mers  pe  ideea  unei  –  cred  eu  –  unei  republici \nsemiprezidențiale, care nu e similară nici cu Franța, nici cu Statele \nUnite. Sunt niște deosebiri importante.  \nÎn Statele Unite nu există premier.  \nÎn Franța, premierul este subordonat președintelui.  \nLa  noi,  premierul  nu  este  subordonat,  dar  președintele \ndesemnează candidatul la funcția de premier. \nȘi dacă ne uităm, în ultimii 15 ani a existat un conflict major \nîn sânul puterii executive, mai ales când vorbim politic de coabitare \nîntre președinte și premier. \nȘi cred că acest conflict permanent care a existat în puterea \nexecutivă nu a făcut cinste României. \nȘi,  din  acest  punct  de  vedere,  cred  că  avem  nevoie  de  o \nmodificare a Constituției. Să lămurim anumite chestiuni, nu numai în \nsânul puterii executive, putem vorbi și de Parlament. \nNoi  propunem  să  menținem  sistemul  bicameral,  dar  cu \natribuții  separate,  pentru  Senat  și  Camera  Deputaților,  și  ne  putem \ngândi  și  la  un  sistem  distinct  de  alegere  a  Senatului  și  a  Camerei \nDeputaților. \nSigur că prin Constituția de la 1991 s-a instituit și un sistem \nde checks and balances, acest mecanism de protecție și echilibru care \nîn  multe  cazuri  a  funcționat,  în  multe  cazuri  nu  a  funcționat.  De \nexemplu, când președintele României, în foarte multe cazuri, cred eu \nși  credem  noi,  de  la  UDMR,  indiferent  cine  a  fost  președintele \n                                                                                             43                                                                                          \n     \nRomâniei, și-a depășit atribuțiile constituționale, neavând o activitate \nde  mediere,  ci  având  o  activitate  eminamente  politică,  în  anumite \nmomente, în această țară. \nSigur, trebuie să aducem în discuție și statutul minorităților, \nstatutul minorităților din România. \nPoate ați citit și dumneavoastră că în anumite documente pe \ncare  România  le-a  adoptat,  atât  în  CSAT  sau  în  alte  instituții, \nminoritățile  naționale  de  multe  ori  reprezintă  un  factor  de  risc  la \nadresa securității naționale. \nCred că după 30 de ani a venit timpul ca să existe o relație de \nîncredere între statul român și  minoritățile naționale care trăiesc pe \nteritoriul statului român. Și, în această privință, s-ar impune, stimați \ncolegi,  ca  minoritățile  naționale  să  devină  factori  constitutivi  ai \nstatului român. Cred că după 30 de ani și în România se poate realiza \nacest lucru. \nDacă vorbim de modificarea Constituției, cred că o reașezare \nîn  sânul  puterii  executive  am  putea  realiza  și  prin  trecerea  la  o \nrepublică parlamentară. \nNu aș dori să intru în detaliu acum, ce înseamnă o republică \nparlamentară,  dar  vreau  să  vă  supun  atenției  următorul  aspect  -  în  \nUniunea  Europeană,  în  majoritatea  țărilor  membre,  există  republică \nparlamentară. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule deputat. \n                                                                                             44                                                                                          \n     \nDin  partea  Grupului  parlamentar  al  minorităților  naționale, \ndomnul deputat Cătălin-Zamfir Manea. \nDomnul Cătălin-Zamfir Manea: \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nStimate domnule președinte Constantinescu, \nDomnule președinte al Curții Constituționale, \nStimați reprezentanți ai Corpului diplomatic, \nDoamnelor și domnilor senatori și deputați, \nAstăzi România aniversează Ziua Constituției și împlinirea a \n30 de ani de la referendumul din 8 decembrie 1991, prin care a fost \naprobată Legea fundamentală, moment care a marcat opțiunea fermă a \nnațiunii române pentru un regim de guvernare democratic. \nPrin adoptarea Constituției României s-au pus bazele statului \nde drept și ale democrației constituționale. \nÎn anul 2003, Constituția a fost revizuită, construcția sa fiind \nconsolidată și adaptată la evoluțiile statului de drept, ale societății și la \nnoul context euroatlantic. Atunci, în anul 2003, noi, cei din Grupul \nparlamentar  al  minorităților  naționale,  am  fost  primii,  de  aici,  din \nParlament,  care  am  propus  o  serie  de  modificări  majore  ale \nConstituției,  precum:  regim  parlamentar;  Legea-cadru  pentru \nminorități, care, de altfel, este prevăzută în Constituția României la \ncategoria de legi organice și care, din păcate, nu a fost încă adoptată; \nlimitarea  ordonanțelor  de  urgență;  regândirea  organizării \n                                                                                             45                                                                                          \n     \nadministrativ-teritoriale;  organizarea  Senatului  ca  și  Cameră  a \nRegiunilor; echilibrarea puterilor în stat. \nDin  păcate,  propunerile  noastre  făcute  în  acel  an  au  fost \nrespinse de parlamentarii dumneavoastră de atunci. Menționez, au fost \nrespinse. \nDe  subliniat  este  faptul  că  în  prezent,  la  nivelul  Uniunii \nEuropene, din cele 27 de state, 17 dintre ele au regim parlamentar. \nAșadar,  marea  majoritate  a  statelor  membre  din  Uniunea \nEuropeană funcționează ca republici parlamentare. \nParlamentul  României  trebuie  să  aibă  mai  multă  putere \npentru că, stimați colegi, potrivit art. 61 din Constituție, Parlamentul \neste  organul  reprezentativ  suprem  al  națiunii  române  și  unica \nautoritate legiuitoare a țării. \nStimați colegi, \nConstituția României este consfințită prin voința suverană a \npoporului și reprezintă un set de principii și norme fundamentale care \nse adresează în egală măsură autorităților statului și cetățenilor săi. \nFuncționarea  instituțiilor  statului,  garantarea  drepturilor  și \nlibertăților individuale și derularea în ansamblu a întregii vieți a unei \nnațiuni își au originea în textele înscrise în Constituție. \nDe  aceea,  Constituția  României  poate  fi  cartea  sacră  a \nexistenței  noastre,  iar  aniversarea  ei  astăzi  constituie  o  adevărată \nsărbătoare. \nConstituția țării trebuie respectată, nu doar în litera, ci și în \nspiritul  ei,  destinatarii  săi  având  obligația,  nu  doar  morală,  ci  și \n                                                                                             46                                                                                          \n     \nconstituțională,  de  loialitate  constituțională  și  de  interpretare  a \nnormelor sale cu bună-credință. \nAplicarea principiului controlului constituționalității legilor a \ncondus  la  înființarea  Curții  Constituționale,  care,  așa  cum  s-a  mai \nprecizat de la această tribună, în cursul ședinței solemne, reprezintă \ngarantul supremației Constituției. \nSensul  existenței  Constituției  României  constă  în  apărarea \nvalorilor fundamentale înscrise în Legea fundamentală. \nDacă  nu  este  în  mod  activ  și  efectiv  apărată,  Constituția \nRomâniei riscă să fie redusă la un set de principii și norme de drept \nfrumoase,  nobile,  dar  invalide,  lipsite  de  orice  valoare  și  forță,  iar \natunci  când  Constituția  nu  este  respectată  sunt  puse  sub  semnul \nincertitudinii construcția democratică a statului și întreaga sa ordine de \ndrept. \nOrice popor, pentru a fi puternic, trebuie să-și iubească și să-\nși apere Constituția pentru că aceasta îi aparține și îl reprezintă. \nConstituția României conferă un sens comunității politice. \nNu  în  ultimul  rând,  Constituția  consfințește  garanția \ndezvoltării  normale  a  societății  noastre  împotriva  oricărei  forme  de \ntotalitarism, intoleranță, discriminare și populism. \nGrupul parlamentar al minorităților naționale se va implica în \nprocesul de revizuire a Constituției și, ca de fiecare dată, va propune și \nva susține măsuri care să consolideze democrația și care să contribuie \nla  apărarea  drepturilor  și  libertăților  fundamentale  ale  tuturor \ncetățenilor săi. \n                                                                                             47                                                                                          \n     \nSă nu uităm, stimați colegi, că minoritățile naționale au avut \nun rol extrem de important în construcția statului român. \nÎn încheiere, aș vrea să vă reamintesc că potrivit art. 4, care \nprevede, și nu „vorbește”, așa cum am mai auzit de la această tribună, \nRomânia este patria comună și indivizibilă a tuturor cetățenilor săi, \nfără deosebire de rasă, de naționalitate sau de apartenență etnică. \nLa mulți ani Constituției României! \nLa mulți ani, România! \nLa mulți ani tuturor cetățenilor acestei țări! \nMulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  deputaților  și  senatorilor  neafiliați,  doamna \nsenator Diana Iovanovici-Șoșoacă. \n                                                                                             48                                                                                          \n     \nDoamna Diana Iovanovici-Șoșoacă: \nMulțumesc. \nAm asistat aici, am  înțeles, la o ședință solemnă prin care \naniversăm Constituția României. \nN-am  auzit  pe  niciunul  dintre  noi spunând  la  mulți  ani  de \nSfântul Nicolae tuturor sărbătoriților de astăzi! La  mulți ani, popor \nromân, pentru Sfântul Nicolae! (Aplauze.) \nCei care nu aplaudați – probabil că vă trebuie o nuia pentru \nSfântul  Nicolae!  Pentru  că  suntem  aici  creștini  din  toate  timpurile! \nPentru că respectăm drepturile tuturor! \nAsistăm  astăzi  la  o  așa-zisă  aniversare  a  Constituției \nRomâniei,  că  nu  am  auzit  aici  decât  denigrări  ale  Constituției \nRomâniei și solicitări de schimbare. \nCum poți să aniversezi? E ca și când aniversezi 30 de ani de \ncăsătorie și anunți divorțul. \nAsta  ați  făcut  astăzi,  ați  pângărit  Constituția  României,  pe \ncare ar trebui să o cunoașteți cu toții! \nA existat un jurnalist în foaier, care, în urmă cu câteva luni – \nRafaelo Varga –, v-a întrebat pe cei mai mulți dintre dumneavoastră, \ndacă ați citit Constituția României? Cei mai mulți ați spus nu, nu am \navut timp. \nÎn schimb, vă aflați aici, în fabrica de legi a României, unde \nConstituția este Biblia românului. Mai presus de Constituție nu este \ndecât Dumnezeu și Biblia. Atât! \nDe 30 de ani încălcați pas cu pas Constituția României! \n                                                                                             49                                                                                          \n     \nÎn ultimii 2 ani, ați omorât-o! Ați adoptat Legea nr. 136/2020 \nși  Legea  nr.  55/2020,  care  încalcă  prevederile  art.  53  alin.  (2)  din \nConstituția României întrucât anulează efectiv existența drepturilor și \nlibertăților fundamentale. \nAstăzi, de Sfântul Nicolae și ziua acestei ședințe solemne, în \ncare văd că cea mai mare parte a Guvernului a plecat, mulți invitați au \nplecat,  domnul  președinte  nu  participă  pentru  că  nu  îi  place  să \nparticipe  la  astfel  de  evenimente,  cinste  domnului  Constantinescu, \nfostul  președinte,  că  a  venit!  Vine  tot  timpul.  Felicitări,  domnule \npreședinte! (Aplauze.) \nAșa se respectă poporul și Parlamentul! \nCinste tuturor care ați venit! \nCelorlalți, o nuia de la Sfântul Nicolae! \nTot  pe…  vă  spun  că  de  25  de  ani  lucrez  cu  Constituția \nRomâniei. \nPână și cel mai tânăr avocat, procuror, judecător, jurist știe \nConstituția României! \nAvând în vedere că nu o cunoașteți și o pângăriți chiar de \nziua ei, nu mă mai miră faptul că v-ați bătut joc de ea, mai ales în \nultimii 2 ani. \nAtâta  timp  cât  mai  există  câțiva  avocați,  și  juriști,  și \njudecători și procurori care își fac treaba în această țară, peste voința \ndumneavoastră, Constituția României mai are o șansă! \nDe 30 de ani - spuneți că o respectați? - n-ați respectat nimic! \n                                                                                             50                                                                                          \n     \nArt. 47 - traiul decent. Sunt peste 30% din români care trăiesc \nsub pragul sărăciei! 70% din români trăiesc în sărăcie! \nUnde,  cine  a  plătit  vreodată  pentru  încălcarea  Constituției \nRomâniei? \nConstituția  României,  stimați  domni  care  râdeți  și  vorbiți, \naici, în primele bănci! \nV-am urmărit pe toți! N-ați avut bunul-simț să vă ascultați \nniciodată în tăcere unii pe alții! Este chestiune de educație! Eu am stat \nși  v-am  ascultat,  indiferent  că  am  fost  sau  nu  de  acord  cu \ndumneavoastră, sunt cei 7 ani de acasă! \nNu  puteți,  în  ditai  Parlamentul  României,  Legislativul \nRomâniei, să vă comportați în felul acesta și să nu vă ascultați, să vă \nacordați măcar șansa de drept la liberă exprimare și la opinie! \nDar  nici  nu  putem  să  acceptăm  să  venim  la  aniversarea \nConstituției în care toți cereți schimbarea Constituției! Pentru că pe \naceastă Constituție ați jurat în acest mandat, nu să o schimbați, ci să o \nrespectați! \nNu este posibil ca această Constituție care v-a adus aici cu \ntoate drepturile pe care le aveți și obligațiile adiacente să fie încălcată \nde voi, să cereți să fie schimbată! De ce? În condițiile în care nici \nmăcar pe aceasta nu o respectați! \nDomnul Florin-Vasile Cîțu: \nMulțumim, doamnă senator. \nDoamna Diana Iovanovici-Șoșoacă: \n                                                                                             51                                                                                          \n     \nImediat, mai am… conchid acum. \nI-am  cerut  Sfântului  Nicolae  să-mi  dea  un  cadou  pentru \naniversarea Constituției României. Asta mi-a lăsat! Este o botniță prin \ncare… (Aplauze.) …Constituția, drepturile și libertățile fundamentale \nau fost anulate de către Parlament, de către Președinte și Guvern! \nȘi rog aici reprezentantul Curții Constituționale să aibă mai \nmult curaj, așa cum a avut în Decizia nr. 457/2020, pct. 68, în care au \nmenționat  că  starea  de  alertă  încalcă  statul  de  drept,  este  creată \nartificial  și  nu  există  fundament  constituțional  pentru  existența \nacesteia! \nTrăiască România liberă! \nTrăiască dreptul la liberă exprimare! \nJos botnița! (Aplauze.) \nDomnul Florin-Vasile Cîțu: \nMulțumim. \nDin  partea  Grupului  parlamentar  al  USR,  domnul  deputat \nMihai-Alexandru Badea. \nDomnul Mihai-Alexandru Badea: \nStimați membri ai Parlamentului, \nDistinși invitați, \nOnorată asistență, \nConstituția din 1991 este cea de-a șaptea lege fundamentală \npropriu-zisă a României, într-o istorie de 155 de ani, care a început în \n1866, sub domnitorul Carol I. \n                                                                                             52                                                                                          \n     \nÎn pofida criticilor care i-au fost aduse, unele bine întemeiate, \nactuala  Constituție  a  reprezentat  o  realizare  importantă,  având  în \nvedere contextul intern și internațional în care a fost adoptată. Într-o \nperioadă  în  care  alte  state  din  regiune  alegeau  să-și  revizuiască \nconstituțiile comuniste, statul român își elabora o lege fundamentală \ncu  totul  nouă,  dând  astfel  mesajul  a  ceea  ce  ar  fi  trebuit  să  fie \ndespărțirea completă de vechiul regim. \nÎn cei 30 de ani de existență s-au consumat nu mai puțin de 7 \ninițiative de revizuire, dintre care doar cea din 2003 a avut succes și \nne-a permis aderarea la NATO și Uniunea Europeană. \nCea de-a opta, cunoscută sub denumirea de „Fără penali în \nfuncții publice”, se află încă în desfășurare, după ce a primit votul \nunanim al Camerei Deputaților, anul trecut. \nChiar  dacă  n-a  existat  suficientă  voință  politică  pentru \norganizarea referendumului, odată cu alegerile parlamentare, continuu \nsă sper că Senatul va adopta acest proiect și că va alege un moment \nfavorabil care să permită întrunirea cvorumului necesar. Ar fi pentru \nprima dată când o constituție a României este revizuită la inițiativa \ncetățenilor români. \nSă nu ratăm șansa de a scrie această pagină de istorie! \nVă mulțumesc. (Aplauze.) \nDomnul Florin-Vasile Cîțu: \nMulțumim. \nTot din partea Grupului parlamentar al USR, domnul deputat \nAndrei-Răzvan Lupu. \n                                                                                             53                                                                                          \n     \nDomnul Andrei-Răzvan Lupu: \nDomnule președinte al Senatului, \nDomnule președinte al Camerei Deputaților, \nDomnule președinte al Curții Constituționale a României, \nStimați membri ai Corpului diplomatic, \nStimați reprezentanți ai cultelor religioase, \nDoamnelor și domnilor parlamentari, \nSuntem  aici  pentru  a  marca  un  moment  special  din  istoria \nnoastră, adoptarea Constituției în 1991, și îmi pare rău că unii dintre \ncolegii noștri au uitat acest lucru. \nPentru  mine,  a  vorbi  despre  Constituția  României  are  o \nsemnificație specială pentru că, pe de o parte, acest act vital pentru \ndemocrația noastră are o vârstă care o depășește pe a mea. \nPe de altă parte, ca absolvent de drept și cadru didactic în \ndomeniul  dreptului  constituțional,  este  o  onoare  să  pot  discuta, \ndezbate  și  construi  o  carieră  aici,  alături  de  dumneavoastră,  în \nParlamentul  României,  care  Parlament  își  trage  seva  și  relevanța \ninstituțională din chiar Constituția României. \nSunt deputat al USR și spun asta pentru că probabil această \netichetă înseamnă astăzi că ne găsim în dezacord politic cu majoritatea \nparlamentară. E un dezacord generațional și un dezacord de viziune \npolitică asupra viitorului nostru comun. \nDar  în  ciuda  acestor  disonanțe  și  în  ciuda  acestor  viziuni \ncontradictorii, precum și ca persoană care a susținut nevoia de a aduce \n                                                                                             54                                                                                          \n     \nschimbări  majore  actualei  Constituții,  aș  vrea  să  punctez  partea \nmeritorie a actualei Legi fundamentale. \nSe vede foarte clar din textul Constituției actuale teama de \ndictatură a celor care au redactat-o. Și este de înțeles că la începutul \nanilor '90 cei care au redactat-o erau încă plini de amintirile perioadei \ncomuniste. Cred că această teamă a reușit să creeze mai mult echilibru \nîntre puterile statului, care ne-a salvat de dorința unor oameni politici \nde a câștiga mai multă putere decât ar fi trebuit. \nPrecauțiile  părinților  actualei  Constituții  au  favorizat  poate \nunele blocaje instituționale, dar, slavă Domnului, ne-au salvat astăzi \nde a fi alături de unele state iliberale, cum sunt cazuri în estul Europei. \nDar  cum  timpul  lucrează  neîndurător,  trebuie  să  vedem  și \nnevoia de schimbare. \nExistă puncte importante în care trebuie să clarificăm starea \nactuală. Și aș enumera doar câteva: \n- Reforma Curții Constituționale; \n- Reducerea numărului de parlamentari și a modului în care \nlucrează Parlamentul; \n-  Clarificarea  raportului  dintre  legislația  europeană  și  cea \nnațională, inclusiv Constituția; \n-  Și,  bineînțeles,  introducerea  Proiectului  „Fără  penali  în \nfuncții publice” în corpul Constituției. \nMai  sunt  și  altele,  desigur,  dar  cred  în  înțelepciunea  celor \ncare  vor  face  parte  din  structura  parlamentară  ce  se  va  ocupa  de \nrevizuirea Constituției. \n                                                                                             55                                                                                          \n     \nNoi, Grupul USR, suntem pregătiți pentru această provocare \npe care orice om politic ar trebui să o trateze cu maximă preocupare. \nEste  un  moment  important  din  istoria  statului  român,  a \ninstituțiilor sale și, mai presus de orice, a cetățenilor țării. \nSper că dincolo de ceea ce ne separă generațional sau politic, \nsă putem lucra împreună pentru un scop care transcende partidele și \ngenerațiile din care facem parte. \nAvem nevoie, după 30 de ani de la adoptare și după 18 ani de \nla singura sa revizuire, de o constituție reformată. \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nȘi, din partea Grupului parlamentar al PNL, domnul deputat \nIoan Cupșa. \nDomnul Ioan Cupșa: \nDomnilor președinți ai Camerelor Parlamentului, \nOnorați invitați, \nDomnule președinte Emil Constantinescu, \nDoamnelor și domnilor, \nSe  împlinesc  în  aceste  zile  30  de  ani  de  la  adoptarea \nConstituției din anul 1991, un act politic de o importanță covârșitoare \npentru  noi.  Un  act  care  a  însemnat  ruperea  definitivă  de  regimul \npolitic stabilit în anul 1945 în România. Ruperea de organizarea de \n                                                                                             56                                                                                          \n     \nstat care, prin relațiile sociale impuse, ne-a chinuit, ne-a nefericit pe \nnoi, românii. \nÎnainte de a continua însă, dați-mi voie să citez din spusele \nmarelui filosof idealist, Hegel – „Fiecare țară are Constituția care i se \npotrivește”. \nConstituția din anul 1991 este opera Comisiei constituționale, \nprecum  și  a  unui  Parlament  transformat  în  Adunare  Constituantă. \nParlamentari sprijiniți de experți în drept constituțional au reușit să \nadopte  Legea  fundamentală.  Merită  respectul  nostru  pentru  acest \nlucru. \nDemersul lor este unul criticabil, este imperfect, dar să nu \nuităm că această constituție, Constituția din anul 1991, ne-a fost nouă \nutilă. \nA  devenit  o  obișnuință  să  identificăm  Constituția  folosind \nexpresia  „lege  fundamentală  a  unui  stat”.  Statul  și  Constituția  se \ncondiționează reciproc. \nDin punct de vedere istoric, în statul român, să nu uităm, în \nmai puțin de 70 de ani am avut parte de 6 constituții – 1923, 1938, \n1948, 1952, 1965, 1991 -, precum și o revizuire, ulterior, în anul 2003. \nO fi bine? \nPermiteți-mi, în ceea ce privește aprecierea constituțiilor pe \ncare noi în epoca modernă a statului le-am avut, să citez din cel care \neste de neuitat, Petre Țuțea, care, cu stilul său inconfundabil, afirma: \n„Constituția liberală din 1923 nu e o operă, e o capodoperă. Un rege \n                                                                                             57                                                                                          \n     \nputernic, înfășurat într-un stat al normelor liberale: separația puterilor \nși libertăți câte dorește nea Niță (...)”. \nSuntem datori să respectăm Constituția în spiritul ei. De ce în \nspiritul ei? Pentru că deseori – și aici aveți cu toții această experiență – \nnormele pe care le punem noi în pagină sunt departe de perfecțiunea \nlimbajului juridic de care ar trebui să dea dovadă. \nSpiritul Constituției - principii, idei, elemente de bază care \nsunt necesare, pe care întreaga noastră viață socială se construiește, \nașadar, aceste principii trebuie înțelese și trebuie însușite. \nSunt dator să spun astăzi – interpretarea și aplicarea normelor \nconstituționale  de  către  reprezentanții  puterilor  în  stat,  de  către \nreprezentanții instituțiilor de rang constituțional au avut suficient de \nmulte sincope în ultimii ani. \nPe  de  o  parte,  au  existat  prea  multe  conflicte  juridice  de \nnatură constituțională. Poate nu din cauza imperfecțiunii legii, cât mai \nmult din cauza abuzului prin care cei care vremelnic au fost sau sunt \nputere în stat au înțeles să aplice normele constituționale. \nSă nu uităm, am adoptat prea multe acte normative care nu \nrespectă rigoarea constituțională. \nPe  de  altă  parte,  deciziile  pe  care  le-a  pronunțat  Curtea \nConstituțională a României sunt contradictorii deseori. Contradictorii \nîntr-o  perioadă  relativ  scurtă  de  timp.  Ceea  ce  înseamnă  că \nfuncționează  imperfect  Curtea  Constituțională  a  României,  garantul \nsupremației Constituției. \n                                                                                             58                                                                                          \n     \nExpresia  „este  constituțional  dacă...”,  care  se  regăsește  în \nprea  multe  decizii  ale  Curții  Constituționale,  a  transformat  uneori \nCurtea Constituțională a României într-un legiuitor ad-hoc. \nConstituția este imperfectă, imperfecte sunt legile pe care noi \nle adoptăm, este un fapt. \nMorbul perimării există cuprins în fiecare lege pe care noi am \nadoptat-o. De fiecare dată trebuie să adaptăm legile, modificându-le, \nașa cum și Constituția se impune probabil să o modificăm. Pentru că \nsituația economică, socială, politică, atât internă, cât și internațională, \nse modifică în timp ce noi vorbim. \nConstituția este fundament al întregului sistem de drept. Este \ncheie de boltă a organizării și funcționării statului nostru. \nConstituția este legea scrisă cu majuscule. Lege care are drept \nscop  ultim  apărarea  demnității  omului,  apărarea  drepturilor, \nlibertăților  fundamentale  și,  atenție,  stabilirea  obligațiilor  esențiale. \nToate acestea împreună ne definesc pe noi ca oameni. \nConstituția este mijloc, și nu scop în sine. \nCeea ce trebuie cu adevărat să ne  preocupe este ca  pentru \nviitor Constituția să fie fundamentul dezvoltării națiunii noastre. Să fie \nfundamentul mai binelui viitor al fiecăruia dintre noi. \nSă  ne  dea  Dumnezeu  înțelepciunea  să  identificăm  valorile \nfundamentale! Acele valori care ne permit nu doar să supraviețuim ca \noameni,  ca  cetățeni  ai  României,  ci  care  ne  ajută  să  trăim  demn.  \nCele care ne ajută să ne găsim fericirea. Să le protejăm și să construim \nfolosindu-ne de ele Legea fundamentală. \n                                                                                             59                                                                                          \n     \nConstituția este o lucrare pentru prezent, dar în mod special \nConstituția  este  o  lucrare  pentru  viitor.  Constituția  trebuie  să  fie  o \nprivire aruncată în viitor. În viitorul națiunii noastre. \nDar pentru ca toate acestea să devină realitate trebuie să luăm \naminte că nu avem nevoie de nimic altceva decât de un proiect de țară. \nNu  avem  nevoie  de  o  abstracțiune,  nu  avem  nevoie  de  o  operă \nformală, avem nevoie de Constituția noastră. \nȘi dați-mi voie, la sfârșit, să citez dintr-un înțelept care acum \nmai bine de 200 de ani înțelegea acest lucru și încerca să ne învețe și \npe noi. \nJoseph de Maistre ne spunea - „O constituție care este făcută \npentru  toate  națiunile  nu  este  făcută  pentru  niciuna,  e  o  pură \nabstracțiune, e o operă școlărească făcută pentru a exersa spiritul (...)”. \nLa mulți ani, România! \nO zi bună, români! \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nVă mulțumesc, stimați colegi, pentru participare. \nPermiteți  să  declar  închisă  ședința  solemnă  comună  a \nSenatului și Camerei Deputaților. \nVă mulțumesc. \n \nȘedința s-a încheiat la ora 14.46. \n \n "
    },
    "44": {
        "start_text": "Domnul Florin-Vasile Cîțu:",
        "start_index": -1,
        "end_text": "Domnul Ioan Cupșa:",
        "end_index": -1,
        "text": "                                                                 1                                                                                          \n     \n06 decembrie 2021 – ședință comună \n \n \nS U M A R \n \n1.  Alocuțiuni dedicate aniversării a 30 de ani de  2. \nla adoptarea Constituției în vigoare de către Adunarea \nConstituantă. \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n                        S T E N O G R A M A \nședinței solemne comune a Camerei Deputaților și Senatului  \ndin data de 6 decembrie 2021 \n \n \nȘedința a început la ora 13.03. \nLucrările ședinței au fost conduse de domnul senator Florin-\nVasile Cîțu, președintele Senatului, asistat de domnul senator Sorin \nLavric,  secretar  al  Senatului,  și  de  doamna  deputat  Alexandra \nPresură, secretar al Camerei Deputaților.  \nDin  prezidiu  a  făcut  parte  și  domnul  deputat  Ion-Marcel \nCiolacu, președintele Camerei Deputaților. \nDomnul Florin-Vasile Cîțu: \nBună ziua! \nStimați colegi,  \nHaideți să începem ședința! \nAstăzi avem ședința solemnă a... \nSe așază oamenii...? \nStimați colegi,  \nVă rog să vă așezați, să începem ședința! \nAstăzi avem ședința solemnă comună a Senatului și Camerei \nDeputaților  dedicată  aniversării  a  30  de  ani  de  la  adoptarea \nConstituției în vigoare de către Adunarea Constituantă. \n                                                                                             3                                                                                          \n     \nDomnule președinte al Camerei Deputaților,  \nDomnule prim-ministru, \nDomnilor foști președinți ai României,  \nDoamnelor și domnilor miniștri, \nDomnule președinte al Curții Constituționale,  \nStimați membri ai Corpului diplomatic, \nPreafericirea Voastră,  \nÎnaltpreasfinția Voastră, \nDoamnelor și domnilor deputați, \nStimați invitați,  \nOnorată asistență, \nVă  rog  să-mi  permiteți  să  declar  deschisă  ședința  solemnă \ncomună dedicată aniversării a 30 de ani de la adoptarea Constituției în \nvigoare de către Adunarea Constituantă.  \nVă invit să ascultăm Imnul național al României. \n(Se intonează Imnul național „Deșteaptă-te, române!”.) \nDomnul Ion-Marcel Ciolacu:  \nInvit la tribună pe domnul Florin Cîțu, președintele Senatului \nRomâniei. \nDomnul Florin-Vasile Cîțu: \nBună ziua! \nDoamnelor și domnilor parlamentari, \nStimați invitați,  \nDistinsă asistență, \n                                                                                             4                                                                                          \n     \nSe împlinesc trei decenii de la intrarea în vigoare, în urma \naprobării  prin  referendumul  național  din  decembrie  1991,  a \nConstituției României. Atunci, din punct de vedere constituțional, ne-\nam despărțit de o epocă sumbră a istoriei țării noastre, în care regimul \ncomunist totalitar a încălcat sistematic cele mai elementare drepturi \nale  românilor.  Reacția  poporului  nostru  a  fost  reprezentată  de \nevenimentele care s-au desfășurat în perioada 16-22 decembrie 1989, \ncare au început la Timișoara, și pe care eu vreau să le amintesc în mod \nspecial,  pentru  că  am  această  datorie.  A  fost  deschisă  calea  către \ndemocratizarea României și către statul de drept. Am înaintat greu, dar \npe o traiectorie ireversibilă, pe care românii au dovedit că sunt gata să \no apere prin vot, dar și prin proteste democratice. \nStimați colegi, \nPentru mine este o mare onoare să reprezint astăzi Partidul \nNațional  Liberal  la  o  dezbatere  care  nu  poate  ocoli  tradiția \ndemocratică a acestei țări. Ideea unei guvernări democratice face parte \ndin gena PNL. Constituția din 1866 a purtat amprenta gândirii politice \nliberale,  apoi,  după  fondarea  PNL,  reforme  democratice  esențiale, \nprecum lărgirea dreptului de vot, au fost inițiate de partidul nostru. \nÎn  perioada  interbelică  Constituția  din  1923,  promovată  de \nPNL, a dus mai departe tradiția constituțională românească. Revenit \npe scena politică, după ce a fost înregistrat ca partid politic, în ianuarie \n1990,  PNL  a  avut  permanent  pe  agenda  sa  instaurarea  unui  regim \ndemocratic  autentic  în  România,  și  nu  a  unui  model  ipotetic  de \ndemocrație originală. \n                                                                                             5                                                                                          \n     \nProbabil că în acești 30 de ani nici PNL nu s-a comportat fără \ngreșeală,  dar  am  fost  mereu  partidul  dedicat  sută  la  sută  integrării \neuropene și euroatlantice a României, protejării valorilor statului de \ndrept și dezvoltării unei societăți democratice. \nDoamnelor și domnilor,  \nAcesta nu este un moment de sărbătoare, ci unul de bilanț \npentru Constituție și pentru tot ce înseamnă organizarea instituțională \na  statului  român.  Reformele  sunt  inevitabile,  pentru  că  asta  doresc \ncetățenii.  În  timp,  cu  profesionalism,  fără  patimă  politică  și  interes \nascuns, va trebui să modernizăm structurile sale,  modul în care ele \nfuncționează și cum  îl servesc pe  cetățean. Normele  constituționale \nvor trebui ajustate la realitatea pe care o trăim. \nSalut  faptul  că  în  Programul  de  guvernare  al  actualului \nGuvern  este  avută  în  vedere  eventualitatea  ca,  în  cazul  în  care  va \napărea  un  moment  constituțional  autentic,  Executivul  să  susțină  o \nreformă,  în  sensul  apropierii  între  stat  și  cetățean  și  al  creșterii \ngradului  de  protecție  al  drepturilor  și  libertăților,  în  acord  cu \njurisprudența CEDO. \nDe  asemenea,  Coaliția  de  guvernare  susține  ca  inițiativa \ncetățenească de revizuire a Constituției, înregistrată la Parlament în \nmai 2019 și aflată în prezent la vot final la Senat, să-și găsească cea \nmai bună formă de transparență la nivel normativ, atunci când situația \npandemică va permite acest lucru.  \nÎn același timp, trebuie să fim foarte atenți la marile opțiuni \npe care cetățenii români le-au exprimat și continuă să le exprime în \n                                                                                             6                                                                                          \n     \nultimele trei decenii. PNL are o agendă liberală de măsuri necesar a fi \navute în vedere la o eventuală revizuire a Constituției. De 30 de ani \nexistă  un  aspect  care  a  rămas  netranșat  așa  cum  ar  fi  trebuit  - \nproprietatea  privată.  O  măsura  pe  care  trebuie  să  o  abordăm  este \nreducerea la 16 ani a vârstei la care se va putea vota, așa cum este \ntendința în multe țări europene. Multe alte subiecte trebuie abordate cu \nmaturitate. \nReforma administrativă este un subiect care trebuie să stea în \natenția  Parlamentului.  Ultimii  ani  au  adus  pe  tapet  și  numeroase \nconflicte juridice de natură constituțională, iar normele constituționale \npot  fi  clarificate.  Problema  traseismului  politic  al  parlamentarilor  a \nrămas  deschisă  de  atât  de  mulți  ani,  deși  în  fiecare  legislatură  ea \ninfluențează aritmetica parlamentară. Și nu trebuie să uităm că există o \nrestanță în ceea ce privește implementarea în Constituție a rezultatelor \nreferendumului din 2019 pe tema justiției.  \nNu cred că numai Parlamentul sau numai partidele pot aborda \nun proces de reflecție cu privire la o eventuală revizuire a Constituției. \nRolul societății civile va fi fundamental.  \nReferitor acum la modul cum va arăta revizuirea viitoare vă \npot spune de pe acum un lucru: îmi doresc să fie cel puțin la fel de \nliberală cum au fost constituțiile din 1866 și 1923, ba chiar să aibă o \ndoză și mai mare de liberalism. \nLa mulți ani, români! \nLa mulți ani, România! \nMulțumesc. (Aplauze.) \n                                                                                             7                                                                                          \n     \n(Revine la prezidiu.) \nInvit  la  tribună  pe  Excelența  Sa,  domnul  Marcel  Ciolacu, \npreședintele Camerei Deputaților. (Aplauze.) \nDomnul Ion-Marcel Ciolacu: \nCred că nu este nici prima oară și nu va fi nici ultima oară \ncând am să spun că eu nu susțin vaccinarea obligatorie (Aplauze.), dar \nam dreptul în primul rând la viață. Fiecare decide dacă e bine să se \nvaccineze sau nu. \nVă rog frumos, doamnă colegă, să purtați mască sau să mă \nprotejați, să nu mă îmbolnăviți. (Aplauze.)  \nDreptul  meu  la  viața  și  dreptul  oricărui  român  nu  se \nnegociază, doamnă! \nDoamna Rodica Boancă (din sală): \nUnde scrie că masca te apără, te protejează?! \nDomnul Ion-Marcel Ciolacu:  \nDomnule președinte al Senatului,  \nDomnule prim-ministru,  \nDomnule președinte Constantinescu,  \nDomnule președinte al Curții Constituționale a României, \nDoamnelor și domnilor deputați și senatori, \nDoamnelor și domnilor miniștri, \nStimați  membri  ai  Comisiei  pentru  redactarea  proiectului \nConstituției României, \nStimați membri ai Corpului diplomatic, \n                                                                                             8                                                                                          \n     \nConstituția  e  cartea  de  vizită  a  unei  democrații.  Așa  cum \nfacem  o  ecografie  pentru  a  vedea  corpul  uman,  la  fel,  Legea \nfundamentală trebuie să fie expresia unei societăți. \nÎn  pofida  transformărilor  profunde  din  ultimii  32  de  ani, \nRomânia încă are o tradiție democratică fragilă. Mai avem mult de \nmuncă până să ajungem la practici democratice stabile și să ne găsim \nacea vocație democratică autentică, în sensul culturilor occidentale. \nDin  această  perspectivă,  efortul  făcut  acum  30  de  ani  de \npărinții fondatori ai Constituției din 1991 a fost imens. Textul noii \nConstituții trebuia să producă, în primul rând, o schimbare radicală de \nmentalitate la nivelul societății, prin despărțirea definitivă de trecutul \ncomunist. \nTextul lor trebuia să găsească soluțiile potrivite și echilibrate \npentru o societate care avea nevoie de un nou set de valori comune, \ndar în care să se regăsească și care să creeze solidaritate. \nAș dori ca astăzi, în mod special, să le mulțumesc celor care \nacum 30 de ani au pus umărul la reclădirea României pe baze noi, \nsănătoase și democratice. (Aplauze.) Câțiva dintre cei de atunci sunt \nastăzi alături de noi. Lor vreau să le transmitem atât recunoștința mea, \ncât și a colegilor mei din Parlament, pentru tot ce au făcut cu bună-\ncredință, competență și dragoste pentru România! \nDoamnelor și domnilor, \nAstăzi este un  moment aniversar. Dar e cel mai bun prilej \npentru a spune că avem nevoie de o Constituție care să reflecte un \nmodel de stat conform cu nevoile societății actuale. \n                                                                                             9                                                                                          \n     \nTrebuie să avem curajul să vorbim deschis despre necesitatea \nunei reforme constituționale, care să facă din Legea fundamentală un \ninstrument de modernizare a țării. \nTrebuie  să  vorbim  despre  acest  lucru,  fără  teamă  și  fără \ncomplexe. Toate sistemele democratice, cu excepția Statelor Unite, au \nfăcut-o  atunci  când  a  fost  nevoie.  Unele  state  au  apelat  chiar  la \nrevizuirea totală, așa cum a făcut Finlanda în anul 2000 sau Elveția în \nanul 1999. Altele, au apelat la o modificare parțială. Belgia chiar de 20 \nde ori în ultimii 20 de ani. \nEste adevărat, și în România s-a încercat de mai multe ori \nacest lucru. Cu excepția anului 2003, toate încercările de modificare a \nConstituției au eșuat. Acest lucru s-a întâmplat pentru că cei care le-au \ninițiat nu au înțeles că o revizuire a Constituției trebuie să satisfacă \nnevoile  cetățenilor,  și  nu  poftele  politicienilor,  fie  că  sunt \nparlamentari, premieri sau șefi de stat. \nReforma  constituțională  nu  mai  trebuie  să  fie  un  proiect \npersonal  al  politicienilor.  Această  dezbatere  trebuie  mutată  în \nsocietate, pentru că cetățenii trebuie să fie implicați efectiv în acest \nproces. Toate modificările trebuie înțelese și acceptate de români. \nDe aceea, consider absolut necesar un acord larg la nivelul \nîntregii clase politice, dar și la nivelul mediului academic, al corpului \nde  experți  și  al  societății  civile.  Contribuția  tuturor  este  esențială \npentru reușita unui demers atât de complex! \nStimați colegi, \n                                                                                             10                                                                                          \n     \nAu  trecut  18  ani  de  la  ultima  revizuire  a  Constituției \nRomâniei. În această perioadă am văzut cum Legea fundamentală a \nfost folosită fie ca bâtă, fie ca scut de către unii politicieni, în funcție \nde interesele politice de moment. \nDe  multe  ori,  diferiți  actori  politici  și-au  forțat  atribuțiile \nconstituționale. S-a ajuns în momente de criză politică, în care actuala \nConstituție nu a putut oferi soluții destul de clare pentru depășirea lor. \nDe  aceea,  trebuie  să  ne  punem  întrebarea:  cum  dorim  să \nreformăm Constituția? Care sunt acele direcții și principii care să aibă \nun caracter eficient în plan normativ? \nLa  nivel  general,  cred  că  Legea  fundamentală  trebuie  să \nîntărească instituțiile, astfel încât să avem un stat capabil să garanteze \ndrepturile  și  libertățile  cetățenilor.  Oamenii  trebuie  să  se  simtă \nprotejați cu adevărat de către stat. \nÎn al doilea rând, consider că un sistem de guvernare eficient \neste acela care generează un control reciproc între puterile statului și \nnu  permite  niciunui  actor  instituțional  să  concentreze  puterea  în \nmâinile sale. \nDin  păcate,  acest  principiu  fundamental  nu  și-a  găsit \nîntotdeauna și aplicarea în practică. În România, am asistat de multe \nori la un proces de personalizare a puterii. Cei care au ajuns să ocupe \ndiverse funcții în stat au modelat instituția, conform propriilor dorințe \nși interese. În final, această forțare a dus la o perturbare a echilibrului \nîntre puterile statului și la conflict. \n                                                                                             11                                                                                          \n     \nDin  această  perspectivă,  o  clarificare  a  atribuțiilor \npreședintelui  cred  că  se  impune.  Trebuie  să  ne  gândim  dacă  e \nmomentul să depășim angoasa dictaturii comuniste în ceea ce privește \nstatutul și rolul președintelui. \nAcum trei decenii a fost stabilit un sistem echilibrat prin care \ncetățenii  să  își  aleagă  direct  președintele,  însă  puterile  sale  au  fost \nlimitate ca să nu devină un dictator. \nTrebuie  ca  cei  care  vor  lucra  la  reforma  Constituției  să  se \npronunțe dacă acest sistem, în care președintele este o struțo-cămilă, \nîntre un președinte francez, de exemplu, și un monarh spaniol, mai \npoate funcționa în România. \nRolul președintelui a fost gândit ca un producător de consens. \nDin păcate, a sfârșit de multe ori în a fi un producător de tensiune în \nsocietate.  Nu  de  puține  ori  am  văzut  cum  președintele  și-a  depășit \nrolul  de  mediator  și  a  intervenit  brutal  peste  celelalte  puteri \nconstituționale. \nDe altfel, relațiile dintre președinte și premier au balansat în \nultimii 30 de ani între conflict și obediență. Am văzut că atunci când \nmajoritatea parlamentară a fost favorabilă președintelui, acesta a ajuns \nșeful  de  facto  al  Guvernului.  Premierul  a  devenit  o  marionetă.  În \ncealaltă extremă, a coabitării, președintele a fost mai degrabă izolat de \ncătre prim-ministru, care a preluat toată puterea executivă. Aceasta nu \neste normalitatea! \nApoi, în plan parlamentar, mi-aș dori, de exemplu, să existe \nun  anumit  interes  pentru  reglementarea  moțiunii  constructive  de \n                                                                                             12                                                                                          \n     \ncenzură,  pe  model  german.  În  România,  partidele  politice  au \ntransformat  moțiunile  de  cenzură  într-un  instrument  de  imagine  și \nprilej de atacuri politice la adresa adversarilor. \nDe aceea, eu cred că moțiunea de cenzură trebuie să fie clară \nși nu numai pentru retragerea încrederii, ci și pentru acordarea ei unei \nalte persoane, care să-și asume de la bun început acest rol. \nDemiterea  premierului  trebuie  să  conducă  automat  la \ndesemnarea unui alt prim-ministru. Nu am fi stat acum două luni fără \nGuvern, dacă am fi avut acest instrument în Constituție. \nÎn plan guvernamental, cred că viitoarea Constituție trebuie \nsă găsească mecanisme mult mai clare de limitare a practicii excesive \na ordonanțelor de urgență. Parlamentul nu este o anexă a Guvernului \nRomâniei, ci un partener instituțional. S-a folosit prea mult pretextul \nurgenței,  astfel  încât  practica  ordonanțelor  a  devenit  o  modalitate \ncurentă de legiferare. Lucrurile nu mai pot continua așa! \nÎn general, este nevoie de o clarificare a atribuțiilor fiecărei \nputeri  în  parte.  Și  sunt  convins  că  experții  vor  găsi  cele  mai  bune \nsoluții  astfel  încât  să  nu  devenim  victimele  unui  experiment \nconstituțional! \nDoamnelor și domnilor, \nTrebuie să ne gândim serios dacă ne aflăm în acel „moment \nconstituțional”.  Am  ratat  acest  moment  după  integrarea  în  Uniunea \nEuropeană și în NATO. Am ratat în 2011, am ratat și în 2013, când \nam avut o largă majoritate parlamentară. \n                                                                                             13                                                                                          \n     \nNu avem scuze dacă vom rata din nou! După 30 de ani, nu \nmai putem să punem doar niște proptele. Ele nu rezolvă nimic! Nu \naduc dezvoltare, continuitate și stabilitate! \nSocietatea  așteaptă  o  Constituție  modernă,  care  să  reflecte \nrealitatea,  dar  care  să  conducă  la  dezvoltare  și  să  ofere  soluții \ninovative la provocările viitorului. \nTrebuie să facem o reformă constituțională serioasă. Și avem \nnevoie de fiecare român pentru a reuși acest lucru!  \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule președinte. \nInvit acum la tribună pe Excelența Sa, domnul Nicolae-Ionel \nCiucă, prim-ministrul României. \nDomnul Nicolae-Ionel Ciucă (prim-ministrul României): \nDomnule președinte al Senatului, \nDomnule președinte al Camerei Deputaților, \nStimate domnule președinte al Curții Constituționale, \nDomnule președinte Constantinescu, \nStimate doamne și stimați domni parlamentari, \nStimați colegi miniștri,  \nDoamnelor și domnilor ambasadori,  \nBună ziua! \nSunt deosebit de onorat să particip astăzi la această ședință \nsolemnă,  prin  care  marcăm  30  de  ani  de  la  adoptarea  Constituției \n                                                                                             14                                                                                          \n     \nRomâniei,  act  juridic  și  politic  fundamental  al  statului,  garant  al \nlibertăților democratice ale cetățeanului. \nLa  referendumul  național  desfășurat  pe  8  decembrie  1991, \nromânii s-au pronunțat pentru democrație, libertate și stat de drept, \npentru o societate în care demnitatea omului, drepturile și libertățile \ncetățenilor, dreptatea și pluralismul politic, supremația legii și statul \nde drept să fie valori supreme, garantate de stat. \nPrima  și  singura  Constituție  adoptată  după  căderea \ncomunismului,  actuala  Constituție  a  României,  reprezintă  piatra  de \ntemelie a societății noastre democratice, fiind inspirată și legitimată de \nidealurile Revoluției din Decembrie 1989, de sacrificiul și jertfa celor \ncare  și-au  pierdut  viața  sau  au  fost  răniți  în  acele  zile.  Această \nConstituție  este  cea  de-a  doua  cea  mai  longevivă  Constituție  a \nRomâniei, după cea din 1866. \nAcum,  la  trei  decenii  de  la  adoptare  și  după  revizuirea \nnecesară aderării la Uniunea Europeană, în anul 2003, consider că este \nnecesară în continuare reformarea statului și a administrației publice \npentru  a  pune  în  centrul  preocupărilor  cetățeanul,  pentru  a  crește \neficiența  și  calitatea  serviciilor  publice  oferite  contribuabililor  și \npentru a crește responsabilitatea deținătorilor funcțiilor publice. \nPandemia COVID-19 a arătat încă o dată cât de importantă \neste asigurarea echilibrului dintre libertățile democratice și dreptul la \nviață, pe care statul trebuie să-l asigure tuturor, inclusiv prin servicii \nmedicale de care toți cetățenii români trebuie să beneficieze în mod \negal. Starea de alertă este, alături de limitările legale și legitime ale \n                                                                                             15                                                                                          \n     \nlibertăților cetățenilor pe o perioadă restrânsă, la fel de importantă ca \nși  nevoia  de  prezervare  a  drepturilor  și  libertăților  care  dau  esența \nstatului  democratic.  Nevoia  acestui  echilibru  este  evidentă,  astăzi, \ncând traversăm o perioadă de criză sanitară în care sunt necesare unele \nreglementări pentru combaterea COVID-19. Trebuie să traversăm cu \nbine,  împreună,  această  perioadă  și  voi  lua  toate  măsurile  necesare \npentru  a  trece  țara  prin  această  criză,  cu  sprijinul  experților  și  al \npersonalului de specialitate, al instituțiilor statului, în colaborare cu \npartenerii europeni și internaționali, dar mai ales cu sprijinul tuturor \ncetățenilor României. \nExcelențele Voastre, \nDistinși invitați, \nAșa  cum  am  subliniat  de  la  această  tribună  și  cu  prilejul \nacordării votului de învestitură, în centrul preocupărilor Guvernului se \naflă cetățeanul  român și binele comun. Alături de toți  miniștrii din \nacest Guvern ne angajăm să facem tot ce depinde de noi pentru ca \nsituația  economică,  socială  și  sanitară  a  românilor  să  se \nîmbunătățească. \nOamenii au așteptări legitime de la noi: să cultivăm respectul \nfață  de  lege,  să  apărăm  adevărul,  dreptatea,  unitatea  socială  și \nsolidaritatea. Lucrăm pentru cetățeni, luând la timp, cu bună-credință \nși  nepărtinitor,  decizii  care  să  ducă  la  o  viață  în  siguranță,  la \ndezvoltare, la respectarea demnității fiecăruia și la o viață mai bună. \nObiectivul nostru este ca prin măsurile pe care le vom implementa să \nasigurăm dezvoltarea și prosperitatea țării noastre. \n                                                                                             16                                                                                          \n     \nValorile și libertățile constituționale există în fiecare dintre \nnoi, ne unesc, ne fac mai puternici ca națiune, iar idealurile comune \nreprezintă liantul între cetățeni și instituțiile statului. \nDe aceea, vă cer sprijinul, atât dumneavoastră, dar și tuturor \ncetățenilor,  pentru  a  construi  o  țară  mai  puternică  și  prosperă, \naducându-i  pe  oameni  împreună  în  jurul  unui  obiectiv  comun: \ndezvoltarea și bunăstarea României și a românilor. \nÎn calitate de cetățean român și de prim-ministru al României, \nvoi  milita  întotdeauna  pentru  respectarea  literei  și  spiritului \nConstituției și pentru domnia legii. \nVă mulțumesc. (Aplauze.) \n                                                                                             17                                                                                          \n     \nDomnul Florin-Vasile Cîțu: \nMulțumim, domnule prim-ministru. \nInvit  la  tribună  pe  Excelența  Sa,  domnul  Valer  Dorneanu, \npreședintele Curții Constituționale. \nDomnule președinte! \nDomnul  Valer  Dorneanu  (președintele  Curții \nConstituționale): \nStimate domnule președinte al Senatului Florin Cîțu,  \nStimate  domnule  președinte  al  Adunării  Naționale,  al \nCamerei  Deputaților  -  zicem  Adunare  Națională,  pentru  că  așa  îi \nspunea pe vremuri, \nDistinse domnule prim-ministru Nicolae Ciucă, \nLa mulți ani și pentru ziua dumneavoastră de astăzi! \nDistinși miniștri,  \nDomnule președinte Emil Constantinescu, \nStimați parlamentari, \nDați-mi voie să mă răsfăț și să vă spun dragi colegi, \nÎnaltpreasfinția Voastră, \nOnorată asistență, \nMulțumesc  în  primul  rând  Parlamentului  pentru  onoranta \ninvitație  de  a  mă  adresa,  în  calitate  de  președinte  al  Curții \nConstituționale,  acestei  distinse  adunări  care  cinstește  Constituția \nRomâniei. \nÎn calitate de garant al supremației Constituției, pentru noi, \nCurtea Constituțională, este o mare onoare acest lucru și în această \n                                                                                             18                                                                                          \n     \ncalitate îmi permit să vă amintesc faptul că actul fundamental al țării \neste o adevărată Biblie și nu întâmplător fiecare dintre noi începem \nactivitatea depunând jurământul de credință cu mâna pe Constituția \nRomâniei și pe Biblie.  \nSărbătorim, astăzi, 30 de ani de la „momentul zero”, de la \nborna de stat a democrației românești, 30 de ani de la debutul unei \nperioade istorice pentru neamul românesc, unei epoci dorită a fi de \nlibertate și speranță, de încredere și entuziasm, care să succeadă anilor \nlungi,  apăsători  și  tenebroși  ai  comunismului,  30  de  ani  de  la \nadoptarea Constituției României.  \nLa acest moment aniversar, să ne amintim faptul că nu a fost \ndeloc  ușor  să  se  elaboreze  o  nouă  Lege  fundamentală,  care  să \nreușească mai întâi de toate să smulgă societatea din automatismele \ncomportamentale  și  atitudinile  formate,  fără  voia  sa,  sub  povara \nvremurilor,  pe  parcursul  jumătății  de  secol  petrecute  în  regimul \ncomunist, mai apoi să imprime un suflu nou, democratic, în acord cu \nspiritul  european,  care  să  rezoneze  cu  aspirațiile  și  idealurile \nRevoluției din Decembrie 1989 și să ofere, în același timp, mecanisme \njuridice concrete și eficiente, care să răspundă așteptărilor poporului. \nAdunarea  Constituantă,  instituită  în  acest  scop,  a  avut  la \ndispoziție pentru acest copleșitor demers creator un termen de 18 luni \nde la înființare. Lucrările Adunării Constituante s-au desfășurat astfel \nîncât  să  asigure  Adunării  Constituante  timpul  necesar  pentru  o \nelaborare ca atare. \n                                                                                             19                                                                                          \n     \nS-au conceput două lecturi, în acest scop, prima lectură având \nca  obiect  inițierea  membrilor  Adunării  Constituante  cu  modul  de \nredactare a unei constituții, precum și informarea acestora cu privire la \nconținutul constituțiilor din statele democratice. \nProcesul  de  elaborare  a  Constituției  a  beneficiat  de  o \nsubstanțială  asistență  internațională,  fiind  valorificată  experiența \nstatelor cu tradiție democratică. \nComisia  a  avut  întâlniri  inclusiv  cu  reprezentanți  ai  unor \nautorități  internaționale,  mai  ales  organisme  ale  ONU  și  ale \nConsiliului Europei, iar lucrările comisiei au fost analizate în cadrul \nComisiei de la Veneția. Un rol important l-au avut avizele comunicate \nde  diferite  organizații,  precum  Comitetul  Helsinki  pentru  drepturile \nomului,  dar  și  discuțiile  purtate  cu  diferiți  specialiști  în  drept \nconstituțional din numeroase țări, și chiar participarea nemijlocită a \nunor  specialiști  francezi,  în  frunte  cu  reputatul  profesor  Robert \nBadinter; la dezbaterile acestea care au însoțit elaborarea Constituției \ns-au valorificat și tradițiile constituționalismului românesc, preluat din \nprincipiile revoluției franceze. \nPrecizez aceste detalii pentru a evidenția dorința membrilor \nAdunării  Constituante  de  a  elabora  o  lege  fundamentală  a  statului \nromân  care  să  fie  în  concordanță  cu  standardele  internaționale  în \nmaterie  constituțională,  care  să  înglobeze  patrimoniul  democratic \neuropean  și  care  să  înalțe  viața  juridică,  politică  și  economică  a \nsocietății  românești  la  un  nivel  similar  celor  al  statelor  cu  sisteme \ndemocratice consolidate printr-o îndelungată tradiție. Să apreciem și \n                                                                                             20                                                                                          \n     \nsă respectăm acest efort uriaș, realizat cu toată convingerea și cu bună-\ncredință! \nDesigur  că,  fiind  o  creație  umană,  Constituția  noastră  nu \nputea  fi  perfectă,  ireproșabilă,  dar  conținutul  ei  reușește  să  ofere \nsuficiente repere pentru construirea pe baza sa a unui sistem care să \npermită  buna  funcționare  a  instituțiilor  publice  și  a  vieții  politice, \neconomice, în ansamblul său. În timp, pe măsura evoluției sociale, a \ndezvoltării complexului de relații interumane și interinstituționale, a \nremodelării peisajului socio-politic, unele aspecte nu au mai corespuns \nnoilor realități, diferite de cele avute în vedere în puterea constituantă \noriginală.  Tocmai  pentru  acest  motiv,  a  fost  înscrisă  în  Constituție \nposibilitatea revizuirii sale, iar anul 2003 a fost momentul în care s-a \nrealizat  o  astfel  de  primenire  a  legii  noastre  supreme,  corijându-se \nimperfecțiunile, adaptându-i-se prevederile la schimbările survenite și \nîmbunătățindu-i-se soluțiile propuse inițial. \nDe asemenea, revizuirea din 2003 a avut un scop mai mult \ndecât atât, reconfigurându-se cadrul constituțional național, astfel încât \nsă permită aderarea României la Organizația Atlanticului de Nord și \nintegrarea în Uniunea Europeană. \nAșadar, deși este Legea fundamentală a statului, Constituția \nnu  putea  rămâne  încremenită  în  timp,  ci  poate  fi  modificată  atunci \ncând această necesitate apare ca stringentă. Dar revizuirea Constituției \ntrebuie făcută cu responsabilitate, cu înțelepciune, cu simțul datoriei \nfață de popor, cu intenția sinceră de a aduce un beneficiu acestuia, și \nnu dintr-o dorință, chiar inspirată, unilaterală. Din păcate, însă, ideea \n                                                                                             21                                                                                          \n     \nrevizuirii  Constituției  a  fost  utilizată  nu  de  puține  ori  ca  miză \nelectorală, lipsită de o serioasă acoperire sub aspectul motivației și al \njustificării  raționale,  fiind  transformată  într-un  instrument  de \nmanipulare  în  vederea  obținerii  de  capital  electoral  din  promisiuni \nirealizabile. O astfel de atitudine distructivă nu face altceva decât să \nsemene  îndoială,  să  inducă  o  stare  de  incertitudine  cu  privire  la \nordinea  constituțională,  fragilizând  însăși  construcția  democratică  a \nstatului.  Din  fericire,  probabil  anticipând  asemenea  inițiative \noportuniste, legiuitorul constituant a instituit o procedură complexă de \nrevizuire, compusă dintr-o succesiune de etape și prevederi obligatorii, \nstabilind în final și limitele revizuirii, care fac obiectul așa-zisei părți \nrigide a Constituției. \nAr trebui ca în lupta politică să se renunțe la ideea de a se da \ntot  timpul  vina  pe  pretinsele  imperfecțiuni  ale  Constituției  pentru \nnerealizările, pentru insuccesele clasei politice. Mecanismul statal va \nputea funcționa perfect în baza actualei reglementări constituționale \ndacă prevederile Legii fundamentale vor fi respectate atât în litera, cât \nși  în  spiritul  lor.  Domnia  legii,  care  este  o  exigență  esențială  a \nprincipiului statului de drept, ar trebui să fie un adevărat far călăuzitor \npentru toți participanții la viața publică. Nu puțini sunt cei care invocă \nacest concept al statului de drept, dar uită care este semnificația sa, \nuită că acesta implică subordonarea statului în toate componentele sale \nfață de drept și în primul rând față de Constituție și că are ca scop \ntocmai  ponderarea  eventualelor  tendințe  abuzive  discreționare  ale \nstructurilor  etatice.  Or,  se  știe  că  puterea  exemplului  este  o  armă \n                                                                                             22                                                                                          \n     \nredutabilă. Cum putem pretinde cetățenilor să respecte și să cinstească \nLegea fundamentală a țării dacă unii dintre cei care dețin și exercită \nputerea politică în numele lor o pun la îndoială sau o bagatelizează? \nCum putem aștepta din partea poporului să fie mândru de Constituția \nsa, când unii dintre reprezentanții acestuia o contestă? \nÎn  calitate  de  garant  al  supremației  Constituției,  Curtea \nConstituțională vă invită să prețuim împreună importanța cărții noastre \nfundamentale,  să-i  recunoaștem  obligativitatea  și  să  o  respectăm  în \nlitera și spiritul ei. \nLa mulți ani Constituției României! \nȘi v-aș ruga să-mi permiteți o scurtă informare.  \nÎn foaierul din fața sălii de ședințe sunt mai multe panouri \norganizate cu sprijinul generos al Arhivelor Naționale, al Monitorului \nOficial și al AGERPRES-ului, care redau constituțiile în original, cu \nsemnăturile respective, Constituția din 1866, invocată și aici ca model, \nConstituția din 1923 și Constituția din 1991. \nVă mulțumesc foarte mult pentru atenție. (Aplauze.) \nDomnul Florin-Vasile Cîțu: \nMulțumim, domnule președinte. \nDoamnelor și domnilor senatori și deputați, \nPotrivit celor convenite, în această ședință solemnă vor avea \nintervenții reprezentanți ai grupurilor parlamentare reunite, în limita a \n7 minute pentru fiecare grup parlamentar, iar deputaților și senatorilor \nneafiliați  li  se  alocă  3  minute,  cu  o  singură  intervenție,  printr-un \nreprezentant comun. \n                                                                                             23                                                                                          \n     \nAvem lista. Doar Grupul parlamentar AUR nu a ... \nDomnul George-Nicolae Simion (din sală): \nStați că vă dau acum! \nDomnul Florin-Vasile Cîțu: \nVă rog! \nDin partea Grupurilor parlamentare ale PSD, domnul senator \nRobert Cazanciuc. \nDomnul Robert-Marius Cazanciuc: \nDomnule președinte al Senatului, \nDomnule președinte al Camerei Deputaților,  \nDomnule prim-ministru, \nStimați membri ai Guvernului, \nDoamnă ministru, \nDomnule președinte Emil Constantinescu,  \nDomnule președinte Dorneanu, \nÎnaltpreasfinția Voastră, \nDragi colegi, \nÎn misiunea noastră, ca membri ai Parlamentului, de a face \ncunoscută legea, facem deseori referire la litera și spiritul ei. \nDacă  vorbim  de  Legea  fundamentală,  avem  aici  spiritul \nConstituției,  care  s-a  transformat  într-o  esență  tare  -  Constituția \nRomâniei. \nAm  luat  de  la  bibliotecă  această  geneză  și  dați-mi  voie  să \ncitez câteva rânduri din această carte: „Emoția mea este firească în \n                                                                                             24                                                                                          \n     \nacest moment solemn, când pentru a treia oară, în decurs de 150 de \nani, România are prilejul ca, prin reprezentanții săi aleși, să dezbată și \nsă voteze o constituție adevărată”. \nAstăzi, la 30 de ani de la acest discurs, rostit de Dan Amedeo \nLăzărescu în 1991, avem aceleași preocupări de a cârmui țara spre un \nviitor european, numai că de această dată viitorul european este legat \nși  de  utilizarea  adecvată  a  uriașelor  resurse  puse  la  dispoziția  țării \nnoastre pentru a reduce decalajele față de alte state europene care timp \nde 50 de ani au avut un destin mai bun decât am avut noi la frontiera \nEuropei. \nSpunea, la vremea respectivă, profesorul Iorgovan, că speră \nca această Constituție să aibă rolul unui adevărat pact social. \nDincolo  de  reașezarea  statului  român  pe  principii  real \ndemocratice, Constituția din 1991, pe care o sărbătorim astăzi, a fost și \nun rezultat al transpunerii în lege a entuziasmului celor care își doreau \nlibertatea, despre  care auziseră de la părinți, bunici sau din filmele \namericane, dar și a entuziasmului celor care plătiseră cu ani grei de \ntemniță comunistă pentru vina de a lupta pentru libertate.  \nAstăzi, noi, parlamentarii, avem o dublă datorie față de acești \noameni și față de urmașii noștri. Avem datoria de a înțelege dacă în \ncei 30 de ani care au trecut de la adoptarea Constituției aceasta a reușit \nsă  se  facă  cunoscută  și  înțeleasă  de  poporul  ei,  dacă  spiritul  Legii \nfundamentale a fost deslușit de cei chemați să o aplice și să o apere. \nLa  începutul  anilor  '90,  Constituția  a  fost  percepută  mai \ndegrabă ca un reper academic, departe de viața obișnuită. \n                                                                                             25                                                                                          \n     \nO cercetare sociologică realizată recent ne-a arătat că pentru \nromâni Constituția reprezintă astăzi nu doar un set de principii, ci un \ntext viu, aflat în vârful ierarhiei legilor, care poate influența în mod \ndirect viața fiecăruia dintre noi. \n63% dintre români consideră că o modificare a Constituției \nle-ar face o viață mai bună. \nNe-am întrebat la începutul anului dacă ar fi o idee bună ca \nstatul  să  distribuie  fiecărui  cetățean  câte  o  Constituție.  90%  dintre \nromâni au spus că da, ar fi o idee foarte bună. Românii vor să aibă un \nreper, vor să știe că pot apela la cineva fundamental atunci când ceva \nnu merge bine. \nGardianul  Constituției  este,  de  29  de  ani,  Curtea \nConstituțională, care prin 22.000 de decizii pronunțate până în prezent \nne-a arătat cum trebuie interpretate textele Constituției, dar și limitele \nunora dintre ele, care au rămas tributare contextului social economic \nîn care au fost adoptate. \nGardian al Constituției sau făuritor de legi? \nSunt  convins  că  membrii  Curții  Constituționale  își  pun \naceastă întrebare la fiecare decizie  pe care o pronunță, iar numărul \nmare al acestora arată, de asemenea, nevoia cetățeanului de a respecta \nConstituția,  de  către  fiecare  dintre  noi,  dar  și  de  către  instituțiile \nstatului. \nTitulatura  marginală  a  primului  articol  din  Constituție  este \n„Statul român”. Poate era mai potrivit dacă primul articol se numea \npur și simplu România, pentru a arăta preeminența poporului român. \n                                                                                             26                                                                                          \n     \nLegea  fundamentală  trebuie  să  aibă  în  centrul  ei  omul,  cu \ndrepturile și libertățile lui fundamentale, cu un stat capabil în mod real \nsă  asigure  protejarea  lor,  printr-o  arhitectură  constituțională  care  să \nstatueze principiul supremației și respectării Constituției și a legilor, \nprecum și cooperarea loială dintre puteri, toate acestea în beneficiul \ncetățeanului. \nDacă această constituție îndeplinește astăzi acest rost vă invit \nsă reflectăm și să lucrăm împreună. \nPentru  un  dialog  eficient  despre  Constituție  și  pentru  a \ncunoaște modele ce pot contribui la conturarea propriilor convingeri \naveți la dispoziție o carte în format electronic. \nÎn 2015, cu ajutorul a patru profesori universitari, am tradus \nîn  limba  română  toate  constituțiile  Uniunii  Europene.  O  să  primiți \nfiecare dintre dumneavoastră, printr-un mesaj, din partea liderilor de \ngrup, această carte în format electronic. \nDupă 30 de ani îi evocăm astăzi aici pe membrii Adunării \nConstituante care ne-au lăsat moștenire o constituție care a reașezat \nțara după comunism. \nCare va fi moștenirea noastră, a celor de aici? Ce vom lăsa \nnoi?  O  împărțire  a  românilor  în  mai  multe  categorii:  bugetari  și \ncorporatiști, locuitori în țară sau în diaspora, pro sau contra Uniunii \nEuropene, pro sau contra justiției. \nDupă  câteva  luni  de  dezbateri  în  cadrul  Partidului  Social \nDemocrat ne-am pus întrebarea dacă această Constituție poate fi un \nliant al națiunii. \n                                                                                             27                                                                                          \n     \nPentru  a  căuta  răspuns  la  această  întrebare,  Asociația  „Pro \nDemocrația”  și  Institutul  Social-Democrat  „Ovidiu  Șincai”  au \norganizat  pe  1  iulie  o  dezbatere  consacrată  analizei  de  ansamblu  a \nevoluției societății românești guvernată de actuala Constituție. \nAți  primit  fiecare  dintre  dumneavoastră  această  carte.  Cei \ncare n-ați primit-o încă, o veți primi cu siguranță. Este un volum care \nreunește lucrările a 12 profesori universitari și 2 membri ai Adunării \nConstituante.  Au  fost  invitați  să-și  exprime  opiniile  cu  privire  la  o \nConstituție a viitorului și asupra măsurii în care Legea fundamentală \npoate fi îmbunătățită, astfel încât să răspundă marilor provocări ale \nRomâniei de astăzi, obiectivelor comune europene și ale omenirii, în \ngeneral.  \nVorbind de viața acestei Constituții și de obiectivele comune \neuropene,  fostul  ministru  al  integrării,  profesorul  Vasile  Pușcaș, \nspunea că revizuirea din 2003 a tratat aderarea la Uniunea Europeană \nca  un  simplu  act  de  politică  externă,  și  nu  ca  un  proces  intern  de \ntransformare a statului și a societății. \nRevizuirea din 2003 a reprezentat actul juridic care a făcut \nposibilă aderarea la Uniunea Europeană și NATO. \nÎncercările de revizuire din 2011-2013 au fost arme în bătălia \npolitică internă, din păcate, dar, în același timp, au arătat nevoia de \nclarificare a unor  texte scrise poate cu prea  mult entuziasm în anii \n1990-1991 și nevoia de a consfinți statutul nostru real de membri ai \nUniunii Europene și ai NATO. \n                                                                                             28                                                                                          \n     \nModificările actualei Constituții ar putea fi abordate din cel \npuțin trei perspective, dacă doriți. Aș spune una tehnică – și vă dau un \nexemplu – art. 29 vorbește de telegrame. Am întrebat Poșta Română \ncând a fost trimisă ultima telegramă. Acum mai bine de 10 ani. \nDomnul Florin-Vasile Cîțu: \nDomnule senator, vă rog să încercați să finalizați! \nDomnul Robert-Marius Cazanciuc: \nImediat, domnule președinte! E un moment solemn. \nDe  opțiune  politică,  regionalizarea  și  formarea  Guvernului. \nPoate președintele să încredințeze formarea Guvernului partidului care \na  câștigat  alegerile?  Și  inovativă.  Reglementarea  constituțională  a \nrolului opoziției parlamentare, protejarea drepturilor fundamentale în \nfața  provocărilor  generate  de  evoluția  inteligenței  artificiale  sau \nprotejarea  statului  în  fața  regimurilor  comerciale  și  economice \ntransfrontaliere. \nCred că astăzi, în Parlament, avem obligația față de poporul \nnostru să lansăm dezbateri publice față de principalele teme ale vieții \nsociale,  economice  și  politice,  asupra  modului  în  care  drepturile \nfundamentale  sunt  respectate  în  mod  real,  asupra  modului  în  care \nputerile statului au funcționat în slujba poporului și care în final să \nconducă,  de  ce  nu,  la  un  acord  politic  național  pentru  o  eventuală \nrevizuire a Constituției. Un asemenea proiect ar putea reprezenta un \nliant al națiunii care să contribuie la uniunea spirituală a poporului \nromân. \n                                                                                             29                                                                                          \n     \nVa fi posibil doar în măsura în care acest proces va fi unul \nautentic  și  oamenii  vor  vedea  că  este  unul  autentic,  nu  ca  un  alt \ninstrument într-o bătălie politică. \nDezbaterea  națională  în  jurul  temei  revizuirii  Constituției \npoate fi un instrument de atingere a obiectivului de refacere a legăturii \nțării cu fiecare român. \nAstăzi suntem datori să le lăsăm celor care vin după noi o \nRomânie în bună stare. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule senator. \nDin partea Grupurilor parlamentare ale PNL....  \n(Domnul  senator  Robert-Marius  Cazanciuc  revine  la \ntribună.) \nMai aveți? \nDomnul Robert-Marius Cazanciuc: \nAți primit, de asemenea, stimați colegi, o coliță nouă, timbre \nrealizate în 2019 de către Romfilatelia, în care pentru prima dată pe \ntimbre  au  fost  puse  drepturile  fundamentale.  Sunt  nouă  drepturi \nfundamentale, tipărite în milioane de exemplare, care au încercat să \nfacă cunoscută românilor Legea fundamentală. \nMulțumesc. (Aplauze.) \nDomnul Florin-Vasile Cîțu: \nMulțumim, domnule senator. \n                                                                                             30                                                                                          \n     \nO inițiativă foarte bună. \nDin partea Grupurilor parlamentare ale PNL, doamna senator \nLaura-Iuliana Scântei. \nDoamna Laura-Iuliana Scântei: \nVă mulțumesc, domnule președinte. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule președinte Emil Constantinescu, \nÎnaltpreasfinția Voastră, \nDomnule președinte al Curții Constituționale, \nDistinși membri ai Corpului diplomatic, \nDragi invitați, \nDoamnelor și domnilor senatori și deputați, \nSărbătorim într-adevăr 30 de ani de la intrarea în vigoare a \nConstituției din 1991. \nTimp  de  30  de  ani,  Constituția  a  garantat  stabilitatea \nregimului  politic,  a  oferit  termenul  de  referință  pentru  drepturile  și \nlibertățile fundamentale ale cetățenilor și a fost temelia pe care s-au \nconstruit instituțiile vitale ale statului. \nTotuși trebuie să fim sinceri, 30 de ani nu înseamnă mulți ani \nconstituționali.  Prin  comparație,  Constituția  de  la  1866  a  fost  în \nvigoare vreme de 57 de ani. Avem deci o Constituție tânără și, pe cale \nde consecință, o democrație la fel de tânără. \nDeși e tânără, Constituția prevede un obiectiv de țară istoric, \n                                                                                             31                                                                                          \n     \nîmpărtășit în egală  măsură de toate forțele politice responsabile, de \nautoritățile statului și de majoritatea românilor, și anume, România - \nstat democratic. Acel stat cu o democrație consolidată, axată pe cele 3 \nmari valori fondatoare ale liberalismului politic, și anume: protejarea \nvieții, promovarea libertății și garantarea proprietății. Adică un stat de \ndrept, un stat de tip occidental, care își respectă îndatoririle rezultate \ndin  angajamentele  internaționale,  inclusiv  cele  care  decurg  din \ncalitatea de stat membru UE și NATO. \nDoamnelor și domnilor, \nAți auzit și până acum, de la antevorbitorii mei, veți auzi în \ncontinuare, azi, la ceas aniversar, multe cuvinte frumoase, dar și critici \nla adresa Constituției în vigoare. Toate oferă răspunsuri cu privire la \nîntrebarea: Ce reprezintă Constituția României, după 30 de ani, pentru \ncetățeni,  pentru  politicieni  și  pentru  țară?  Că  înglobează  cele  mai \nînalte valori și idealuri ale unei societăți democratice, că este o pavăză \npentru  asigurarea  statului  de  drept  și  a  independenței  justiției,  o \ngaranție că nicio autoritate nu va abuza de puterea sa și va acționa în \nlimitele constituționale, că, într-adevăr, cuprinde catalogul de drepturi \nși libertăți fundamentale și că e un scut împotriva abuzului de putere al \nautorităților statului împotriva cetățenilor. \nÎn ce mă privește, am dorit astăzi să vă spun despre ce nu este \no Constituție. \nÎn primul rând, o Constituție nu este doar un document politic \nsau doar o lege care se poate modifica oricum și oricând, după bunul \nplac al unei majorități politice sau al unui partid care, de exemplu, s-ar \n                                                                                             32                                                                                          \n     \nteme că nu ar da nici după 20 de ani, în anul 2024, un candidat ales la \nfuncția de președinte al României. \nÎn  al  doilea  rând,  o  Constituție  nu  reprezintă  nimic  fără \nconstituționalism. Legea fundamentală a unui stat capătă valoare dacă \neste respectată în timp și dacă, prin respectarea continuă, la nivelul \nsocietății  se  creează  un  sentiment  puternic  de  apartenență  la \nConstituție și la valorile sale. \nÎn al treilea rând, o Constituție nu este în realitate opera unei \nmajorități  politice  conjuncturale,  deși  unii  așa  cred.  O  Constituție \ndurabilă este rezultatul unui autentic moment constituțional. Un astfel \nde moment constituțional a fost în anii 1990, 1991, atunci când s-a \nrealizat  trecerea  de  la  vechiul  regim  politic  totalitar  la  noul  regim \npolitic democratic. Constituția României a eliminat atunci posibilitatea \nconcentrării  puterii  în  mâinile  unei  persoane,  ale  unui  grup  de \npersoane  sau  ale  unei  instituții  și  așa  sperăm  să  rămână  pentru \ntotdeauna. \nMai târziu, în 2003, la momentul revizuirii, s-a avut în vedere \nnevoia fundamentală a României de a adera la structurile euroatlantice \nși de a se defini un destin european pentru societatea românească. \nFără  îndoială,  doamnelor  și  domnilor,  Constituția  nu  este \nperfectă,  iar  numeroasele  decizii  ale  Curții  Constituționale  i-au \nevidențiat vreme de 30 de ani și limitele și lipsurile. Cu toate acestea, \nmomentele  constituționale  autentice  pentru  revizuirea  Legii \nfundamentale trebuie să fie rezultatul unei nevoi sociale reale și să \nexprime  o  viziune  asupra  arhitecturii  statului,  construită  în  timp  și \n                                                                                             33                                                                                          \n     \nîmpărtășită de majoritatea cetățenilor. \nÎnchei spunându-vă că Partidul Național Liberal nu se teme \nde o revizuire a Constituției. PNL reafirmă angajamentul politic de a \ncontinua  construcția  statală  asumată  încă  de  la  înființarea  sa,  dar \natunci când va revizui Constituția nu va renunța la viziunea sa liberală \nasupra statului și asupra economiei. Liberalismul constituțional va fi \npromovat în continuare ca principiu de modernizare a statului român \nîn  era  digitalizării,  pentru  a  oferi  cetățenilor  cu  adevărat  un  stat \nfuncțional, bazat pe o economie liberă, pe domnia legii și pe respectul \ndrepturilor fundamentale. \nAșadar,  azi,  la  ceas  aniversar,  urăm  Constituției  noastre \nlongevitate  și  respect  din  partea  tuturor  –  cetățeni  și  întreaga  clasă \npolitică! \nVă mulțumesc. (Aplauze.) \nDomnul Florin-Vasile Cîțu: \nMulțumesc, doamnă senator. \nDin partea Grupurilor parlamentare ale USR, domnul senator \nRadu-Mihai Mihail. \nDomnul Radu-Mihai Mihail: \nMulțumesc, domnule președinte. \nDoamnelor și domnilor, \nSuntem  un  stat  care  derapează  spre  eșec  și  Constituția  din \n1991  nu  este  străină  de  ceea  ce  se  întâmplă.  Constituția  României \nmoderne, libere și prospere ar fi trebuit să înceapă cu punctul 8 de la \n                                                                                             34                                                                                          \n     \nTimișoara. Cu despărțirea conștientă și asumată de trecutul totalitar și \nde aceia care i-au făcut posibilă existența timp de o jumătate de veac. \nConstituția de la 1991 a venit după „Duminica orbului” din \n1990  și  a  consfințit  restaurația  foștilor  comuniști  și  securiști  din \nRomânia.  A  fost  scrisă  după  chipul  și  asemănarea  destinatarului  și \nautorului  –  Ion  Iliescu,  zis  și  comunist  cu  față  umană,  și  Antonie \nIorgovan, zis și comunist cu studii juridice. \nConstituția României validată la referendumul din decembrie \n'91 a fost scrisă de un președinte al Asociației Studenților Comuniști \ndin  Universitatea  București,  pentru  președintele  Uniunii  Tineretului \nComunist. \nAcum  30  de  ani  eram  reporter  la  Radio  Delta  și  eram  pe \nstradă și îi întrebam pe oamenii care mergeau foarte mândri să voteze \nConstituția, dacă au citit textul și de ce îl votează? Și răspunsul era \ncam același de la toți: „Păi, ne-a spus Ion Iliescu că e de bine”. \nUSR a apărut pentru că românii s-au săturat să le spună un \ntătuc și gașca lui ce să facă. (Aplauze. Vociferări.) \nAcum  oamenii  sistemului  tot  vorbesc  despre  schimbarea \nConstituției, astfel încât președintele să nu mai fie ales de români, ci \nde ei. (Vociferări.) \nOamenii fără chip vor ca funcția de președinte al românilor să \npoată fi scoasă la mezat și tranzacționată între grupurile parlamentare, \nmonedă de schimb în trocurile politice, departe de ochii lumii și de \nochii cetățeanului. \nUSR  a  apărat,  apără  și  va  apăra  statul  de  drept  și  valorile \n                                                                                             35                                                                                          \n     \ndemocrației liberale de toate încercările de a pune instituțiile statului, \noricare  ar  fi  ele...  (Vociferări.)  ...la  dispoziția  infractorilor,  a \nevazioniștilor, a hoților din bugetul de stat și a combinatorilor politici \ncare îi cauționează. (Vociferări.) \nȘi închei cu o ultimă remarcă. Antonie Iorgovan, părintele \nConstituției din '91, a fost, ca tot românul imparțial, expert în cadrul \nComisiei juridice constituționale și pentru drepturile omului din cadrul \nCFSN  și  independent,  dar  afiliat,  în  legislatura  '90-'92,  la  Grupul \nparlamentar al PNL, pentru ca apoi să treacă la PSD, demonstrând \nastfel multilateralismul FSN-ismului, așa cum îl vedem și astăzi. \nNu-i așa că de acolo de sus, de unde se află, Caragiale râde cu \ngura până la urechi? (Vociferări. Aplauze.) \nDomnul Florin-Vasile Cîțu: \nMulțumesc, domnule senator. \nDin  partea  Grupurilor  parlamentare  AUR,  domnul  George \nSimion. \nDomnul George-Nicolae Simion: \nMulțumesc frumos. \nA fost un referendum pentru modificarea Constituției, să fie \nspecificat  faptul  că  în  România  căsătoria  este  între  un  bărbat  și  o \nfemeie. Sper că nu vreți să modificați Constituția în sensul în care să îl \nluați pe domnul Cîțu legal de soție, da? (Vociferări.) \nNoi nu suntem de acord cu faptul că trebuie să se producă o \nfederalizare  sau  o  regionalizare  sau  cum  dorește  unul  sau  altul  din \n                                                                                             36                                                                                          \n     \npartidele și organizațiile non-guvernamentale care sunt în Parlament \nastăzi. Nici pentru punerea în acord cu anumite prevederi europene. \nNoi  credem  că  a  noastră  Constituție  este  foarte  bună.  Și  unele \nîncercări de încălcare a Constituției, cum a fost înlăturarea Avocatului \nPoporului, neconstituțională, au fost stopate. \nȘi dacă tot ne-ați dat niște timbre aici, în care sunt prevăzute \narticolele  fundamentale,  vedeți  că  pierdem  o  generație,  pentru  că \ndreptul la învățătură este asigurat. Din păcate, nu a fost asigurat de \nstatul  român,  prin  hotărâri  de  Guvern  care  sunt  aduse  aici,  în \nParlament  și  noi  doar  trebuie  să  le  ascultăm,  nici  măcar  nu  putem \ninterveni asupra stării de alertă. \nÎncetați  să  călcați  în  picioare  drepturile  fundamentale  ale \nromânilor și începeți să respectați Constituția! \nNu prin ședințe solemne faceți asta, ci respectând Constituția \nși eliminând orice formă de obligativitate asupra românilor! \nConstituția este bună. Trebuie susținută și trebuie apărată de \nuzurpatori, atât de aici, de la București, cât și de la Bruxelles! \nVă mulțumesc. (Aplauze.) \nDomnul Florin-Vasile Cîțu: \nMulțumesc. \nDomnul Tanasă. \nDomnul Dan Tanasă: \nDa. \nÎnaltpreasfinția Voastră, \n                                                                                             37                                                                                          \n     \nDomnule președinte al Camerei Deputaților, \nOnorați membri ai Guvernului, \nDoamnelor și domnilor senatori și deputați, \nArt.  3  al  Constituției  României  vorbește  despre  teritoriul \nRomâniei, care este inalienabil. \nDin  păcate,  în  ultimii  30  de  ani,  atât  PSD,  cât  și  PNL  și \nUDMR au permis vânzarea pământului României către străini, la un \nnivel demențial. \nDin  păcate,  suntem  poate  unici  în  lume,  ne-am  înstrăinat \npământul și am vândut, ne-am trezit într-o situație în care am permis, \nculmea, încălcarea art. 3 al Constituției României. \nArt. 12 vorbește de simbolurile naționale ale României. \nArt. 13 vorbește de limba națională, de limba română. \nEu  am  câștigat  câteva  zeci  de  procese  în  instanțele  din \nRomânia, prin care am încercat să impun respectarea limbii oficiale de \nstat. Și, din păcate, atât PSD, cât și PNL, ați tolerat timp de 30 de ani \natitudinile absolut inacceptabile ale UDMR atunci când vine vorba de \nsimboluri naționale și de limba oficială de stat în România. \nAți permis... ați permis – că plecați, domnule Kelemen Hunor \n–  ați  permis,  domnilor,  ca  în  Transilvania,  practic,  în  multe  zone, \nlimba maghiară să devină, practic, de facto limbă oficială de stat. Și \npermiteți în continuare, dragi colegi de la PSD și de la PNL! \nLimba oficială de stat nu este negociabilă cu nimeni! Și nici \nsimbolurile naționale! Acestea le puteți spune colegilor de la UDMR. \nȘi închei. \n                                                                                             38                                                                                          \n     \nArt. 47 vorbește despre faptul că: „Statul este obligat să ia \nmăsuri de dezvoltare economică și de protecție socială, de natură să \nasigure cetățenilor un nivel de trai decent”. \nÎn ultimii 30 de ani, modul în care PSD și PNL au înțeles să \nfacă  politică  în  România  ne  situează  pe  ultimele  locuri  la  ceea  ce \nînseamnă nivel de trai. Ultimele locuri în Europa. \nȘi, mai mult decât atât, modul în care PSD și PNL au făcut \npolitică în ultimii 30 de ani a dus la situația absolut inacceptabilă în \ncare peste 3,5 milioane de români au fugit de aici, de pe acest pământ. \nI-ați fugărit voi. Și, din păcate, în ultimii 4 ani, nici USR nu s-a lăsat \nmai prejos. \nMulțumesc. (Aplauze.) \nDomnul Florin-Vasile Cîțu: \nMulțumim. \nDomnul deputat Ciubuc. \nDomnul Ciprian Ciubuc: \nDomnule președinte al Senatului, \nDomnule președinte al Camerei Deputaților, \nDomnule președinte Constantinescu, \nStimați colegi, \nStimați invitați, \nEu am să vorbesc scurt. \nȘi am să vorbesc de art. 16 - cetățenii români sunt egali în \nfața legii. \n                                                                                             39                                                                                          \n     \nStimați colegi, \nNu  suntem  astăzi  în  măsură  să  respectăm  art.  16.  De  ce? \nPentru  că  pe  baza  ordonanțelor  de  urgență  și  a  stării  de  alertă, \ndrepturile  românilor  nu  sunt  respectate.  Avem  6  articole  din \nConstituție – domnule președinte al Curții Constituționale, puteți să \nconfirmați sau infirmați – care sunt călcate în picioare pentru că avem \no stare de alertă neconstituțională și măsuri restrictive aberante. \nVin de la întâlnirea care a avut loc săptămâna trecută, de la \nDelegația Adunării Parlamentare a Francofoniei, unde – vreau să vă \nspun un lucru foarte important și vă rog să fiți atenți cu toții – am fost \nadunați mai mulți parlamentari din Parlamentul României, care facem \nparte din Delegație, inclusivi parlamentari din toate țările francofone, \nni s-au ținut lecții de modificare a Constituției, sub motiv de COVID \nși sub motiv de pandemie. Din Parlamentul belgian ni s-a transmis, \ntrebuie  să  modificăm  Constituția  după  modelul  Luxemburg,  să \nomogenizăm  Constituția.  Inclusiv  toate  țările  care  fac  parte  din \nUniunea Europeană. \nDe asemenea, ni s-a vorbit despre suspendarea Parlamentelor \nnaționale. (Vociferări.) \nNi s-a vorbit de suspendarea Parlamentelor naționale. \nMă  bucur  că  colegii  de  la...  antevorbitorii  mei  au  vorbit \ndespre modificarea Constituției. \nStimați colegi, \n Nu putem să modificăm Constituția, să o omogenizăm dacă \nnu ne întoarcem la popor. \n                                                                                             40                                                                                          \n     \nAm  susținut  și  în  Parlamentul  din  Albania,  la  Adunarea \nParlamentară a Francofoniei, susțin și de aici – cum vă veți uita în \nochii  copiilor  dumneavoastră  sau  în  ochii  românilor  dacă  vom \nmodifica Constituția și vom omogeniza Constituția după Constituția \ndin Luxemburg... (Vociferări.) ...sub motiv de COVID și sub motiv de \npandemie? \nAm  numărat,  de  19  ori  s-a  vorbit  de  cuvântul  „control”. \nControlul  pandemiei,  nemijlocit,  controlul  oamenilor.  Nu  putem \ncontrola  pandemia  dacă  nu  putem  controla  mișcarea  oamenilor  în \nEuropa și în statul național. \nOameni buni, \nStimați colegi, \nMă adresez și românilor și dumneavoastră. \nSă vă ferească Dumnezeu de o revoltă populară! \nCum  le-am  spus  și  francezilor  din  Parlamentul  din  Albania, \nromânii nu sunt ca francezii, să iasă o lună, două, trei, o lună, 10 luni la \nproteste. Românii au ieșit 9 zile și Ceaușescu a dispărut. \nNoi avem o istorie de comunism. Știm că aceste restricții care ni \nse  impun  în  Parlamentul  național  vin  doar  să  îngrădească  drepturi  și \nlibertăți și nu măsuri ca să controlăm pandemia! \nNu putem să suspendăm drepturile noastre fundamentale conform \nConstituției și să modificăm Constituția fără să ne întoarcem la popor! \nDe  aceea,  vă  rog  pe  toți  să  conștientizați  că  pentru  orice \nmodificare a Constituției trebuie să fie direct întrebat și poporul român, și \noamenii care ne-au ales. \nVă mulțumesc. \n                                                                                             41                                                                                          \n     \nȘi sunt încrezător că dumneavoastră veți reflecta la ce am vorbit \nastăzi aici. \nPuteți să-i întrebați și pe colegii dumneavoastră care au fost în \nParlamentul din Albania, să vă confirme acest lucru. \nMulțumesc. (Aplauze.) \nDomnul Florin-Vasile Cîțu: \nMulțumim. \nVă  garantăm  că  orice  modificare  se  va  face  doar  prin \nreferendum, deci mergem la popor. \nGrupul parlamentar al UDMR, domnul Csoma Botond. \nDomnul Csoma Botond: \nOnorați invitați, \nDoamnelor și domnilor deputați, \nRomânia  a avut o experiență totalitară cruntă sub regimul \ncomunist, mai ales în „Epoca de Aur”, sub Ceaușescu. Iar dacă luăm \nîn considerare acest lucru cred că adoptarea Constituției în anul 1991 a \nfost  un  pas  foarte  important  pe  drumul  făuririi  unei  societăți \ndemocratice, după decenii lungi de totalitarism. \nSigur, acea Constituție, Constituția de la 1991, a reflectat atât \nmomentul  politic,  cât  și  majoritatea  parlamentară  existentă  sau \nmajoritatea din Adunarea Constituantă, dar a reflectat și acea euforie, \npentru că oamenii în sfârșit erau liberi și puteau să-și spună opinia \nliber în această țară și nu sosea  mașina neagră dimineața să-i ducă \nundeva. \nȘi cred că a fost un moment foarte important, din acest punct \n                                                                                             42                                                                                          \n     \nde vedere. \nS-a  mers  pe  ideea  unei  –  cred  eu  –  unei  republici \nsemiprezidențiale, care nu e similară nici cu Franța, nici cu Statele \nUnite. Sunt niște deosebiri importante.  \nÎn Statele Unite nu există premier.  \nÎn Franța, premierul este subordonat președintelui.  \nLa  noi,  premierul  nu  este  subordonat,  dar  președintele \ndesemnează candidatul la funcția de premier. \nȘi dacă ne uităm, în ultimii 15 ani a existat un conflict major \nîn sânul puterii executive, mai ales când vorbim politic de coabitare \nîntre președinte și premier. \nȘi cred că acest conflict permanent care a existat în puterea \nexecutivă nu a făcut cinste României. \nȘi,  din  acest  punct  de  vedere,  cred  că  avem  nevoie  de  o \nmodificare a Constituției. Să lămurim anumite chestiuni, nu numai în \nsânul puterii executive, putem vorbi și de Parlament. \nNoi  propunem  să  menținem  sistemul  bicameral,  dar  cu \natribuții  separate,  pentru  Senat  și  Camera  Deputaților,  și  ne  putem \ngândi  și  la  un  sistem  distinct  de  alegere  a  Senatului  și  a  Camerei \nDeputaților. \nSigur că prin Constituția de la 1991 s-a instituit și un sistem \nde checks and balances, acest mecanism de protecție și echilibru care \nîn  multe  cazuri  a  funcționat,  în  multe  cazuri  nu  a  funcționat.  De \nexemplu, când președintele României, în foarte multe cazuri, cred eu \nși  credem  noi,  de  la  UDMR,  indiferent  cine  a  fost  președintele \n                                                                                             43                                                                                          \n     \nRomâniei, și-a depășit atribuțiile constituționale, neavând o activitate \nde  mediere,  ci  având  o  activitate  eminamente  politică,  în  anumite \nmomente, în această țară. \nSigur, trebuie să aducem în discuție și statutul minorităților, \nstatutul minorităților din România. \nPoate ați citit și dumneavoastră că în anumite documente pe \ncare  România  le-a  adoptat,  atât  în  CSAT  sau  în  alte  instituții, \nminoritățile  naționale  de  multe  ori  reprezintă  un  factor  de  risc  la \nadresa securității naționale. \nCred că după 30 de ani a venit timpul ca să existe o relație de \nîncredere între statul român și  minoritățile naționale care trăiesc pe \nteritoriul statului român. Și, în această privință, s-ar impune, stimați \ncolegi,  ca  minoritățile  naționale  să  devină  factori  constitutivi  ai \nstatului român. Cred că după 30 de ani și în România se poate realiza \nacest lucru. \nDacă vorbim de modificarea Constituției, cred că o reașezare \nîn  sânul  puterii  executive  am  putea  realiza  și  prin  trecerea  la  o \nrepublică parlamentară. \nNu aș dori să intru în detaliu acum, ce înseamnă o republică \nparlamentară,  dar  vreau  să  vă  supun  atenției  următorul  aspect  -  în  \nUniunea  Europeană,  în  majoritatea  țărilor  membre,  există  republică \nparlamentară. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule deputat. \n                                                                                             44                                                                                          \n     \nDin  partea  Grupului  parlamentar  al  minorităților  naționale, \ndomnul deputat Cătălin-Zamfir Manea. \nDomnul Cătălin-Zamfir Manea: \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nStimate domnule președinte Constantinescu, \nDomnule președinte al Curții Constituționale, \nStimați reprezentanți ai Corpului diplomatic, \nDoamnelor și domnilor senatori și deputați, \nAstăzi România aniversează Ziua Constituției și împlinirea a \n30 de ani de la referendumul din 8 decembrie 1991, prin care a fost \naprobată Legea fundamentală, moment care a marcat opțiunea fermă a \nnațiunii române pentru un regim de guvernare democratic. \nPrin adoptarea Constituției României s-au pus bazele statului \nde drept și ale democrației constituționale. \nÎn anul 2003, Constituția a fost revizuită, construcția sa fiind \nconsolidată și adaptată la evoluțiile statului de drept, ale societății și la \nnoul context euroatlantic. Atunci, în anul 2003, noi, cei din Grupul \nparlamentar  al  minorităților  naționale,  am  fost  primii,  de  aici,  din \nParlament,  care  am  propus  o  serie  de  modificări  majore  ale \nConstituției,  precum:  regim  parlamentar;  Legea-cadru  pentru \nminorități, care, de altfel, este prevăzută în Constituția României la \ncategoria de legi organice și care, din păcate, nu a fost încă adoptată; \nlimitarea  ordonanțelor  de  urgență;  regândirea  organizării \n                                                                                             45                                                                                          \n     \nadministrativ-teritoriale;  organizarea  Senatului  ca  și  Cameră  a \nRegiunilor; echilibrarea puterilor în stat. \nDin  păcate,  propunerile  noastre  făcute  în  acel  an  au  fost \nrespinse de parlamentarii dumneavoastră de atunci. Menționez, au fost \nrespinse. \nDe  subliniat  este  faptul  că  în  prezent,  la  nivelul  Uniunii \nEuropene, din cele 27 de state, 17 dintre ele au regim parlamentar. \nAșadar,  marea  majoritate  a  statelor  membre  din  Uniunea \nEuropeană funcționează ca republici parlamentare. \nParlamentul  României  trebuie  să  aibă  mai  multă  putere \npentru că, stimați colegi, potrivit art. 61 din Constituție, Parlamentul \neste  organul  reprezentativ  suprem  al  națiunii  române  și  unica \nautoritate legiuitoare a țării. \nStimați colegi, \nConstituția României este consfințită prin voința suverană a \npoporului și reprezintă un set de principii și norme fundamentale care \nse adresează în egală măsură autorităților statului și cetățenilor săi. \nFuncționarea  instituțiilor  statului,  garantarea  drepturilor  și \nlibertăților individuale și derularea în ansamblu a întregii vieți a unei \nnațiuni își au originea în textele înscrise în Constituție. \nDe  aceea,  Constituția  României  poate  fi  cartea  sacră  a \nexistenței  noastre,  iar  aniversarea  ei  astăzi  constituie  o  adevărată \nsărbătoare. \nConstituția țării trebuie respectată, nu doar în litera, ci și în \nspiritul  ei,  destinatarii  săi  având  obligația,  nu  doar  morală,  ci  și \n                                                                                             46                                                                                          \n     \nconstituțională,  de  loialitate  constituțională  și  de  interpretare  a \nnormelor sale cu bună-credință. \nAplicarea principiului controlului constituționalității legilor a \ncondus  la  înființarea  Curții  Constituționale,  care,  așa  cum  s-a  mai \nprecizat de la această tribună, în cursul ședinței solemne, reprezintă \ngarantul supremației Constituției. \nSensul  existenței  Constituției  României  constă  în  apărarea \nvalorilor fundamentale înscrise în Legea fundamentală. \nDacă  nu  este  în  mod  activ  și  efectiv  apărată,  Constituția \nRomâniei riscă să fie redusă la un set de principii și norme de drept \nfrumoase,  nobile,  dar  invalide,  lipsite  de  orice  valoare  și  forță,  iar \natunci  când  Constituția  nu  este  respectată  sunt  puse  sub  semnul \nincertitudinii construcția democratică a statului și întreaga sa ordine de \ndrept. \nOrice popor, pentru a fi puternic, trebuie să-și iubească și să-\nși apere Constituția pentru că aceasta îi aparține și îl reprezintă. \nConstituția României conferă un sens comunității politice. \nNu  în  ultimul  rând,  Constituția  consfințește  garanția \ndezvoltării  normale  a  societății  noastre  împotriva  oricărei  forme  de \ntotalitarism, intoleranță, discriminare și populism. \nGrupul parlamentar al minorităților naționale se va implica în \nprocesul de revizuire a Constituției și, ca de fiecare dată, va propune și \nva susține măsuri care să consolideze democrația și care să contribuie \nla  apărarea  drepturilor  și  libertăților  fundamentale  ale  tuturor \ncetățenilor săi. \n                                                                                             47                                                                                          \n     \nSă nu uităm, stimați colegi, că minoritățile naționale au avut \nun rol extrem de important în construcția statului român. \nÎn încheiere, aș vrea să vă reamintesc că potrivit art. 4, care \nprevede, și nu „vorbește”, așa cum am mai auzit de la această tribună, \nRomânia este patria comună și indivizibilă a tuturor cetățenilor săi, \nfără deosebire de rasă, de naționalitate sau de apartenență etnică. \nLa mulți ani Constituției României! \nLa mulți ani, România! \nLa mulți ani tuturor cetățenilor acestei țări! \nMulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  deputaților  și  senatorilor  neafiliați,  doamna \nsenator Diana Iovanovici-Șoșoacă. \n                                                                                             48                                                                                          \n     \nDoamna Diana Iovanovici-Șoșoacă: \nMulțumesc. \nAm asistat aici, am  înțeles, la o ședință solemnă prin care \naniversăm Constituția României. \nN-am  auzit  pe  niciunul  dintre  noi spunând  la  mulți  ani  de \nSfântul Nicolae tuturor sărbătoriților de astăzi! La  mulți ani, popor \nromân, pentru Sfântul Nicolae! (Aplauze.) \nCei care nu aplaudați – probabil că vă trebuie o nuia pentru \nSfântul  Nicolae!  Pentru  că  suntem  aici  creștini  din  toate  timpurile! \nPentru că respectăm drepturile tuturor! \nAsistăm  astăzi  la  o  așa-zisă  aniversare  a  Constituției \nRomâniei,  că  nu  am  auzit  aici  decât  denigrări  ale  Constituției \nRomâniei și solicitări de schimbare. \nCum poți să aniversezi? E ca și când aniversezi 30 de ani de \ncăsătorie și anunți divorțul. \nAsta  ați  făcut  astăzi,  ați  pângărit  Constituția  României,  pe \ncare ar trebui să o cunoașteți cu toții! \nA existat un jurnalist în foaier, care, în urmă cu câteva luni – \nRafaelo Varga –, v-a întrebat pe cei mai mulți dintre dumneavoastră, \ndacă ați citit Constituția României? Cei mai mulți ați spus nu, nu am \navut timp. \nÎn schimb, vă aflați aici, în fabrica de legi a României, unde \nConstituția este Biblia românului. Mai presus de Constituție nu este \ndecât Dumnezeu și Biblia. Atât! \nDe 30 de ani încălcați pas cu pas Constituția României! \n                                                                                             49                                                                                          \n     \nÎn ultimii 2 ani, ați omorât-o! Ați adoptat Legea nr. 136/2020 \nși  Legea  nr.  55/2020,  care  încalcă  prevederile  art.  53  alin.  (2)  din \nConstituția României întrucât anulează efectiv existența drepturilor și \nlibertăților fundamentale. \nAstăzi, de Sfântul Nicolae și ziua acestei ședințe solemne, în \ncare văd că cea mai mare parte a Guvernului a plecat, mulți invitați au \nplecat,  domnul  președinte  nu  participă  pentru  că  nu  îi  place  să \nparticipe  la  astfel  de  evenimente,  cinste  domnului  Constantinescu, \nfostul  președinte,  că  a  venit!  Vine  tot  timpul.  Felicitări,  domnule \npreședinte! (Aplauze.) \nAșa se respectă poporul și Parlamentul! \nCinste tuturor care ați venit! \nCelorlalți, o nuia de la Sfântul Nicolae! \nTot  pe…  vă  spun  că  de  25  de  ani  lucrez  cu  Constituția \nRomâniei. \nPână și cel mai tânăr avocat, procuror, judecător, jurist știe \nConstituția României! \nAvând în vedere că nu o cunoașteți și o pângăriți chiar de \nziua ei, nu mă mai miră faptul că v-ați bătut joc de ea, mai ales în \nultimii 2 ani. \nAtâta  timp  cât  mai  există  câțiva  avocați,  și  juriști,  și \njudecători și procurori care își fac treaba în această țară, peste voința \ndumneavoastră, Constituția României mai are o șansă! \nDe 30 de ani - spuneți că o respectați? - n-ați respectat nimic! \n                                                                                             50                                                                                          \n     \nArt. 47 - traiul decent. Sunt peste 30% din români care trăiesc \nsub pragul sărăciei! 70% din români trăiesc în sărăcie! \nUnde,  cine  a  plătit  vreodată  pentru  încălcarea  Constituției \nRomâniei? \nConstituția  României,  stimați  domni  care  râdeți  și  vorbiți, \naici, în primele bănci! \nV-am urmărit pe toți! N-ați avut bunul-simț să vă ascultați \nniciodată în tăcere unii pe alții! Este chestiune de educație! Eu am stat \nși  v-am  ascultat,  indiferent  că  am  fost  sau  nu  de  acord  cu \ndumneavoastră, sunt cei 7 ani de acasă! \nNu  puteți,  în  ditai  Parlamentul  României,  Legislativul \nRomâniei, să vă comportați în felul acesta și să nu vă ascultați, să vă \nacordați măcar șansa de drept la liberă exprimare și la opinie! \nDar  nici  nu  putem  să  acceptăm  să  venim  la  aniversarea \nConstituției în care toți cereți schimbarea Constituției! Pentru că pe \naceastă Constituție ați jurat în acest mandat, nu să o schimbați, ci să o \nrespectați! \nNu este posibil ca această Constituție care v-a adus aici cu \ntoate drepturile pe care le aveți și obligațiile adiacente să fie încălcată \nde voi, să cereți să fie schimbată! De ce? În condițiile în care nici \nmăcar pe aceasta nu o respectați! \nDomnul Florin-Vasile Cîțu: \nMulțumim, doamnă senator. \nDoamna Diana Iovanovici-Șoșoacă: \n                                                                                             51                                                                                          \n     \nImediat, mai am… conchid acum. \nI-am  cerut  Sfântului  Nicolae  să-mi  dea  un  cadou  pentru \naniversarea Constituției României. Asta mi-a lăsat! Este o botniță prin \ncare… (Aplauze.) …Constituția, drepturile și libertățile fundamentale \nau fost anulate de către Parlament, de către Președinte și Guvern! \nȘi rog aici reprezentantul Curții Constituționale să aibă mai \nmult curaj, așa cum a avut în Decizia nr. 457/2020, pct. 68, în care au \nmenționat  că  starea  de  alertă  încalcă  statul  de  drept,  este  creată \nartificial  și  nu  există  fundament  constituțional  pentru  existența \nacesteia! \nTrăiască România liberă! \nTrăiască dreptul la liberă exprimare! \nJos botnița! (Aplauze.) \nDomnul Florin-Vasile Cîțu: \nMulțumim. \nDin  partea  Grupului  parlamentar  al  USR,  domnul  deputat \nMihai-Alexandru Badea. \nDomnul Mihai-Alexandru Badea: \nStimați membri ai Parlamentului, \nDistinși invitați, \nOnorată asistență, \nConstituția din 1991 este cea de-a șaptea lege fundamentală \npropriu-zisă a României, într-o istorie de 155 de ani, care a început în \n1866, sub domnitorul Carol I. \n                                                                                             52                                                                                          \n     \nÎn pofida criticilor care i-au fost aduse, unele bine întemeiate, \nactuala  Constituție  a  reprezentat  o  realizare  importantă,  având  în \nvedere contextul intern și internațional în care a fost adoptată. Într-o \nperioadă  în  care  alte  state  din  regiune  alegeau  să-și  revizuiască \nconstituțiile comuniste, statul român își elabora o lege fundamentală \ncu  totul  nouă,  dând  astfel  mesajul  a  ceea  ce  ar  fi  trebuit  să  fie \ndespărțirea completă de vechiul regim. \nÎn cei 30 de ani de existență s-au consumat nu mai puțin de 7 \ninițiative de revizuire, dintre care doar cea din 2003 a avut succes și \nne-a permis aderarea la NATO și Uniunea Europeană. \nCea de-a opta, cunoscută sub denumirea de „Fără penali în \nfuncții publice”, se află încă în desfășurare, după ce a primit votul \nunanim al Camerei Deputaților, anul trecut. \nChiar  dacă  n-a  existat  suficientă  voință  politică  pentru \norganizarea referendumului, odată cu alegerile parlamentare, continuu \nsă sper că Senatul va adopta acest proiect și că va alege un moment \nfavorabil care să permită întrunirea cvorumului necesar. Ar fi pentru \nprima dată când o constituție a României este revizuită la inițiativa \ncetățenilor români. \nSă nu ratăm șansa de a scrie această pagină de istorie! \nVă mulțumesc. (Aplauze.) \nDomnul Florin-Vasile Cîțu: \nMulțumim. \nTot din partea Grupului parlamentar al USR, domnul deputat \nAndrei-Răzvan Lupu. \n                                                                                             53                                                                                          \n     \nDomnul Andrei-Răzvan Lupu: \nDomnule președinte al Senatului, \nDomnule președinte al Camerei Deputaților, \nDomnule președinte al Curții Constituționale a României, \nStimați membri ai Corpului diplomatic, \nStimați reprezentanți ai cultelor religioase, \nDoamnelor și domnilor parlamentari, \nSuntem  aici  pentru  a  marca  un  moment  special  din  istoria \nnoastră, adoptarea Constituției în 1991, și îmi pare rău că unii dintre \ncolegii noștri au uitat acest lucru. \nPentru  mine,  a  vorbi  despre  Constituția  României  are  o \nsemnificație specială pentru că, pe de o parte, acest act vital pentru \ndemocrația noastră are o vârstă care o depășește pe a mea. \nPe de altă parte, ca absolvent de drept și cadru didactic în \ndomeniul  dreptului  constituțional,  este  o  onoare  să  pot  discuta, \ndezbate  și  construi  o  carieră  aici,  alături  de  dumneavoastră,  în \nParlamentul  României,  care  Parlament  își  trage  seva  și  relevanța \ninstituțională din chiar Constituția României. \nSunt deputat al USR și spun asta pentru că probabil această \netichetă înseamnă astăzi că ne găsim în dezacord politic cu majoritatea \nparlamentară. E un dezacord generațional și un dezacord de viziune \npolitică asupra viitorului nostru comun. \nDar  în  ciuda  acestor  disonanțe  și  în  ciuda  acestor  viziuni \ncontradictorii, precum și ca persoană care a susținut nevoia de a aduce \n                                                                                             54                                                                                          \n     \nschimbări  majore  actualei  Constituții,  aș  vrea  să  punctez  partea \nmeritorie a actualei Legi fundamentale. \nSe vede foarte clar din textul Constituției actuale teama de \ndictatură a celor care au redactat-o. Și este de înțeles că la începutul \nanilor '90 cei care au redactat-o erau încă plini de amintirile perioadei \ncomuniste. Cred că această teamă a reușit să creeze mai mult echilibru \nîntre puterile statului, care ne-a salvat de dorința unor oameni politici \nde a câștiga mai multă putere decât ar fi trebuit. \nPrecauțiile  părinților  actualei  Constituții  au  favorizat  poate \nunele blocaje instituționale, dar, slavă Domnului, ne-au salvat astăzi \nde a fi alături de unele state iliberale, cum sunt cazuri în estul Europei. \nDar  cum  timpul  lucrează  neîndurător,  trebuie  să  vedem  și \nnevoia de schimbare. \nExistă puncte importante în care trebuie să clarificăm starea \nactuală. Și aș enumera doar câteva: \n- Reforma Curții Constituționale; \n- Reducerea numărului de parlamentari și a modului în care \nlucrează Parlamentul; \n-  Clarificarea  raportului  dintre  legislația  europeană  și  cea \nnațională, inclusiv Constituția; \n-  Și,  bineînțeles,  introducerea  Proiectului  „Fără  penali  în \nfuncții publice” în corpul Constituției. \nMai  sunt  și  altele,  desigur,  dar  cred  în  înțelepciunea  celor \ncare  vor  face  parte  din  structura  parlamentară  ce  se  va  ocupa  de \nrevizuirea Constituției. \n                                                                                             55                                                                                          \n     \nNoi, Grupul USR, suntem pregătiți pentru această provocare \npe care orice om politic ar trebui să o trateze cu maximă preocupare. \nEste  un  moment  important  din  istoria  statului  român,  a \ninstituțiilor sale și, mai presus de orice, a cetățenilor țării. \nSper că dincolo de ceea ce ne separă generațional sau politic, \nsă putem lucra împreună pentru un scop care transcende partidele și \ngenerațiile din care facem parte. \nAvem nevoie, după 30 de ani de la adoptare și după 18 ani de \nla singura sa revizuire, de o constituție reformată. \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nȘi, din partea Grupului parlamentar al PNL, domnul deputat \nIoan Cupșa. \nDomnul Ioan Cupșa: \nDomnilor președinți ai Camerelor Parlamentului, \nOnorați invitați, \nDomnule președinte Emil Constantinescu, \nDoamnelor și domnilor, \nSe  împlinesc  în  aceste  zile  30  de  ani  de  la  adoptarea \nConstituției din anul 1991, un act politic de o importanță covârșitoare \npentru  noi.  Un  act  care  a  însemnat  ruperea  definitivă  de  regimul \npolitic stabilit în anul 1945 în România. Ruperea de organizarea de \n                                                                                             56                                                                                          \n     \nstat care, prin relațiile sociale impuse, ne-a chinuit, ne-a nefericit pe \nnoi, românii. \nÎnainte de a continua însă, dați-mi voie să citez din spusele \nmarelui filosof idealist, Hegel – „Fiecare țară are Constituția care i se \npotrivește”. \nConstituția din anul 1991 este opera Comisiei constituționale, \nprecum  și  a  unui  Parlament  transformat  în  Adunare  Constituantă. \nParlamentari sprijiniți de experți în drept constituțional au reușit să \nadopte  Legea  fundamentală.  Merită  respectul  nostru  pentru  acest \nlucru. \nDemersul lor este unul criticabil, este imperfect, dar să nu \nuităm că această constituție, Constituția din anul 1991, ne-a fost nouă \nutilă. \nA  devenit  o  obișnuință  să  identificăm  Constituția  folosind \nexpresia  „lege  fundamentală  a  unui  stat”.  Statul  și  Constituția  se \ncondiționează reciproc. \nDin punct de vedere istoric, în statul român, să nu uităm, în \nmai puțin de 70 de ani am avut parte de 6 constituții – 1923, 1938, \n1948, 1952, 1965, 1991 -, precum și o revizuire, ulterior, în anul 2003. \nO fi bine? \nPermiteți-mi, în ceea ce privește aprecierea constituțiilor pe \ncare noi în epoca modernă a statului le-am avut, să citez din cel care \neste de neuitat, Petre Țuțea, care, cu stilul său inconfundabil, afirma: \n„Constituția liberală din 1923 nu e o operă, e o capodoperă. Un rege \n                                                                                             57                                                                                          \n     \nputernic, înfășurat într-un stat al normelor liberale: separația puterilor \nși libertăți câte dorește nea Niță (...)”. \nSuntem datori să respectăm Constituția în spiritul ei. De ce în \nspiritul ei? Pentru că deseori – și aici aveți cu toții această experiență – \nnormele pe care le punem noi în pagină sunt departe de perfecțiunea \nlimbajului juridic de care ar trebui să dea dovadă. \nSpiritul Constituției - principii, idei, elemente de bază care \nsunt necesare, pe care întreaga noastră viață socială se construiește, \nașadar, aceste principii trebuie înțelese și trebuie însușite. \nSunt dator să spun astăzi – interpretarea și aplicarea normelor \nconstituționale  de  către  reprezentanții  puterilor  în  stat,  de  către \nreprezentanții instituțiilor de rang constituțional au avut suficient de \nmulte sincope în ultimii ani. \nPe  de  o  parte,  au  existat  prea  multe  conflicte  juridice  de \nnatură constituțională. Poate nu din cauza imperfecțiunii legii, cât mai \nmult din cauza abuzului prin care cei care vremelnic au fost sau sunt \nputere în stat au înțeles să aplice normele constituționale. \nSă nu uităm, am adoptat prea multe acte normative care nu \nrespectă rigoarea constituțională. \nPe  de  altă  parte,  deciziile  pe  care  le-a  pronunțat  Curtea \nConstituțională a României sunt contradictorii deseori. Contradictorii \nîntr-o  perioadă  relativ  scurtă  de  timp.  Ceea  ce  înseamnă  că \nfuncționează  imperfect  Curtea  Constituțională  a  României,  garantul \nsupremației Constituției. \n                                                                                             58                                                                                          \n     \nExpresia  „este  constituțional  dacă...”,  care  se  regăsește  în \nprea  multe  decizii  ale  Curții  Constituționale,  a  transformat  uneori \nCurtea Constituțională a României într-un legiuitor ad-hoc. \nConstituția este imperfectă, imperfecte sunt legile pe care noi \nle adoptăm, este un fapt. \nMorbul perimării există cuprins în fiecare lege pe care noi am \nadoptat-o. De fiecare dată trebuie să adaptăm legile, modificându-le, \nașa cum și Constituția se impune probabil să o modificăm. Pentru că \nsituația economică, socială, politică, atât internă, cât și internațională, \nse modifică în timp ce noi vorbim. \nConstituția este fundament al întregului sistem de drept. Este \ncheie de boltă a organizării și funcționării statului nostru. \nConstituția este legea scrisă cu majuscule. Lege care are drept \nscop  ultim  apărarea  demnității  omului,  apărarea  drepturilor, \nlibertăților  fundamentale  și,  atenție,  stabilirea  obligațiilor  esențiale. \nToate acestea împreună ne definesc pe noi ca oameni. \nConstituția este mijloc, și nu scop în sine. \nCeea ce trebuie cu adevărat să ne  preocupe este ca  pentru \nviitor Constituția să fie fundamentul dezvoltării națiunii noastre. Să fie \nfundamentul mai binelui viitor al fiecăruia dintre noi. \nSă  ne  dea  Dumnezeu  înțelepciunea  să  identificăm  valorile \nfundamentale! Acele valori care ne permit nu doar să supraviețuim ca \noameni,  ca  cetățeni  ai  României,  ci  care  ne  ajută  să  trăim  demn.  \nCele care ne ajută să ne găsim fericirea. Să le protejăm și să construim \nfolosindu-ne de ele Legea fundamentală. \n                                                                                             59                                                                                          \n     \nConstituția este o lucrare pentru prezent, dar în mod special \nConstituția  este  o  lucrare  pentru  viitor.  Constituția  trebuie  să  fie  o \nprivire aruncată în viitor. În viitorul națiunii noastre. \nDar pentru ca toate acestea să devină realitate trebuie să luăm \naminte că nu avem nevoie de nimic altceva decât de un proiect de țară. \nNu  avem  nevoie  de  o  abstracțiune,  nu  avem  nevoie  de  o  operă \nformală, avem nevoie de Constituția noastră. \nȘi dați-mi voie, la sfârșit, să citez dintr-un înțelept care acum \nmai bine de 200 de ani înțelegea acest lucru și încerca să ne învețe și \npe noi. \nJoseph de Maistre ne spunea - „O constituție care este făcută \npentru  toate  națiunile  nu  este  făcută  pentru  niciuna,  e  o  pură \nabstracțiune, e o operă școlărească făcută pentru a exersa spiritul (...)”. \nLa mulți ani, România! \nO zi bună, români! \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nVă mulțumesc, stimați colegi, pentru participare. \nPermiteți  să  declar  închisă  ședința  solemnă  comună  a \nSenatului și Camerei Deputaților. \nVă mulțumesc. \n \nȘedința s-a încheiat la ora 14.46. \n \n "
    },
    "45": {
        "start_text": "Domnul Ioan Cupșa:",
        "start_index": -1,
        "end_text": "Domnul Florin-Vasile Cîțu:",
        "end_index": -1,
        "text": "                                                                         1                                                                                          \n     \n06 decembrie 2021 – ședință comună \n \n \nS U M A R \n \n1.  Alocuțiuni dedicate aniversării a 30 de ani de  2. \nla adoptarea Constituției în vigoare de către Adunarea \nConstituantă. \n \n \n \n \n \n \n \n \n \n \n \n \n \n \n \n \n \n                                                                                             2                                                                                          \n     \n \n                        S T E N O G R A M A \nședinței solemne comune a Camerei Deputaților și Senatului  \ndin data de 6 decembrie 2021 \n \n \nȘedința a început la ora 13.03. \nLucrările ședinței au fost conduse de domnul senator Florin-\nVasile Cîțu, președintele Senatului, asistat de domnul senator Sorin \nLavric,  secretar  al  Senatului,  și  de  doamna  deputat  Alexandra \nPresură, secretar al Camerei Deputaților.  \nDin  prezidiu  a  făcut  parte  și  domnul  deputat  Ion-Marcel \nCiolacu, președintele Camerei Deputaților. \nDomnul Florin-Vasile Cîțu: \nBună ziua! \nStimați colegi,  \nHaideți să începem ședința! \nAstăzi avem ședința solemnă a... \nSe așază oamenii...? \nStimați colegi,  \nVă rog să vă așezați, să începem ședința! \nAstăzi avem ședința solemnă comună a Senatului și Camerei \nDeputaților  dedicată  aniversării  a  30  de  ani  de  la  adoptarea \nConstituției în vigoare de către Adunarea Constituantă. \n                                                                                             3                                                                                          \n     \nDomnule președinte al Camerei Deputaților,  \nDomnule prim-ministru, \nDomnilor foști președinți ai României,  \nDoamnelor și domnilor miniștri, \nDomnule președinte al Curții Constituționale,  \nStimați membri ai Corpului diplomatic, \nPreafericirea Voastră,  \nÎnaltpreasfinția Voastră, \nDoamnelor și domnilor deputați, \nStimați invitați,  \nOnorată asistență, \nVă  rog  să-mi  permiteți  să  declar  deschisă  ședința  solemnă \ncomună dedicată aniversării a 30 de ani de la adoptarea Constituției în \nvigoare de către Adunarea Constituantă.  \nVă invit să ascultăm Imnul național al României. \n(Se intonează Imnul național „Deșteaptă-te, române!”.) \nDomnul Ion-Marcel Ciolacu:  \nInvit la tribună pe domnul Florin Cîțu, președintele Senatului \nRomâniei. \nDomnul Florin-Vasile Cîțu: \nBună ziua! \nDoamnelor și domnilor parlamentari, \nStimați invitați,  \nDistinsă asistență, \n                                                                                             4                                                                                          \n     \nSe împlinesc trei decenii de la intrarea în vigoare, în urma \naprobării  prin  referendumul  național  din  decembrie  1991,  a \nConstituției României. Atunci, din punct de vedere constituțional, ne-\nam despărțit de o epocă sumbră a istoriei țării noastre, în care regimul \ncomunist totalitar a încălcat sistematic cele mai elementare drepturi \nale  românilor.  Reacția  poporului  nostru  a  fost  reprezentată  de \nevenimentele care s-au desfășurat în perioada 16-22 decembrie 1989, \ncare au început la Timișoara, și pe care eu vreau să le amintesc în mod \nspecial,  pentru  că  am  această  datorie.  A  fost  deschisă  calea  către \ndemocratizarea României și către statul de drept. Am înaintat greu, dar \npe o traiectorie ireversibilă, pe care românii au dovedit că sunt gata să \no apere prin vot, dar și prin proteste democratice. \nStimați colegi, \nPentru mine este o mare onoare să reprezint astăzi Partidul \nNațional  Liberal  la  o  dezbatere  care  nu  poate  ocoli  tradiția \ndemocratică a acestei țări. Ideea unei guvernări democratice face parte \ndin gena PNL. Constituția din 1866 a purtat amprenta gândirii politice \nliberale,  apoi,  după  fondarea  PNL,  reforme  democratice  esențiale, \nprecum lărgirea dreptului de vot, au fost inițiate de partidul nostru. \nÎn  perioada  interbelică  Constituția  din  1923,  promovată  de \nPNL, a dus mai departe tradiția constituțională românească. Revenit \npe scena politică, după ce a fost înregistrat ca partid politic, în ianuarie \n1990,  PNL  a  avut  permanent  pe  agenda  sa  instaurarea  unui  regim \ndemocratic  autentic  în  România,  și  nu  a  unui  model  ipotetic  de \ndemocrație originală. \n                                                                                             5                                                                                          \n     \nProbabil că în acești 30 de ani nici PNL nu s-a comportat fără \ngreșeală,  dar  am  fost  mereu  partidul  dedicat  sută  la  sută  integrării \neuropene și euroatlantice a României, protejării valorilor statului de \ndrept și dezvoltării unei societăți democratice. \nDoamnelor și domnilor,  \nAcesta nu este un moment de sărbătoare, ci unul de bilanț \npentru Constituție și pentru tot ce înseamnă organizarea instituțională \na  statului  român.  Reformele  sunt  inevitabile,  pentru  că  asta  doresc \ncetățenii.  În  timp,  cu  profesionalism,  fără  patimă  politică  și  interes \nascuns, va trebui să modernizăm structurile sale,  modul în care ele \nfuncționează și cum  îl servesc pe  cetățean. Normele  constituționale \nvor trebui ajustate la realitatea pe care o trăim. \nSalut  faptul  că  în  Programul  de  guvernare  al  actualului \nGuvern  este  avută  în  vedere  eventualitatea  ca,  în  cazul  în  care  va \napărea  un  moment  constituțional  autentic,  Executivul  să  susțină  o \nreformă,  în  sensul  apropierii  între  stat  și  cetățean  și  al  creșterii \ngradului  de  protecție  al  drepturilor  și  libertăților,  în  acord  cu \njurisprudența CEDO. \nDe  asemenea,  Coaliția  de  guvernare  susține  ca  inițiativa \ncetățenească de revizuire a Constituției, înregistrată la Parlament în \nmai 2019 și aflată în prezent la vot final la Senat, să-și găsească cea \nmai bună formă de transparență la nivel normativ, atunci când situația \npandemică va permite acest lucru.  \nÎn același timp, trebuie să fim foarte atenți la marile opțiuni \npe care cetățenii români le-au exprimat și continuă să le exprime în \n                                                                                             6                                                                                          \n     \nultimele trei decenii. PNL are o agendă liberală de măsuri necesar a fi \navute în vedere la o eventuală revizuire a Constituției. De 30 de ani \nexistă  un  aspect  care  a  rămas  netranșat  așa  cum  ar  fi  trebuit  - \nproprietatea  privată.  O  măsura  pe  care  trebuie  să  o  abordăm  este \nreducerea la 16 ani a vârstei la care se va putea vota, așa cum este \ntendința în multe țări europene. Multe alte subiecte trebuie abordate cu \nmaturitate. \nReforma administrativă este un subiect care trebuie să stea în \natenția  Parlamentului.  Ultimii  ani  au  adus  pe  tapet  și  numeroase \nconflicte juridice de natură constituțională, iar normele constituționale \npot  fi  clarificate.  Problema  traseismului  politic  al  parlamentarilor  a \nrămas  deschisă  de  atât  de  mulți  ani,  deși  în  fiecare  legislatură  ea \ninfluențează aritmetica parlamentară. Și nu trebuie să uităm că există o \nrestanță în ceea ce privește implementarea în Constituție a rezultatelor \nreferendumului din 2019 pe tema justiției.  \nNu cred că numai Parlamentul sau numai partidele pot aborda \nun proces de reflecție cu privire la o eventuală revizuire a Constituției. \nRolul societății civile va fi fundamental.  \nReferitor acum la modul cum va arăta revizuirea viitoare vă \npot spune de pe acum un lucru: îmi doresc să fie cel puțin la fel de \nliberală cum au fost constituțiile din 1866 și 1923, ba chiar să aibă o \ndoză și mai mare de liberalism. \nLa mulți ani, români! \nLa mulți ani, România! \nMulțumesc. (Aplauze.) \n                                                                                             7                                                                                          \n     \n(Revine la prezidiu.) \nInvit  la  tribună  pe  Excelența  Sa,  domnul  Marcel  Ciolacu, \npreședintele Camerei Deputaților. (Aplauze.) \nDomnul Ion-Marcel Ciolacu: \nCred că nu este nici prima oară și nu va fi nici ultima oară \ncând am să spun că eu nu susțin vaccinarea obligatorie (Aplauze.), dar \nam dreptul în primul rând la viață. Fiecare decide dacă e bine să se \nvaccineze sau nu. \nVă rog frumos, doamnă colegă, să purtați mască sau să mă \nprotejați, să nu mă îmbolnăviți. (Aplauze.)  \nDreptul  meu  la  viața  și  dreptul  oricărui  român  nu  se \nnegociază, doamnă! \nDoamna Rodica Boancă (din sală): \nUnde scrie că masca te apără, te protejează?! \nDomnul Ion-Marcel Ciolacu:  \nDomnule președinte al Senatului,  \nDomnule prim-ministru,  \nDomnule președinte Constantinescu,  \nDomnule președinte al Curții Constituționale a României, \nDoamnelor și domnilor deputați și senatori, \nDoamnelor și domnilor miniștri, \nStimați  membri  ai  Comisiei  pentru  redactarea  proiectului \nConstituției României, \nStimați membri ai Corpului diplomatic, \n                                                                                             8                                                                                          \n     \nConstituția  e  cartea  de  vizită  a  unei  democrații.  Așa  cum \nfacem  o  ecografie  pentru  a  vedea  corpul  uman,  la  fel,  Legea \nfundamentală trebuie să fie expresia unei societăți. \nÎn  pofida  transformărilor  profunde  din  ultimii  32  de  ani, \nRomânia încă are o tradiție democratică fragilă. Mai avem mult de \nmuncă până să ajungem la practici democratice stabile și să ne găsim \nacea vocație democratică autentică, în sensul culturilor occidentale. \nDin  această  perspectivă,  efortul  făcut  acum  30  de  ani  de \npărinții fondatori ai Constituției din 1991 a fost imens. Textul noii \nConstituții trebuia să producă, în primul rând, o schimbare radicală de \nmentalitate la nivelul societății, prin despărțirea definitivă de trecutul \ncomunist. \nTextul lor trebuia să găsească soluțiile potrivite și echilibrate \npentru o societate care avea nevoie de un nou set de valori comune, \ndar în care să se regăsească și care să creeze solidaritate. \nAș dori ca astăzi, în mod special, să le mulțumesc celor care \nacum 30 de ani au pus umărul la reclădirea României pe baze noi, \nsănătoase și democratice. (Aplauze.) Câțiva dintre cei de atunci sunt \nastăzi alături de noi. Lor vreau să le transmitem atât recunoștința mea, \ncât și a colegilor mei din Parlament, pentru tot ce au făcut cu bună-\ncredință, competență și dragoste pentru România! \nDoamnelor și domnilor, \nAstăzi este un  moment aniversar. Dar e cel mai bun prilej \npentru a spune că avem nevoie de o Constituție care să reflecte un \nmodel de stat conform cu nevoile societății actuale. \n                                                                                             9                                                                                          \n     \nTrebuie să avem curajul să vorbim deschis despre necesitatea \nunei reforme constituționale, care să facă din Legea fundamentală un \ninstrument de modernizare a țării. \nTrebuie  să  vorbim  despre  acest  lucru,  fără  teamă  și  fără \ncomplexe. Toate sistemele democratice, cu excepția Statelor Unite, au \nfăcut-o  atunci  când  a  fost  nevoie.  Unele  state  au  apelat  chiar  la \nrevizuirea totală, așa cum a făcut Finlanda în anul 2000 sau Elveția în \nanul 1999. Altele, au apelat la o modificare parțială. Belgia chiar de 20 \nde ori în ultimii 20 de ani. \nEste adevărat, și în România s-a încercat de mai multe ori \nacest lucru. Cu excepția anului 2003, toate încercările de modificare a \nConstituției au eșuat. Acest lucru s-a întâmplat pentru că cei care le-au \ninițiat nu au înțeles că o revizuire a Constituției trebuie să satisfacă \nnevoile  cetățenilor,  și  nu  poftele  politicienilor,  fie  că  sunt \nparlamentari, premieri sau șefi de stat. \nReforma  constituțională  nu  mai  trebuie  să  fie  un  proiect \npersonal  al  politicienilor.  Această  dezbatere  trebuie  mutată  în \nsocietate, pentru că cetățenii trebuie să fie implicați efectiv în acest \nproces. Toate modificările trebuie înțelese și acceptate de români. \nDe aceea, consider absolut necesar un acord larg la nivelul \nîntregii clase politice, dar și la nivelul mediului academic, al corpului \nde  experți  și  al  societății  civile.  Contribuția  tuturor  este  esențială \npentru reușita unui demers atât de complex! \nStimați colegi, \n                                                                                             10                                                                                          \n     \nAu  trecut  18  ani  de  la  ultima  revizuire  a  Constituției \nRomâniei. În această perioadă am văzut cum Legea fundamentală a \nfost folosită fie ca bâtă, fie ca scut de către unii politicieni, în funcție \nde interesele politice de moment. \nDe  multe  ori,  diferiți  actori  politici  și-au  forțat  atribuțiile \nconstituționale. S-a ajuns în momente de criză politică, în care actuala \nConstituție nu a putut oferi soluții destul de clare pentru depășirea lor. \nDe  aceea,  trebuie  să  ne  punem  întrebarea:  cum  dorim  să \nreformăm Constituția? Care sunt acele direcții și principii care să aibă \nun caracter eficient în plan normativ? \nLa  nivel  general,  cred  că  Legea  fundamentală  trebuie  să \nîntărească instituțiile, astfel încât să avem un stat capabil să garanteze \ndrepturile  și  libertățile  cetățenilor.  Oamenii  trebuie  să  se  simtă \nprotejați cu adevărat de către stat. \nÎn al doilea rând, consider că un sistem de guvernare eficient \neste acela care generează un control reciproc între puterile statului și \nnu  permite  niciunui  actor  instituțional  să  concentreze  puterea  în \nmâinile sale. \nDin  păcate,  acest  principiu  fundamental  nu  și-a  găsit \nîntotdeauna și aplicarea în practică. În România, am asistat de multe \nori la un proces de personalizare a puterii. Cei care au ajuns să ocupe \ndiverse funcții în stat au modelat instituția, conform propriilor dorințe \nși interese. În final, această forțare a dus la o perturbare a echilibrului \nîntre puterile statului și la conflict. \n                                                                                             11                                                                                          \n     \nDin  această  perspectivă,  o  clarificare  a  atribuțiilor \npreședintelui  cred  că  se  impune.  Trebuie  să  ne  gândim  dacă  e \nmomentul să depășim angoasa dictaturii comuniste în ceea ce privește \nstatutul și rolul președintelui. \nAcum trei decenii a fost stabilit un sistem echilibrat prin care \ncetățenii  să  își  aleagă  direct  președintele,  însă  puterile  sale  au  fost \nlimitate ca să nu devină un dictator. \nTrebuie  ca  cei  care  vor  lucra  la  reforma  Constituției  să  se \npronunțe dacă acest sistem, în care președintele este o struțo-cămilă, \nîntre un președinte francez, de exemplu, și un monarh spaniol, mai \npoate funcționa în România. \nRolul președintelui a fost gândit ca un producător de consens. \nDin păcate, a sfârșit de multe ori în a fi un producător de tensiune în \nsocietate.  Nu  de  puține  ori  am  văzut  cum  președintele  și-a  depășit \nrolul  de  mediator  și  a  intervenit  brutal  peste  celelalte  puteri \nconstituționale. \nDe altfel, relațiile dintre președinte și premier au balansat în \nultimii 30 de ani între conflict și obediență. Am văzut că atunci când \nmajoritatea parlamentară a fost favorabilă președintelui, acesta a ajuns \nșeful  de  facto  al  Guvernului.  Premierul  a  devenit  o  marionetă.  În \ncealaltă extremă, a coabitării, președintele a fost mai degrabă izolat de \ncătre prim-ministru, care a preluat toată puterea executivă. Aceasta nu \neste normalitatea! \nApoi, în plan parlamentar, mi-aș dori, de exemplu, să existe \nun  anumit  interes  pentru  reglementarea  moțiunii  constructive  de \n                                                                                             12                                                                                          \n     \ncenzură,  pe  model  german.  În  România,  partidele  politice  au \ntransformat  moțiunile  de  cenzură  într-un  instrument  de  imagine  și \nprilej de atacuri politice la adresa adversarilor. \nDe aceea, eu cred că moțiunea de cenzură trebuie să fie clară \nși nu numai pentru retragerea încrederii, ci și pentru acordarea ei unei \nalte persoane, care să-și asume de la bun început acest rol. \nDemiterea  premierului  trebuie  să  conducă  automat  la \ndesemnarea unui alt prim-ministru. Nu am fi stat acum două luni fără \nGuvern, dacă am fi avut acest instrument în Constituție. \nÎn plan guvernamental, cred că viitoarea Constituție trebuie \nsă găsească mecanisme mult mai clare de limitare a practicii excesive \na ordonanțelor de urgență. Parlamentul nu este o anexă a Guvernului \nRomâniei, ci un partener instituțional. S-a folosit prea mult pretextul \nurgenței,  astfel  încât  practica  ordonanțelor  a  devenit  o  modalitate \ncurentă de legiferare. Lucrurile nu mai pot continua așa! \nÎn general, este nevoie de o clarificare a atribuțiilor fiecărei \nputeri  în  parte.  Și  sunt  convins  că  experții  vor  găsi  cele  mai  bune \nsoluții  astfel  încât  să  nu  devenim  victimele  unui  experiment \nconstituțional! \nDoamnelor și domnilor, \nTrebuie să ne gândim serios dacă ne aflăm în acel „moment \nconstituțional”.  Am  ratat  acest  moment  după  integrarea  în  Uniunea \nEuropeană și în NATO. Am ratat în 2011, am ratat și în 2013, când \nam avut o largă majoritate parlamentară. \n                                                                                             13                                                                                          \n     \nNu avem scuze dacă vom rata din nou! După 30 de ani, nu \nmai putem să punem doar niște proptele. Ele nu rezolvă nimic! Nu \naduc dezvoltare, continuitate și stabilitate! \nSocietatea  așteaptă  o  Constituție  modernă,  care  să  reflecte \nrealitatea,  dar  care  să  conducă  la  dezvoltare  și  să  ofere  soluții \ninovative la provocările viitorului. \nTrebuie să facem o reformă constituțională serioasă. Și avem \nnevoie de fiecare român pentru a reuși acest lucru!  \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule președinte. \nInvit acum la tribună pe Excelența Sa, domnul Nicolae-Ionel \nCiucă, prim-ministrul României. \nDomnul Nicolae-Ionel Ciucă (prim-ministrul României): \nDomnule președinte al Senatului, \nDomnule președinte al Camerei Deputaților, \nStimate domnule președinte al Curții Constituționale, \nDomnule președinte Constantinescu, \nStimate doamne și stimați domni parlamentari, \nStimați colegi miniștri,  \nDoamnelor și domnilor ambasadori,  \nBună ziua! \nSunt deosebit de onorat să particip astăzi la această ședință \nsolemnă,  prin  care  marcăm  30  de  ani  de  la  adoptarea  Constituției \n                                                                                             14                                                                                          \n     \nRomâniei,  act  juridic  și  politic  fundamental  al  statului,  garant  al \nlibertăților democratice ale cetățeanului. \nLa  referendumul  național  desfășurat  pe  8  decembrie  1991, \nromânii s-au pronunțat pentru democrație, libertate și stat de drept, \npentru o societate în care demnitatea omului, drepturile și libertățile \ncetățenilor, dreptatea și pluralismul politic, supremația legii și statul \nde drept să fie valori supreme, garantate de stat. \nPrima  și  singura  Constituție  adoptată  după  căderea \ncomunismului,  actuala  Constituție  a  României,  reprezintă  piatra  de \ntemelie a societății noastre democratice, fiind inspirată și legitimată de \nidealurile Revoluției din Decembrie 1989, de sacrificiul și jertfa celor \ncare  și-au  pierdut  viața  sau  au  fost  răniți  în  acele  zile.  Această \nConstituție  este  cea  de-a  doua  cea  mai  longevivă  Constituție  a \nRomâniei, după cea din 1866. \nAcum,  la  trei  decenii  de  la  adoptare  și  după  revizuirea \nnecesară aderării la Uniunea Europeană, în anul 2003, consider că este \nnecesară în continuare reformarea statului și a administrației publice \npentru  a  pune  în  centrul  preocupărilor  cetățeanul,  pentru  a  crește \neficiența  și  calitatea  serviciilor  publice  oferite  contribuabililor  și \npentru a crește responsabilitatea deținătorilor funcțiilor publice. \nPandemia COVID-19 a arătat încă o dată cât de importantă \neste asigurarea echilibrului dintre libertățile democratice și dreptul la \nviață, pe care statul trebuie să-l asigure tuturor, inclusiv prin servicii \nmedicale de care toți cetățenii români trebuie să beneficieze în mod \negal. Starea de alertă este, alături de limitările legale și legitime ale \n                                                                                             15                                                                                          \n     \nlibertăților cetățenilor pe o perioadă restrânsă, la fel de importantă ca \nși  nevoia  de  prezervare  a  drepturilor  și  libertăților  care  dau  esența \nstatului  democratic.  Nevoia  acestui  echilibru  este  evidentă,  astăzi, \ncând traversăm o perioadă de criză sanitară în care sunt necesare unele \nreglementări pentru combaterea COVID-19. Trebuie să traversăm cu \nbine,  împreună,  această  perioadă  și  voi  lua  toate  măsurile  necesare \npentru  a  trece  țara  prin  această  criză,  cu  sprijinul  experților  și  al \npersonalului de specialitate, al instituțiilor statului, în colaborare cu \npartenerii europeni și internaționali, dar mai ales cu sprijinul tuturor \ncetățenilor României. \nExcelențele Voastre, \nDistinși invitați, \nAșa  cum  am  subliniat  de  la  această  tribună  și  cu  prilejul \nacordării votului de învestitură, în centrul preocupărilor Guvernului se \naflă cetățeanul  român și binele comun. Alături de toți  miniștrii din \nacest Guvern ne angajăm să facem tot ce depinde de noi pentru ca \nsituația  economică,  socială  și  sanitară  a  românilor  să  se \nîmbunătățească. \nOamenii au așteptări legitime de la noi: să cultivăm respectul \nfață  de  lege,  să  apărăm  adevărul,  dreptatea,  unitatea  socială  și \nsolidaritatea. Lucrăm pentru cetățeni, luând la timp, cu bună-credință \nși  nepărtinitor,  decizii  care  să  ducă  la  o  viață  în  siguranță,  la \ndezvoltare, la respectarea demnității fiecăruia și la o viață mai bună. \nObiectivul nostru este ca prin măsurile pe care le vom implementa să \nasigurăm dezvoltarea și prosperitatea țării noastre. \n                                                                                             16                                                                                          \n     \nValorile și libertățile constituționale există în fiecare dintre \nnoi, ne unesc, ne fac mai puternici ca națiune, iar idealurile comune \nreprezintă liantul între cetățeni și instituțiile statului. \nDe aceea, vă cer sprijinul, atât dumneavoastră, dar și tuturor \ncetățenilor,  pentru  a  construi  o  țară  mai  puternică  și  prosperă, \naducându-i  pe  oameni  împreună  în  jurul  unui  obiectiv  comun: \ndezvoltarea și bunăstarea României și a românilor. \nÎn calitate de cetățean român și de prim-ministru al României, \nvoi  milita  întotdeauna  pentru  respectarea  literei  și  spiritului \nConstituției și pentru domnia legii. \nVă mulțumesc. (Aplauze.) \n                                                                                             17                                                                                          \n     \nDomnul Florin-Vasile Cîțu: \nMulțumim, domnule prim-ministru. \nInvit  la  tribună  pe  Excelența  Sa,  domnul  Valer  Dorneanu, \npreședintele Curții Constituționale. \nDomnule președinte! \nDomnul  Valer  Dorneanu  (președintele  Curții \nConstituționale): \nStimate domnule președinte al Senatului Florin Cîțu,  \nStimate  domnule  președinte  al  Adunării  Naționale,  al \nCamerei  Deputaților  -  zicem  Adunare  Națională,  pentru  că  așa  îi \nspunea pe vremuri, \nDistinse domnule prim-ministru Nicolae Ciucă, \nLa mulți ani și pentru ziua dumneavoastră de astăzi! \nDistinși miniștri,  \nDomnule președinte Emil Constantinescu, \nStimați parlamentari, \nDați-mi voie să mă răsfăț și să vă spun dragi colegi, \nÎnaltpreasfinția Voastră, \nOnorată asistență, \nMulțumesc  în  primul  rând  Parlamentului  pentru  onoranta \ninvitație  de  a  mă  adresa,  în  calitate  de  președinte  al  Curții \nConstituționale,  acestei  distinse  adunări  care  cinstește  Constituția \nRomâniei. \nÎn calitate de garant al supremației Constituției, pentru noi, \nCurtea Constituțională, este o mare onoare acest lucru și în această \n                                                                                             18                                                                                          \n     \ncalitate îmi permit să vă amintesc faptul că actul fundamental al țării \neste o adevărată Biblie și nu întâmplător fiecare dintre noi începem \nactivitatea depunând jurământul de credință cu mâna pe Constituția \nRomâniei și pe Biblie.  \nSărbătorim, astăzi, 30 de ani de la „momentul zero”, de la \nborna de stat a democrației românești, 30 de ani de la debutul unei \nperioade istorice pentru neamul românesc, unei epoci dorită a fi de \nlibertate și speranță, de încredere și entuziasm, care să succeadă anilor \nlungi,  apăsători  și  tenebroși  ai  comunismului,  30  de  ani  de  la \nadoptarea Constituției României.  \nLa acest moment aniversar, să ne amintim faptul că nu a fost \ndeloc  ușor  să  se  elaboreze  o  nouă  Lege  fundamentală,  care  să \nreușească mai întâi de toate să smulgă societatea din automatismele \ncomportamentale  și  atitudinile  formate,  fără  voia  sa,  sub  povara \nvremurilor,  pe  parcursul  jumătății  de  secol  petrecute  în  regimul \ncomunist, mai apoi să imprime un suflu nou, democratic, în acord cu \nspiritul  european,  care  să  rezoneze  cu  aspirațiile  și  idealurile \nRevoluției din Decembrie 1989 și să ofere, în același timp, mecanisme \njuridice concrete și eficiente, care să răspundă așteptărilor poporului. \nAdunarea  Constituantă,  instituită  în  acest  scop,  a  avut  la \ndispoziție pentru acest copleșitor demers creator un termen de 18 luni \nde la înființare. Lucrările Adunării Constituante s-au desfășurat astfel \nîncât  să  asigure  Adunării  Constituante  timpul  necesar  pentru  o \nelaborare ca atare. \n                                                                                             19                                                                                          \n     \nS-au conceput două lecturi, în acest scop, prima lectură având \nca  obiect  inițierea  membrilor  Adunării  Constituante  cu  modul  de \nredactare a unei constituții, precum și informarea acestora cu privire la \nconținutul constituțiilor din statele democratice. \nProcesul  de  elaborare  a  Constituției  a  beneficiat  de  o \nsubstanțială  asistență  internațională,  fiind  valorificată  experiența \nstatelor cu tradiție democratică. \nComisia  a  avut  întâlniri  inclusiv  cu  reprezentanți  ai  unor \nautorități  internaționale,  mai  ales  organisme  ale  ONU  și  ale \nConsiliului Europei, iar lucrările comisiei au fost analizate în cadrul \nComisiei de la Veneția. Un rol important l-au avut avizele comunicate \nde  diferite  organizații,  precum  Comitetul  Helsinki  pentru  drepturile \nomului,  dar  și  discuțiile  purtate  cu  diferiți  specialiști  în  drept \nconstituțional din numeroase țări, și chiar participarea nemijlocită a \nunor  specialiști  francezi,  în  frunte  cu  reputatul  profesor  Robert \nBadinter; la dezbaterile acestea care au însoțit elaborarea Constituției \ns-au valorificat și tradițiile constituționalismului românesc, preluat din \nprincipiile revoluției franceze. \nPrecizez aceste detalii pentru a evidenția dorința membrilor \nAdunării  Constituante  de  a  elabora  o  lege  fundamentală  a  statului \nromân  care  să  fie  în  concordanță  cu  standardele  internaționale  în \nmaterie  constituțională,  care  să  înglobeze  patrimoniul  democratic \neuropean  și  care  să  înalțe  viața  juridică,  politică  și  economică  a \nsocietății  românești  la  un  nivel  similar  celor  al  statelor  cu  sisteme \ndemocratice consolidate printr-o îndelungată tradiție. Să apreciem și \n                                                                                             20                                                                                          \n     \nsă respectăm acest efort uriaș, realizat cu toată convingerea și cu bună-\ncredință! \nDesigur  că,  fiind  o  creație  umană,  Constituția  noastră  nu \nputea  fi  perfectă,  ireproșabilă,  dar  conținutul  ei  reușește  să  ofere \nsuficiente repere pentru construirea pe baza sa a unui sistem care să \npermită  buna  funcționare  a  instituțiilor  publice  și  a  vieții  politice, \neconomice, în ansamblul său. În timp, pe măsura evoluției sociale, a \ndezvoltării complexului de relații interumane și interinstituționale, a \nremodelării peisajului socio-politic, unele aspecte nu au mai corespuns \nnoilor realități, diferite de cele avute în vedere în puterea constituantă \noriginală.  Tocmai  pentru  acest  motiv,  a  fost  înscrisă  în  Constituție \nposibilitatea revizuirii sale, iar anul 2003 a fost momentul în care s-a \nrealizat  o  astfel  de  primenire  a  legii  noastre  supreme,  corijându-se \nimperfecțiunile, adaptându-i-se prevederile la schimbările survenite și \nîmbunătățindu-i-se soluțiile propuse inițial. \nDe asemenea, revizuirea din 2003 a avut un scop mai mult \ndecât atât, reconfigurându-se cadrul constituțional național, astfel încât \nsă permită aderarea României la Organizația Atlanticului de Nord și \nintegrarea în Uniunea Europeană. \nAșadar, deși este Legea fundamentală a statului, Constituția \nnu  putea  rămâne  încremenită  în  timp,  ci  poate  fi  modificată  atunci \ncând această necesitate apare ca stringentă. Dar revizuirea Constituției \ntrebuie făcută cu responsabilitate, cu înțelepciune, cu simțul datoriei \nfață de popor, cu intenția sinceră de a aduce un beneficiu acestuia, și \nnu dintr-o dorință, chiar inspirată, unilaterală. Din păcate, însă, ideea \n                                                                                             21                                                                                          \n     \nrevizuirii  Constituției  a  fost  utilizată  nu  de  puține  ori  ca  miză \nelectorală, lipsită de o serioasă acoperire sub aspectul motivației și al \njustificării  raționale,  fiind  transformată  într-un  instrument  de \nmanipulare  în  vederea  obținerii  de  capital  electoral  din  promisiuni \nirealizabile. O astfel de atitudine distructivă nu face altceva decât să \nsemene  îndoială,  să  inducă  o  stare  de  incertitudine  cu  privire  la \nordinea  constituțională,  fragilizând  însăși  construcția  democratică  a \nstatului.  Din  fericire,  probabil  anticipând  asemenea  inițiative \noportuniste, legiuitorul constituant a instituit o procedură complexă de \nrevizuire, compusă dintr-o succesiune de etape și prevederi obligatorii, \nstabilind în final și limitele revizuirii, care fac obiectul așa-zisei părți \nrigide a Constituției. \nAr trebui ca în lupta politică să se renunțe la ideea de a se da \ntot  timpul  vina  pe  pretinsele  imperfecțiuni  ale  Constituției  pentru \nnerealizările, pentru insuccesele clasei politice. Mecanismul statal va \nputea funcționa perfect în baza actualei reglementări constituționale \ndacă prevederile Legii fundamentale vor fi respectate atât în litera, cât \nși  în  spiritul  lor.  Domnia  legii,  care  este  o  exigență  esențială  a \nprincipiului statului de drept, ar trebui să fie un adevărat far călăuzitor \npentru toți participanții la viața publică. Nu puțini sunt cei care invocă \nacest concept al statului de drept, dar uită care este semnificația sa, \nuită că acesta implică subordonarea statului în toate componentele sale \nfață de drept și în primul rând față de Constituție și că are ca scop \ntocmai  ponderarea  eventualelor  tendințe  abuzive  discreționare  ale \nstructurilor  etatice.  Or,  se  știe  că  puterea  exemplului  este  o  armă \n                                                                                             22                                                                                          \n     \nredutabilă. Cum putem pretinde cetățenilor să respecte și să cinstească \nLegea fundamentală a țării dacă unii dintre cei care dețin și exercită \nputerea politică în numele lor o pun la îndoială sau o bagatelizează? \nCum putem aștepta din partea poporului să fie mândru de Constituția \nsa, când unii dintre reprezentanții acestuia o contestă? \nÎn  calitate  de  garant  al  supremației  Constituției,  Curtea \nConstituțională vă invită să prețuim împreună importanța cărții noastre \nfundamentale,  să-i  recunoaștem  obligativitatea  și  să  o  respectăm  în \nlitera și spiritul ei. \nLa mulți ani Constituției României! \nȘi v-aș ruga să-mi permiteți o scurtă informare.  \nÎn foaierul din fața sălii de ședințe sunt mai multe panouri \norganizate cu sprijinul generos al Arhivelor Naționale, al Monitorului \nOficial și al AGERPRES-ului, care redau constituțiile în original, cu \nsemnăturile respective, Constituția din 1866, invocată și aici ca model, \nConstituția din 1923 și Constituția din 1991. \nVă mulțumesc foarte mult pentru atenție. (Aplauze.) \nDomnul Florin-Vasile Cîțu: \nMulțumim, domnule președinte. \nDoamnelor și domnilor senatori și deputați, \nPotrivit celor convenite, în această ședință solemnă vor avea \nintervenții reprezentanți ai grupurilor parlamentare reunite, în limita a \n7 minute pentru fiecare grup parlamentar, iar deputaților și senatorilor \nneafiliați  li  se  alocă  3  minute,  cu  o  singură  intervenție,  printr-un \nreprezentant comun. \n                                                                                             23                                                                                          \n     \nAvem lista. Doar Grupul parlamentar AUR nu a ... \nDomnul George-Nicolae Simion (din sală): \nStați că vă dau acum! \nDomnul Florin-Vasile Cîțu: \nVă rog! \nDin partea Grupurilor parlamentare ale PSD, domnul senator \nRobert Cazanciuc. \nDomnul Robert-Marius Cazanciuc: \nDomnule președinte al Senatului, \nDomnule președinte al Camerei Deputaților,  \nDomnule prim-ministru, \nStimați membri ai Guvernului, \nDoamnă ministru, \nDomnule președinte Emil Constantinescu,  \nDomnule președinte Dorneanu, \nÎnaltpreasfinția Voastră, \nDragi colegi, \nÎn misiunea noastră, ca membri ai Parlamentului, de a face \ncunoscută legea, facem deseori referire la litera și spiritul ei. \nDacă  vorbim  de  Legea  fundamentală,  avem  aici  spiritul \nConstituției,  care  s-a  transformat  într-o  esență  tare  -  Constituția \nRomâniei. \nAm  luat  de  la  bibliotecă  această  geneză  și  dați-mi  voie  să \ncitez câteva rânduri din această carte: „Emoția mea este firească în \n                                                                                             24                                                                                          \n     \nacest moment solemn, când pentru a treia oară, în decurs de 150 de \nani, România are prilejul ca, prin reprezentanții săi aleși, să dezbată și \nsă voteze o constituție adevărată”. \nAstăzi, la 30 de ani de la acest discurs, rostit de Dan Amedeo \nLăzărescu în 1991, avem aceleași preocupări de a cârmui țara spre un \nviitor european, numai că de această dată viitorul european este legat \nși  de  utilizarea  adecvată  a  uriașelor  resurse  puse  la  dispoziția  țării \nnoastre pentru a reduce decalajele față de alte state europene care timp \nde 50 de ani au avut un destin mai bun decât am avut noi la frontiera \nEuropei. \nSpunea, la vremea respectivă, profesorul Iorgovan, că speră \nca această Constituție să aibă rolul unui adevărat pact social. \nDincolo  de  reașezarea  statului  român  pe  principii  real \ndemocratice, Constituția din 1991, pe care o sărbătorim astăzi, a fost și \nun rezultat al transpunerii în lege a entuziasmului celor care își doreau \nlibertatea, despre  care auziseră de la părinți, bunici sau din filmele \namericane, dar și a entuziasmului celor care plătiseră cu ani grei de \ntemniță comunistă pentru vina de a lupta pentru libertate.  \nAstăzi, noi, parlamentarii, avem o dublă datorie față de acești \noameni și față de urmașii noștri. Avem datoria de a înțelege dacă în \ncei 30 de ani care au trecut de la adoptarea Constituției aceasta a reușit \nsă  se  facă  cunoscută  și  înțeleasă  de  poporul  ei,  dacă  spiritul  Legii \nfundamentale a fost deslușit de cei chemați să o aplice și să o apere. \nLa  începutul  anilor  '90,  Constituția  a  fost  percepută  mai \ndegrabă ca un reper academic, departe de viața obișnuită. \n                                                                                             25                                                                                          \n     \nO cercetare sociologică realizată recent ne-a arătat că pentru \nromâni Constituția reprezintă astăzi nu doar un set de principii, ci un \ntext viu, aflat în vârful ierarhiei legilor, care poate influența în mod \ndirect viața fiecăruia dintre noi. \n63% dintre români consideră că o modificare a Constituției \nle-ar face o viață mai bună. \nNe-am întrebat la începutul anului dacă ar fi o idee bună ca \nstatul  să  distribuie  fiecărui  cetățean  câte  o  Constituție.  90%  dintre \nromâni au spus că da, ar fi o idee foarte bună. Românii vor să aibă un \nreper, vor să știe că pot apela la cineva fundamental atunci când ceva \nnu merge bine. \nGardianul  Constituției  este,  de  29  de  ani,  Curtea \nConstituțională, care prin 22.000 de decizii pronunțate până în prezent \nne-a arătat cum trebuie interpretate textele Constituției, dar și limitele \nunora dintre ele, care au rămas tributare contextului social economic \nîn care au fost adoptate. \nGardian al Constituției sau făuritor de legi? \nSunt  convins  că  membrii  Curții  Constituționale  își  pun \naceastă întrebare la fiecare decizie  pe care o pronunță, iar numărul \nmare al acestora arată, de asemenea, nevoia cetățeanului de a respecta \nConstituția,  de  către  fiecare  dintre  noi,  dar  și  de  către  instituțiile \nstatului. \nTitulatura  marginală  a  primului  articol  din  Constituție  este \n„Statul român”. Poate era mai potrivit dacă primul articol se numea \npur și simplu România, pentru a arăta preeminența poporului român. \n                                                                                             26                                                                                          \n     \nLegea  fundamentală  trebuie  să  aibă  în  centrul  ei  omul,  cu \ndrepturile și libertățile lui fundamentale, cu un stat capabil în mod real \nsă  asigure  protejarea  lor,  printr-o  arhitectură  constituțională  care  să \nstatueze principiul supremației și respectării Constituției și a legilor, \nprecum și cooperarea loială dintre puteri, toate acestea în beneficiul \ncetățeanului. \nDacă această constituție îndeplinește astăzi acest rost vă invit \nsă reflectăm și să lucrăm împreună. \nPentru  un  dialog  eficient  despre  Constituție  și  pentru  a \ncunoaște modele ce pot contribui la conturarea propriilor convingeri \naveți la dispoziție o carte în format electronic. \nÎn 2015, cu ajutorul a patru profesori universitari, am tradus \nîn  limba  română  toate  constituțiile  Uniunii  Europene.  O  să  primiți \nfiecare dintre dumneavoastră, printr-un mesaj, din partea liderilor de \ngrup, această carte în format electronic. \nDupă 30 de ani îi evocăm astăzi aici pe membrii Adunării \nConstituante care ne-au lăsat moștenire o constituție care a reașezat \nțara după comunism. \nCare va fi moștenirea noastră, a celor de aici? Ce vom lăsa \nnoi?  O  împărțire  a  românilor  în  mai  multe  categorii:  bugetari  și \ncorporatiști, locuitori în țară sau în diaspora, pro sau contra Uniunii \nEuropene, pro sau contra justiției. \nDupă  câteva  luni  de  dezbateri  în  cadrul  Partidului  Social \nDemocrat ne-am pus întrebarea dacă această Constituție poate fi un \nliant al națiunii. \n                                                                                             27                                                                                          \n     \nPentru  a  căuta  răspuns  la  această  întrebare,  Asociația  „Pro \nDemocrația”  și  Institutul  Social-Democrat  „Ovidiu  Șincai”  au \norganizat  pe  1  iulie  o  dezbatere  consacrată  analizei  de  ansamblu  a \nevoluției societății românești guvernată de actuala Constituție. \nAți  primit  fiecare  dintre  dumneavoastră  această  carte.  Cei \ncare n-ați primit-o încă, o veți primi cu siguranță. Este un volum care \nreunește lucrările a 12 profesori universitari și 2 membri ai Adunării \nConstituante.  Au  fost  invitați  să-și  exprime  opiniile  cu  privire  la  o \nConstituție a viitorului și asupra măsurii în care Legea fundamentală \npoate fi îmbunătățită, astfel încât să răspundă marilor provocări ale \nRomâniei de astăzi, obiectivelor comune europene și ale omenirii, în \ngeneral.  \nVorbind de viața acestei Constituții și de obiectivele comune \neuropene,  fostul  ministru  al  integrării,  profesorul  Vasile  Pușcaș, \nspunea că revizuirea din 2003 a tratat aderarea la Uniunea Europeană \nca  un  simplu  act  de  politică  externă,  și  nu  ca  un  proces  intern  de \ntransformare a statului și a societății. \nRevizuirea din 2003 a reprezentat actul juridic care a făcut \nposibilă aderarea la Uniunea Europeană și NATO. \nÎncercările de revizuire din 2011-2013 au fost arme în bătălia \npolitică internă, din păcate, dar, în același timp, au arătat nevoia de \nclarificare a unor  texte scrise poate cu prea  mult entuziasm în anii \n1990-1991 și nevoia de a consfinți statutul nostru real de membri ai \nUniunii Europene și ai NATO. \n                                                                                             28                                                                                          \n     \nModificările actualei Constituții ar putea fi abordate din cel \npuțin trei perspective, dacă doriți. Aș spune una tehnică – și vă dau un \nexemplu – art. 29 vorbește de telegrame. Am întrebat Poșta Română \ncând a fost trimisă ultima telegramă. Acum mai bine de 10 ani. \nDomnul Florin-Vasile Cîțu: \nDomnule senator, vă rog să încercați să finalizați! \nDomnul Robert-Marius Cazanciuc: \nImediat, domnule președinte! E un moment solemn. \nDe  opțiune  politică,  regionalizarea  și  formarea  Guvernului. \nPoate președintele să încredințeze formarea Guvernului partidului care \na  câștigat  alegerile?  Și  inovativă.  Reglementarea  constituțională  a \nrolului opoziției parlamentare, protejarea drepturilor fundamentale în \nfața  provocărilor  generate  de  evoluția  inteligenței  artificiale  sau \nprotejarea  statului  în  fața  regimurilor  comerciale  și  economice \ntransfrontaliere. \nCred că astăzi, în Parlament, avem obligația față de poporul \nnostru să lansăm dezbateri publice față de principalele teme ale vieții \nsociale,  economice  și  politice,  asupra  modului  în  care  drepturile \nfundamentale  sunt  respectate  în  mod  real,  asupra  modului  în  care \nputerile statului au funcționat în slujba poporului și care în final să \nconducă,  de  ce  nu,  la  un  acord  politic  național  pentru  o  eventuală \nrevizuire a Constituției. Un asemenea proiect ar putea reprezenta un \nliant al națiunii care să contribuie la uniunea spirituală a poporului \nromân. \n                                                                                             29                                                                                          \n     \nVa fi posibil doar în măsura în care acest proces va fi unul \nautentic  și  oamenii  vor  vedea  că  este  unul  autentic,  nu  ca  un  alt \ninstrument într-o bătălie politică. \nDezbaterea  națională  în  jurul  temei  revizuirii  Constituției \npoate fi un instrument de atingere a obiectivului de refacere a legăturii \nțării cu fiecare român. \nAstăzi suntem datori să le lăsăm celor care vin după noi o \nRomânie în bună stare. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule senator. \nDin partea Grupurilor parlamentare ale PNL....  \n(Domnul  senator  Robert-Marius  Cazanciuc  revine  la \ntribună.) \nMai aveți? \nDomnul Robert-Marius Cazanciuc: \nAți primit, de asemenea, stimați colegi, o coliță nouă, timbre \nrealizate în 2019 de către Romfilatelia, în care pentru prima dată pe \ntimbre  au  fost  puse  drepturile  fundamentale.  Sunt  nouă  drepturi \nfundamentale, tipărite în milioane de exemplare, care au încercat să \nfacă cunoscută românilor Legea fundamentală. \nMulțumesc. (Aplauze.) \nDomnul Florin-Vasile Cîțu: \nMulțumim, domnule senator. \n                                                                                             30                                                                                          \n     \nO inițiativă foarte bună. \nDin partea Grupurilor parlamentare ale PNL, doamna senator \nLaura-Iuliana Scântei. \nDoamna Laura-Iuliana Scântei: \nVă mulțumesc, domnule președinte. \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nDomnule președinte Emil Constantinescu, \nÎnaltpreasfinția Voastră, \nDomnule președinte al Curții Constituționale, \nDistinși membri ai Corpului diplomatic, \nDragi invitați, \nDoamnelor și domnilor senatori și deputați, \nSărbătorim într-adevăr 30 de ani de la intrarea în vigoare a \nConstituției din 1991. \nTimp  de  30  de  ani,  Constituția  a  garantat  stabilitatea \nregimului  politic,  a  oferit  termenul  de  referință  pentru  drepturile  și \nlibertățile fundamentale ale cetățenilor și a fost temelia pe care s-au \nconstruit instituțiile vitale ale statului. \nTotuși trebuie să fim sinceri, 30 de ani nu înseamnă mulți ani \nconstituționali.  Prin  comparație,  Constituția  de  la  1866  a  fost  în \nvigoare vreme de 57 de ani. Avem deci o Constituție tânără și, pe cale \nde consecință, o democrație la fel de tânără. \nDeși e tânără, Constituția prevede un obiectiv de țară istoric, \n                                                                                             31                                                                                          \n     \nîmpărtășit în egală  măsură de toate forțele politice responsabile, de \nautoritățile statului și de majoritatea românilor, și anume, România - \nstat democratic. Acel stat cu o democrație consolidată, axată pe cele 3 \nmari valori fondatoare ale liberalismului politic, și anume: protejarea \nvieții, promovarea libertății și garantarea proprietății. Adică un stat de \ndrept, un stat de tip occidental, care își respectă îndatoririle rezultate \ndin  angajamentele  internaționale,  inclusiv  cele  care  decurg  din \ncalitatea de stat membru UE și NATO. \nDoamnelor și domnilor, \nAți auzit și până acum, de la antevorbitorii mei, veți auzi în \ncontinuare, azi, la ceas aniversar, multe cuvinte frumoase, dar și critici \nla adresa Constituției în vigoare. Toate oferă răspunsuri cu privire la \nîntrebarea: Ce reprezintă Constituția României, după 30 de ani, pentru \ncetățeni,  pentru  politicieni  și  pentru  țară?  Că  înglobează  cele  mai \nînalte valori și idealuri ale unei societăți democratice, că este o pavăză \npentru  asigurarea  statului  de  drept  și  a  independenței  justiției,  o \ngaranție că nicio autoritate nu va abuza de puterea sa și va acționa în \nlimitele constituționale, că, într-adevăr, cuprinde catalogul de drepturi \nși libertăți fundamentale și că e un scut împotriva abuzului de putere al \nautorităților statului împotriva cetățenilor. \nÎn ce mă privește, am dorit astăzi să vă spun despre ce nu este \no Constituție. \nÎn primul rând, o Constituție nu este doar un document politic \nsau doar o lege care se poate modifica oricum și oricând, după bunul \nplac al unei majorități politice sau al unui partid care, de exemplu, s-ar \n                                                                                             32                                                                                          \n     \nteme că nu ar da nici după 20 de ani, în anul 2024, un candidat ales la \nfuncția de președinte al României. \nÎn  al  doilea  rând,  o  Constituție  nu  reprezintă  nimic  fără \nconstituționalism. Legea fundamentală a unui stat capătă valoare dacă \neste respectată în timp și dacă, prin respectarea continuă, la nivelul \nsocietății  se  creează  un  sentiment  puternic  de  apartenență  la \nConstituție și la valorile sale. \nÎn al treilea rând, o Constituție nu este în realitate opera unei \nmajorități  politice  conjuncturale,  deși  unii  așa  cred.  O  Constituție \ndurabilă este rezultatul unui autentic moment constituțional. Un astfel \nde moment constituțional a fost în anii 1990, 1991, atunci când s-a \nrealizat  trecerea  de  la  vechiul  regim  politic  totalitar  la  noul  regim \npolitic democratic. Constituția României a eliminat atunci posibilitatea \nconcentrării  puterii  în  mâinile  unei  persoane,  ale  unui  grup  de \npersoane  sau  ale  unei  instituții  și  așa  sperăm  să  rămână  pentru \ntotdeauna. \nMai târziu, în 2003, la momentul revizuirii, s-a avut în vedere \nnevoia fundamentală a României de a adera la structurile euroatlantice \nși de a se defini un destin european pentru societatea românească. \nFără  îndoială,  doamnelor  și  domnilor,  Constituția  nu  este \nperfectă,  iar  numeroasele  decizii  ale  Curții  Constituționale  i-au \nevidențiat vreme de 30 de ani și limitele și lipsurile. Cu toate acestea, \nmomentele  constituționale  autentice  pentru  revizuirea  Legii \nfundamentale trebuie să fie rezultatul unei nevoi sociale reale și să \nexprime  o  viziune  asupra  arhitecturii  statului,  construită  în  timp  și \n                                                                                             33                                                                                          \n     \nîmpărtășită de majoritatea cetățenilor. \nÎnchei spunându-vă că Partidul Național Liberal nu se teme \nde o revizuire a Constituției. PNL reafirmă angajamentul politic de a \ncontinua  construcția  statală  asumată  încă  de  la  înființarea  sa,  dar \natunci când va revizui Constituția nu va renunța la viziunea sa liberală \nasupra statului și asupra economiei. Liberalismul constituțional va fi \npromovat în continuare ca principiu de modernizare a statului român \nîn  era  digitalizării,  pentru  a  oferi  cetățenilor  cu  adevărat  un  stat \nfuncțional, bazat pe o economie liberă, pe domnia legii și pe respectul \ndrepturilor fundamentale. \nAșadar,  azi,  la  ceas  aniversar,  urăm  Constituției  noastre \nlongevitate  și  respect  din  partea  tuturor  –  cetățeni  și  întreaga  clasă \npolitică! \nVă mulțumesc. (Aplauze.) \nDomnul Florin-Vasile Cîțu: \nMulțumesc, doamnă senator. \nDin partea Grupurilor parlamentare ale USR, domnul senator \nRadu-Mihai Mihail. \nDomnul Radu-Mihai Mihail: \nMulțumesc, domnule președinte. \nDoamnelor și domnilor, \nSuntem  un  stat  care  derapează  spre  eșec  și  Constituția  din \n1991  nu  este  străină  de  ceea  ce  se  întâmplă.  Constituția  României \nmoderne, libere și prospere ar fi trebuit să înceapă cu punctul 8 de la \n                                                                                             34                                                                                          \n     \nTimișoara. Cu despărțirea conștientă și asumată de trecutul totalitar și \nde aceia care i-au făcut posibilă existența timp de o jumătate de veac. \nConstituția de la 1991 a venit după „Duminica orbului” din \n1990  și  a  consfințit  restaurația  foștilor  comuniști  și  securiști  din \nRomânia.  A  fost  scrisă  după  chipul  și  asemănarea  destinatarului  și \nautorului  –  Ion  Iliescu,  zis  și  comunist  cu  față  umană,  și  Antonie \nIorgovan, zis și comunist cu studii juridice. \nConstituția României validată la referendumul din decembrie \n'91 a fost scrisă de un președinte al Asociației Studenților Comuniști \ndin  Universitatea  București,  pentru  președintele  Uniunii  Tineretului \nComunist. \nAcum  30  de  ani  eram  reporter  la  Radio  Delta  și  eram  pe \nstradă și îi întrebam pe oamenii care mergeau foarte mândri să voteze \nConstituția, dacă au citit textul și de ce îl votează? Și răspunsul era \ncam același de la toți: „Păi, ne-a spus Ion Iliescu că e de bine”. \nUSR a apărut pentru că românii s-au săturat să le spună un \ntătuc și gașca lui ce să facă. (Aplauze. Vociferări.) \nAcum  oamenii  sistemului  tot  vorbesc  despre  schimbarea \nConstituției, astfel încât președintele să nu mai fie ales de români, ci \nde ei. (Vociferări.) \nOamenii fără chip vor ca funcția de președinte al românilor să \npoată fi scoasă la mezat și tranzacționată între grupurile parlamentare, \nmonedă de schimb în trocurile politice, departe de ochii lumii și de \nochii cetățeanului. \nUSR  a  apărat,  apără  și  va  apăra  statul  de  drept  și  valorile \n                                                                                             35                                                                                          \n     \ndemocrației liberale de toate încercările de a pune instituțiile statului, \noricare  ar  fi  ele...  (Vociferări.)  ...la  dispoziția  infractorilor,  a \nevazioniștilor, a hoților din bugetul de stat și a combinatorilor politici \ncare îi cauționează. (Vociferări.) \nȘi închei cu o ultimă remarcă. Antonie Iorgovan, părintele \nConstituției din '91, a fost, ca tot românul imparțial, expert în cadrul \nComisiei juridice constituționale și pentru drepturile omului din cadrul \nCFSN  și  independent,  dar  afiliat,  în  legislatura  '90-'92,  la  Grupul \nparlamentar al PNL, pentru ca apoi să treacă la PSD, demonstrând \nastfel multilateralismul FSN-ismului, așa cum îl vedem și astăzi. \nNu-i așa că de acolo de sus, de unde se află, Caragiale râde cu \ngura până la urechi? (Vociferări. Aplauze.) \nDomnul Florin-Vasile Cîțu: \nMulțumesc, domnule senator. \nDin  partea  Grupurilor  parlamentare  AUR,  domnul  George \nSimion. \nDomnul George-Nicolae Simion: \nMulțumesc frumos. \nA fost un referendum pentru modificarea Constituției, să fie \nspecificat  faptul  că  în  România  căsătoria  este  între  un  bărbat  și  o \nfemeie. Sper că nu vreți să modificați Constituția în sensul în care să îl \nluați pe domnul Cîțu legal de soție, da? (Vociferări.) \nNoi nu suntem de acord cu faptul că trebuie să se producă o \nfederalizare  sau  o  regionalizare  sau  cum  dorește  unul  sau  altul  din \n                                                                                             36                                                                                          \n     \npartidele și organizațiile non-guvernamentale care sunt în Parlament \nastăzi. Nici pentru punerea în acord cu anumite prevederi europene. \nNoi  credem  că  a  noastră  Constituție  este  foarte  bună.  Și  unele \nîncercări de încălcare a Constituției, cum a fost înlăturarea Avocatului \nPoporului, neconstituțională, au fost stopate. \nȘi dacă tot ne-ați dat niște timbre aici, în care sunt prevăzute \narticolele  fundamentale,  vedeți  că  pierdem  o  generație,  pentru  că \ndreptul la învățătură este asigurat. Din păcate, nu a fost asigurat de \nstatul  român,  prin  hotărâri  de  Guvern  care  sunt  aduse  aici,  în \nParlament  și  noi  doar  trebuie  să  le  ascultăm,  nici  măcar  nu  putem \ninterveni asupra stării de alertă. \nÎncetați  să  călcați  în  picioare  drepturile  fundamentale  ale \nromânilor și începeți să respectați Constituția! \nNu prin ședințe solemne faceți asta, ci respectând Constituția \nși eliminând orice formă de obligativitate asupra românilor! \nConstituția este bună. Trebuie susținută și trebuie apărată de \nuzurpatori, atât de aici, de la București, cât și de la Bruxelles! \nVă mulțumesc. (Aplauze.) \nDomnul Florin-Vasile Cîțu: \nMulțumesc. \nDomnul Tanasă. \nDomnul Dan Tanasă: \nDa. \nÎnaltpreasfinția Voastră, \n                                                                                             37                                                                                          \n     \nDomnule președinte al Camerei Deputaților, \nOnorați membri ai Guvernului, \nDoamnelor și domnilor senatori și deputați, \nArt.  3  al  Constituției  României  vorbește  despre  teritoriul \nRomâniei, care este inalienabil. \nDin  păcate,  în  ultimii  30  de  ani,  atât  PSD,  cât  și  PNL  și \nUDMR au permis vânzarea pământului României către străini, la un \nnivel demențial. \nDin  păcate,  suntem  poate  unici  în  lume,  ne-am  înstrăinat \npământul și am vândut, ne-am trezit într-o situație în care am permis, \nculmea, încălcarea art. 3 al Constituției României. \nArt. 12 vorbește de simbolurile naționale ale României. \nArt. 13 vorbește de limba națională, de limba română. \nEu  am  câștigat  câteva  zeci  de  procese  în  instanțele  din \nRomânia, prin care am încercat să impun respectarea limbii oficiale de \nstat. Și, din păcate, atât PSD, cât și PNL, ați tolerat timp de 30 de ani \natitudinile absolut inacceptabile ale UDMR atunci când vine vorba de \nsimboluri naționale și de limba oficială de stat în România. \nAți permis... ați permis – că plecați, domnule Kelemen Hunor \n–  ați  permis,  domnilor,  ca  în  Transilvania,  practic,  în  multe  zone, \nlimba maghiară să devină, practic, de facto limbă oficială de stat. Și \npermiteți în continuare, dragi colegi de la PSD și de la PNL! \nLimba oficială de stat nu este negociabilă cu nimeni! Și nici \nsimbolurile naționale! Acestea le puteți spune colegilor de la UDMR. \nȘi închei. \n                                                                                             38                                                                                          \n     \nArt. 47 vorbește despre faptul că: „Statul este obligat să ia \nmăsuri de dezvoltare economică și de protecție socială, de natură să \nasigure cetățenilor un nivel de trai decent”. \nÎn ultimii 30 de ani, modul în care PSD și PNL au înțeles să \nfacă  politică  în  România  ne  situează  pe  ultimele  locuri  la  ceea  ce \nînseamnă nivel de trai. Ultimele locuri în Europa. \nȘi, mai mult decât atât, modul în care PSD și PNL au făcut \npolitică în ultimii 30 de ani a dus la situația absolut inacceptabilă în \ncare peste 3,5 milioane de români au fugit de aici, de pe acest pământ. \nI-ați fugărit voi. Și, din păcate, în ultimii 4 ani, nici USR nu s-a lăsat \nmai prejos. \nMulțumesc. (Aplauze.) \nDomnul Florin-Vasile Cîțu: \nMulțumim. \nDomnul deputat Ciubuc. \nDomnul Ciprian Ciubuc: \nDomnule președinte al Senatului, \nDomnule președinte al Camerei Deputaților, \nDomnule președinte Constantinescu, \nStimați colegi, \nStimați invitați, \nEu am să vorbesc scurt. \nȘi am să vorbesc de art. 16 - cetățenii români sunt egali în \nfața legii. \n                                                                                             39                                                                                          \n     \nStimați colegi, \nNu  suntem  astăzi  în  măsură  să  respectăm  art.  16.  De  ce? \nPentru  că  pe  baza  ordonanțelor  de  urgență  și  a  stării  de  alertă, \ndrepturile  românilor  nu  sunt  respectate.  Avem  6  articole  din \nConstituție – domnule președinte al Curții Constituționale, puteți să \nconfirmați sau infirmați – care sunt călcate în picioare pentru că avem \no stare de alertă neconstituțională și măsuri restrictive aberante. \nVin de la întâlnirea care a avut loc săptămâna trecută, de la \nDelegația Adunării Parlamentare a Francofoniei, unde – vreau să vă \nspun un lucru foarte important și vă rog să fiți atenți cu toții – am fost \nadunați mai mulți parlamentari din Parlamentul României, care facem \nparte din Delegație, inclusivi parlamentari din toate țările francofone, \nni s-au ținut lecții de modificare a Constituției, sub motiv de COVID \nși sub motiv de pandemie. Din Parlamentul belgian ni s-a transmis, \ntrebuie  să  modificăm  Constituția  după  modelul  Luxemburg,  să \nomogenizăm  Constituția.  Inclusiv  toate  țările  care  fac  parte  din \nUniunea Europeană. \nDe asemenea, ni s-a vorbit despre suspendarea Parlamentelor \nnaționale. (Vociferări.) \nNi s-a vorbit de suspendarea Parlamentelor naționale. \nMă  bucur  că  colegii  de  la...  antevorbitorii  mei  au  vorbit \ndespre modificarea Constituției. \nStimați colegi, \n Nu putem să modificăm Constituția, să o omogenizăm dacă \nnu ne întoarcem la popor. \n                                                                                             40                                                                                          \n     \nAm  susținut  și  în  Parlamentul  din  Albania,  la  Adunarea \nParlamentară a Francofoniei, susțin și de aici – cum vă veți uita în \nochii  copiilor  dumneavoastră  sau  în  ochii  românilor  dacă  vom \nmodifica Constituția și vom omogeniza Constituția după Constituția \ndin Luxemburg... (Vociferări.) ...sub motiv de COVID și sub motiv de \npandemie? \nAm  numărat,  de  19  ori  s-a  vorbit  de  cuvântul  „control”. \nControlul  pandemiei,  nemijlocit,  controlul  oamenilor.  Nu  putem \ncontrola  pandemia  dacă  nu  putem  controla  mișcarea  oamenilor  în \nEuropa și în statul național. \nOameni buni, \nStimați colegi, \nMă adresez și românilor și dumneavoastră. \nSă vă ferească Dumnezeu de o revoltă populară! \nCum  le-am  spus  și  francezilor  din  Parlamentul  din  Albania, \nromânii nu sunt ca francezii, să iasă o lună, două, trei, o lună, 10 luni la \nproteste. Românii au ieșit 9 zile și Ceaușescu a dispărut. \nNoi avem o istorie de comunism. Știm că aceste restricții care ni \nse  impun  în  Parlamentul  național  vin  doar  să  îngrădească  drepturi  și \nlibertăți și nu măsuri ca să controlăm pandemia! \nNu putem să suspendăm drepturile noastre fundamentale conform \nConstituției și să modificăm Constituția fără să ne întoarcem la popor! \nDe  aceea,  vă  rog  pe  toți  să  conștientizați  că  pentru  orice \nmodificare a Constituției trebuie să fie direct întrebat și poporul român, și \noamenii care ne-au ales. \nVă mulțumesc. \n                                                                                             41                                                                                          \n     \nȘi sunt încrezător că dumneavoastră veți reflecta la ce am vorbit \nastăzi aici. \nPuteți să-i întrebați și pe colegii dumneavoastră care au fost în \nParlamentul din Albania, să vă confirme acest lucru. \nMulțumesc. (Aplauze.) \nDomnul Florin-Vasile Cîțu: \nMulțumim. \nVă  garantăm  că  orice  modificare  se  va  face  doar  prin \nreferendum, deci mergem la popor. \nGrupul parlamentar al UDMR, domnul Csoma Botond. \nDomnul Csoma Botond: \nOnorați invitați, \nDoamnelor și domnilor deputați, \nRomânia  a avut o experiență totalitară cruntă sub regimul \ncomunist, mai ales în „Epoca de Aur”, sub Ceaușescu. Iar dacă luăm \nîn considerare acest lucru cred că adoptarea Constituției în anul 1991 a \nfost  un  pas  foarte  important  pe  drumul  făuririi  unei  societăți \ndemocratice, după decenii lungi de totalitarism. \nSigur, acea Constituție, Constituția de la 1991, a reflectat atât \nmomentul  politic,  cât  și  majoritatea  parlamentară  existentă  sau \nmajoritatea din Adunarea Constituantă, dar a reflectat și acea euforie, \npentru că oamenii în sfârșit erau liberi și puteau să-și spună opinia \nliber în această țară și nu sosea  mașina neagră dimineața să-i ducă \nundeva. \nȘi cred că a fost un moment foarte important, din acest punct \n                                                                                             42                                                                                          \n     \nde vedere. \nS-a  mers  pe  ideea  unei  –  cred  eu  –  unei  republici \nsemiprezidențiale, care nu e similară nici cu Franța, nici cu Statele \nUnite. Sunt niște deosebiri importante.  \nÎn Statele Unite nu există premier.  \nÎn Franța, premierul este subordonat președintelui.  \nLa  noi,  premierul  nu  este  subordonat,  dar  președintele \ndesemnează candidatul la funcția de premier. \nȘi dacă ne uităm, în ultimii 15 ani a existat un conflict major \nîn sânul puterii executive, mai ales când vorbim politic de coabitare \nîntre președinte și premier. \nȘi cred că acest conflict permanent care a existat în puterea \nexecutivă nu a făcut cinste României. \nȘi,  din  acest  punct  de  vedere,  cred  că  avem  nevoie  de  o \nmodificare a Constituției. Să lămurim anumite chestiuni, nu numai în \nsânul puterii executive, putem vorbi și de Parlament. \nNoi  propunem  să  menținem  sistemul  bicameral,  dar  cu \natribuții  separate,  pentru  Senat  și  Camera  Deputaților,  și  ne  putem \ngândi  și  la  un  sistem  distinct  de  alegere  a  Senatului  și  a  Camerei \nDeputaților. \nSigur că prin Constituția de la 1991 s-a instituit și un sistem \nde checks and balances, acest mecanism de protecție și echilibru care \nîn  multe  cazuri  a  funcționat,  în  multe  cazuri  nu  a  funcționat.  De \nexemplu, când președintele României, în foarte multe cazuri, cred eu \nși  credem  noi,  de  la  UDMR,  indiferent  cine  a  fost  președintele \n                                                                                             43                                                                                          \n     \nRomâniei, și-a depășit atribuțiile constituționale, neavând o activitate \nde  mediere,  ci  având  o  activitate  eminamente  politică,  în  anumite \nmomente, în această țară. \nSigur, trebuie să aducem în discuție și statutul minorităților, \nstatutul minorităților din România. \nPoate ați citit și dumneavoastră că în anumite documente pe \ncare  România  le-a  adoptat,  atât  în  CSAT  sau  în  alte  instituții, \nminoritățile  naționale  de  multe  ori  reprezintă  un  factor  de  risc  la \nadresa securității naționale. \nCred că după 30 de ani a venit timpul ca să existe o relație de \nîncredere între statul român și  minoritățile naționale care trăiesc pe \nteritoriul statului român. Și, în această privință, s-ar impune, stimați \ncolegi,  ca  minoritățile  naționale  să  devină  factori  constitutivi  ai \nstatului român. Cred că după 30 de ani și în România se poate realiza \nacest lucru. \nDacă vorbim de modificarea Constituției, cred că o reașezare \nîn  sânul  puterii  executive  am  putea  realiza  și  prin  trecerea  la  o \nrepublică parlamentară. \nNu aș dori să intru în detaliu acum, ce înseamnă o republică \nparlamentară,  dar  vreau  să  vă  supun  atenției  următorul  aspect  -  în  \nUniunea  Europeană,  în  majoritatea  țărilor  membre,  există  republică \nparlamentară. \nMulțumesc. (Aplauze.) \nDomnul Florin-Vasile Cîțu: \nMulțumesc, domnule deputat. \n                                                                                             44                                                                                          \n     \nDin  partea  Grupului  parlamentar  al  minorităților  naționale, \ndomnul deputat Cătălin-Zamfir Manea. \nDomnul Cătălin-Zamfir Manea: \nDomnule președinte al Senatului, \nDomnule președinte al Camerei Deputaților, \nDomnule prim-ministru, \nStimate domnule președinte Constantinescu, \nDomnule președinte al Curții Constituționale, \nStimați reprezentanți ai Corpului diplomatic, \nDoamnelor și domnilor senatori și deputați, \nAstăzi România aniversează Ziua Constituției și împlinirea a \n30 de ani de la referendumul din 8 decembrie 1991, prin care a fost \naprobată Legea fundamentală, moment care a marcat opțiunea fermă a \nnațiunii române pentru un regim de guvernare democratic. \nPrin adoptarea Constituției României s-au pus bazele statului \nde drept și ale democrației constituționale. \nÎn anul 2003, Constituția a fost revizuită, construcția sa fiind \nconsolidată și adaptată la evoluțiile statului de drept, ale societății și la \nnoul context euroatlantic. Atunci, în anul 2003, noi, cei din Grupul \nparlamentar  al  minorităților  naționale,  am  fost  primii,  de  aici,  din \nParlament,  care  am  propus  o  serie  de  modificări  majore  ale \nConstituției,  precum:  regim  parlamentar;  Legea-cadru  pentru \nminorități, care, de altfel, este prevăzută în Constituția României la \ncategoria de legi organice și care, din păcate, nu a fost încă adoptată; \nlimitarea  ordonanțelor  de  urgență;  regândirea  organizării \n                                                                                             45                                                                                          \n     \nadministrativ-teritoriale;  organizarea  Senatului  ca  și  Cameră  a \nRegiunilor; echilibrarea puterilor în stat. \nDin  păcate,  propunerile  noastre  făcute  în  acel  an  au  fost \nrespinse de parlamentarii dumneavoastră de atunci. Menționez, au fost \nrespinse. \nDe  subliniat  este  faptul  că  în  prezent,  la  nivelul  Uniunii \nEuropene, din cele 27 de state, 17 dintre ele au regim parlamentar. \nAșadar,  marea  majoritate  a  statelor  membre  din  Uniunea \nEuropeană funcționează ca republici parlamentare. \nParlamentul  României  trebuie  să  aibă  mai  multă  putere \npentru că, stimați colegi, potrivit art. 61 din Constituție, Parlamentul \neste  organul  reprezentativ  suprem  al  națiunii  române  și  unica \nautoritate legiuitoare a țării. \nStimați colegi, \nConstituția României este consfințită prin voința suverană a \npoporului și reprezintă un set de principii și norme fundamentale care \nse adresează în egală măsură autorităților statului și cetățenilor săi. \nFuncționarea  instituțiilor  statului,  garantarea  drepturilor  și \nlibertăților individuale și derularea în ansamblu a întregii vieți a unei \nnațiuni își au originea în textele înscrise în Constituție. \nDe  aceea,  Constituția  României  poate  fi  cartea  sacră  a \nexistenței  noastre,  iar  aniversarea  ei  astăzi  constituie  o  adevărată \nsărbătoare. \nConstituția țării trebuie respectată, nu doar în litera, ci și în \nspiritul  ei,  destinatarii  săi  având  obligația,  nu  doar  morală,  ci  și \n                                                                                             46                                                                                          \n     \nconstituțională,  de  loialitate  constituțională  și  de  interpretare  a \nnormelor sale cu bună-credință. \nAplicarea principiului controlului constituționalității legilor a \ncondus  la  înființarea  Curții  Constituționale,  care,  așa  cum  s-a  mai \nprecizat de la această tribună, în cursul ședinței solemne, reprezintă \ngarantul supremației Constituției. \nSensul  existenței  Constituției  României  constă  în  apărarea \nvalorilor fundamentale înscrise în Legea fundamentală. \nDacă  nu  este  în  mod  activ  și  efectiv  apărată,  Constituția \nRomâniei riscă să fie redusă la un set de principii și norme de drept \nfrumoase,  nobile,  dar  invalide,  lipsite  de  orice  valoare  și  forță,  iar \natunci  când  Constituția  nu  este  respectată  sunt  puse  sub  semnul \nincertitudinii construcția democratică a statului și întreaga sa ordine de \ndrept. \nOrice popor, pentru a fi puternic, trebuie să-și iubească și să-\nși apere Constituția pentru că aceasta îi aparține și îl reprezintă. \nConstituția României conferă un sens comunității politice. \nNu  în  ultimul  rând,  Constituția  consfințește  garanția \ndezvoltării  normale  a  societății  noastre  împotriva  oricărei  forme  de \ntotalitarism, intoleranță, discriminare și populism. \nGrupul parlamentar al minorităților naționale se va implica în \nprocesul de revizuire a Constituției și, ca de fiecare dată, va propune și \nva susține măsuri care să consolideze democrația și care să contribuie \nla  apărarea  drepturilor  și  libertăților  fundamentale  ale  tuturor \ncetățenilor săi. \n                                                                                             47                                                                                          \n     \nSă nu uităm, stimați colegi, că minoritățile naționale au avut \nun rol extrem de important în construcția statului român. \nÎn încheiere, aș vrea să vă reamintesc că potrivit art. 4, care \nprevede, și nu „vorbește”, așa cum am mai auzit de la această tribună, \nRomânia este patria comună și indivizibilă a tuturor cetățenilor săi, \nfără deosebire de rasă, de naționalitate sau de apartenență etnică. \nLa mulți ani Constituției României! \nLa mulți ani, România! \nLa mulți ani tuturor cetățenilor acestei țări! \nMulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nDin  partea  deputaților  și  senatorilor  neafiliați,  doamna \nsenator Diana Iovanovici-Șoșoacă. \n                                                                                             48                                                                                          \n     \nDoamna Diana Iovanovici-Șoșoacă: \nMulțumesc. \nAm asistat aici, am  înțeles, la o ședință solemnă prin care \naniversăm Constituția României. \nN-am  auzit  pe  niciunul  dintre  noi spunând  la  mulți  ani  de \nSfântul Nicolae tuturor sărbătoriților de astăzi! La  mulți ani, popor \nromân, pentru Sfântul Nicolae! (Aplauze.) \nCei care nu aplaudați – probabil că vă trebuie o nuia pentru \nSfântul  Nicolae!  Pentru  că  suntem  aici  creștini  din  toate  timpurile! \nPentru că respectăm drepturile tuturor! \nAsistăm  astăzi  la  o  așa-zisă  aniversare  a  Constituției \nRomâniei,  că  nu  am  auzit  aici  decât  denigrări  ale  Constituției \nRomâniei și solicitări de schimbare. \nCum poți să aniversezi? E ca și când aniversezi 30 de ani de \ncăsătorie și anunți divorțul. \nAsta  ați  făcut  astăzi,  ați  pângărit  Constituția  României,  pe \ncare ar trebui să o cunoașteți cu toții! \nA existat un jurnalist în foaier, care, în urmă cu câteva luni – \nRafaelo Varga –, v-a întrebat pe cei mai mulți dintre dumneavoastră, \ndacă ați citit Constituția României? Cei mai mulți ați spus nu, nu am \navut timp. \nÎn schimb, vă aflați aici, în fabrica de legi a României, unde \nConstituția este Biblia românului. Mai presus de Constituție nu este \ndecât Dumnezeu și Biblia. Atât! \nDe 30 de ani încălcați pas cu pas Constituția României! \n                                                                                             49                                                                                          \n     \nÎn ultimii 2 ani, ați omorât-o! Ați adoptat Legea nr. 136/2020 \nși  Legea  nr.  55/2020,  care  încalcă  prevederile  art.  53  alin.  (2)  din \nConstituția României întrucât anulează efectiv existența drepturilor și \nlibertăților fundamentale. \nAstăzi, de Sfântul Nicolae și ziua acestei ședințe solemne, în \ncare văd că cea mai mare parte a Guvernului a plecat, mulți invitați au \nplecat,  domnul  președinte  nu  participă  pentru  că  nu  îi  place  să \nparticipe  la  astfel  de  evenimente,  cinste  domnului  Constantinescu, \nfostul  președinte,  că  a  venit!  Vine  tot  timpul.  Felicitări,  domnule \npreședinte! (Aplauze.) \nAșa se respectă poporul și Parlamentul! \nCinste tuturor care ați venit! \nCelorlalți, o nuia de la Sfântul Nicolae! \nTot  pe…  vă  spun  că  de  25  de  ani  lucrez  cu  Constituția \nRomâniei. \nPână și cel mai tânăr avocat, procuror, judecător, jurist știe \nConstituția României! \nAvând în vedere că nu o cunoașteți și o pângăriți chiar de \nziua ei, nu mă mai miră faptul că v-ați bătut joc de ea, mai ales în \nultimii 2 ani. \nAtâta  timp  cât  mai  există  câțiva  avocați,  și  juriști,  și \njudecători și procurori care își fac treaba în această țară, peste voința \ndumneavoastră, Constituția României mai are o șansă! \nDe 30 de ani - spuneți că o respectați? - n-ați respectat nimic! \n                                                                                             50                                                                                          \n     \nArt. 47 - traiul decent. Sunt peste 30% din români care trăiesc \nsub pragul sărăciei! 70% din români trăiesc în sărăcie! \nUnde,  cine  a  plătit  vreodată  pentru  încălcarea  Constituției \nRomâniei? \nConstituția  României,  stimați  domni  care  râdeți  și  vorbiți, \naici, în primele bănci! \nV-am urmărit pe toți! N-ați avut bunul-simț să vă ascultați \nniciodată în tăcere unii pe alții! Este chestiune de educație! Eu am stat \nși  v-am  ascultat,  indiferent  că  am  fost  sau  nu  de  acord  cu \ndumneavoastră, sunt cei 7 ani de acasă! \nNu  puteți,  în  ditai  Parlamentul  României,  Legislativul \nRomâniei, să vă comportați în felul acesta și să nu vă ascultați, să vă \nacordați măcar șansa de drept la liberă exprimare și la opinie! \nDar  nici  nu  putem  să  acceptăm  să  venim  la  aniversarea \nConstituției în care toți cereți schimbarea Constituției! Pentru că pe \naceastă Constituție ați jurat în acest mandat, nu să o schimbați, ci să o \nrespectați! \nNu este posibil ca această Constituție care v-a adus aici cu \ntoate drepturile pe care le aveți și obligațiile adiacente să fie încălcată \nde voi, să cereți să fie schimbată! De ce? În condițiile în care nici \nmăcar pe aceasta nu o respectați! \nDomnul Florin-Vasile Cîțu: \nMulțumim, doamnă senator. \nDoamna Diana Iovanovici-Șoșoacă: \n                                                                                             51                                                                                          \n     \nImediat, mai am… conchid acum. \nI-am  cerut  Sfântului  Nicolae  să-mi  dea  un  cadou  pentru \naniversarea Constituției României. Asta mi-a lăsat! Este o botniță prin \ncare… (Aplauze.) …Constituția, drepturile și libertățile fundamentale \nau fost anulate de către Parlament, de către Președinte și Guvern! \nȘi rog aici reprezentantul Curții Constituționale să aibă mai \nmult curaj, așa cum a avut în Decizia nr. 457/2020, pct. 68, în care au \nmenționat  că  starea  de  alertă  încalcă  statul  de  drept,  este  creată \nartificial  și  nu  există  fundament  constituțional  pentru  existența \nacesteia! \nTrăiască România liberă! \nTrăiască dreptul la liberă exprimare! \nJos botnița! (Aplauze.) \nDomnul Florin-Vasile Cîțu: \nMulțumim. \nDin  partea  Grupului  parlamentar  al  USR,  domnul  deputat \nMihai-Alexandru Badea. \nDomnul Mihai-Alexandru Badea: \nStimați membri ai Parlamentului, \nDistinși invitați, \nOnorată asistență, \nConstituția din 1991 este cea de-a șaptea lege fundamentală \npropriu-zisă a României, într-o istorie de 155 de ani, care a început în \n1866, sub domnitorul Carol I. \n                                                                                             52                                                                                          \n     \nÎn pofida criticilor care i-au fost aduse, unele bine întemeiate, \nactuala  Constituție  a  reprezentat  o  realizare  importantă,  având  în \nvedere contextul intern și internațional în care a fost adoptată. Într-o \nperioadă  în  care  alte  state  din  regiune  alegeau  să-și  revizuiască \nconstituțiile comuniste, statul român își elabora o lege fundamentală \ncu  totul  nouă,  dând  astfel  mesajul  a  ceea  ce  ar  fi  trebuit  să  fie \ndespărțirea completă de vechiul regim. \nÎn cei 30 de ani de existență s-au consumat nu mai puțin de 7 \ninițiative de revizuire, dintre care doar cea din 2003 a avut succes și \nne-a permis aderarea la NATO și Uniunea Europeană. \nCea de-a opta, cunoscută sub denumirea de „Fără penali în \nfuncții publice”, se află încă în desfășurare, după ce a primit votul \nunanim al Camerei Deputaților, anul trecut. \nChiar  dacă  n-a  existat  suficientă  voință  politică  pentru \norganizarea referendumului, odată cu alegerile parlamentare, continuu \nsă sper că Senatul va adopta acest proiect și că va alege un moment \nfavorabil care să permită întrunirea cvorumului necesar. Ar fi pentru \nprima dată când o constituție a României este revizuită la inițiativa \ncetățenilor români. \nSă nu ratăm șansa de a scrie această pagină de istorie! \nVă mulțumesc. (Aplauze.) \nDomnul Florin-Vasile Cîțu: \nMulțumim. \nTot din partea Grupului parlamentar al USR, domnul deputat \nAndrei-Răzvan Lupu. \n                                                                                             53                                                                                          \n     \nDomnul Andrei-Răzvan Lupu: \nDomnule președinte al Senatului, \nDomnule președinte al Camerei Deputaților, \nDomnule președinte al Curții Constituționale a României, \nStimați membri ai Corpului diplomatic, \nStimați reprezentanți ai cultelor religioase, \nDoamnelor și domnilor parlamentari, \nSuntem  aici  pentru  a  marca  un  moment  special  din  istoria \nnoastră, adoptarea Constituției în 1991, și îmi pare rău că unii dintre \ncolegii noștri au uitat acest lucru. \nPentru  mine,  a  vorbi  despre  Constituția  României  are  o \nsemnificație specială pentru că, pe de o parte, acest act vital pentru \ndemocrația noastră are o vârstă care o depășește pe a mea. \nPe de altă parte, ca absolvent de drept și cadru didactic în \ndomeniul  dreptului  constituțional,  este  o  onoare  să  pot  discuta, \ndezbate  și  construi  o  carieră  aici,  alături  de  dumneavoastră,  în \nParlamentul  României,  care  Parlament  își  trage  seva  și  relevanța \ninstituțională din chiar Constituția României. \nSunt deputat al USR și spun asta pentru că probabil această \netichetă înseamnă astăzi că ne găsim în dezacord politic cu majoritatea \nparlamentară. E un dezacord generațional și un dezacord de viziune \npolitică asupra viitorului nostru comun. \nDar  în  ciuda  acestor  disonanțe  și  în  ciuda  acestor  viziuni \ncontradictorii, precum și ca persoană care a susținut nevoia de a aduce \n                                                                                             54                                                                                          \n     \nschimbări  majore  actualei  Constituții,  aș  vrea  să  punctez  partea \nmeritorie a actualei Legi fundamentale. \nSe vede foarte clar din textul Constituției actuale teama de \ndictatură a celor care au redactat-o. Și este de înțeles că la începutul \nanilor '90 cei care au redactat-o erau încă plini de amintirile perioadei \ncomuniste. Cred că această teamă a reușit să creeze mai mult echilibru \nîntre puterile statului, care ne-a salvat de dorința unor oameni politici \nde a câștiga mai multă putere decât ar fi trebuit. \nPrecauțiile  părinților  actualei  Constituții  au  favorizat  poate \nunele blocaje instituționale, dar, slavă Domnului, ne-au salvat astăzi \nde a fi alături de unele state iliberale, cum sunt cazuri în estul Europei. \nDar  cum  timpul  lucrează  neîndurător,  trebuie  să  vedem  și \nnevoia de schimbare. \nExistă puncte importante în care trebuie să clarificăm starea \nactuală. Și aș enumera doar câteva: \n- Reforma Curții Constituționale; \n- Reducerea numărului de parlamentari și a modului în care \nlucrează Parlamentul; \n-  Clarificarea  raportului  dintre  legislația  europeană  și  cea \nnațională, inclusiv Constituția; \n-  Și,  bineînțeles,  introducerea  Proiectului  „Fără  penali  în \nfuncții publice” în corpul Constituției. \nMai  sunt  și  altele,  desigur,  dar  cred  în  înțelepciunea  celor \ncare  vor  face  parte  din  structura  parlamentară  ce  se  va  ocupa  de \nrevizuirea Constituției. \n                                                                                             55                                                                                          \n     \nNoi, Grupul USR, suntem pregătiți pentru această provocare \npe care orice om politic ar trebui să o trateze cu maximă preocupare. \nEste  un  moment  important  din  istoria  statului  român,  a \ninstituțiilor sale și, mai presus de orice, a cetățenilor țării. \nSper că dincolo de ceea ce ne separă generațional sau politic, \nsă putem lucra împreună pentru un scop care transcende partidele și \ngenerațiile din care facem parte. \nAvem nevoie, după 30 de ani de la adoptare și după 18 ani de \nla singura sa revizuire, de o constituție reformată. \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nȘi, din partea Grupului parlamentar al PNL, domnul deputat \nIoan Cupșa. \nDomnul Ioan Cupșa: \nDomnilor președinți ai Camerelor Parlamentului, \nOnorați invitați, \nDomnule președinte Emil Constantinescu, \nDoamnelor și domnilor, \nSe  împlinesc  în  aceste  zile  30  de  ani  de  la  adoptarea \nConstituției din anul 1991, un act politic de o importanță covârșitoare \npentru  noi.  Un  act  care  a  însemnat  ruperea  definitivă  de  regimul \npolitic stabilit în anul 1945 în România. Ruperea de organizarea de \n                                                                                             56                                                                                          \n     \nstat care, prin relațiile sociale impuse, ne-a chinuit, ne-a nefericit pe \nnoi, românii. \nÎnainte de a continua însă, dați-mi voie să citez din spusele \nmarelui filosof idealist, Hegel – „Fiecare țară are Constituția care i se \npotrivește”. \nConstituția din anul 1991 este opera Comisiei constituționale, \nprecum  și  a  unui  Parlament  transformat  în  Adunare  Constituantă. \nParlamentari sprijiniți de experți în drept constituțional au reușit să \nadopte  Legea  fundamentală.  Merită  respectul  nostru  pentru  acest \nlucru. \nDemersul lor este unul criticabil, este imperfect, dar să nu \nuităm că această constituție, Constituția din anul 1991, ne-a fost nouă \nutilă. \nA  devenit  o  obișnuință  să  identificăm  Constituția  folosind \nexpresia  „lege  fundamentală  a  unui  stat”.  Statul  și  Constituția  se \ncondiționează reciproc. \nDin punct de vedere istoric, în statul român, să nu uităm, în \nmai puțin de 70 de ani am avut parte de 6 constituții – 1923, 1938, \n1948, 1952, 1965, 1991 -, precum și o revizuire, ulterior, în anul 2003. \nO fi bine? \nPermiteți-mi, în ceea ce privește aprecierea constituțiilor pe \ncare noi în epoca modernă a statului le-am avut, să citez din cel care \neste de neuitat, Petre Țuțea, care, cu stilul său inconfundabil, afirma: \n„Constituția liberală din 1923 nu e o operă, e o capodoperă. Un rege \n                                                                                             57                                                                                          \n     \nputernic, înfășurat într-un stat al normelor liberale: separația puterilor \nși libertăți câte dorește nea Niță (...)”. \nSuntem datori să respectăm Constituția în spiritul ei. De ce în \nspiritul ei? Pentru că deseori – și aici aveți cu toții această experiență – \nnormele pe care le punem noi în pagină sunt departe de perfecțiunea \nlimbajului juridic de care ar trebui să dea dovadă. \nSpiritul Constituției - principii, idei, elemente de bază care \nsunt necesare, pe care întreaga noastră viață socială se construiește, \nașadar, aceste principii trebuie înțelese și trebuie însușite. \nSunt dator să spun astăzi – interpretarea și aplicarea normelor \nconstituționale  de  către  reprezentanții  puterilor  în  stat,  de  către \nreprezentanții instituțiilor de rang constituțional au avut suficient de \nmulte sincope în ultimii ani. \nPe  de  o  parte,  au  existat  prea  multe  conflicte  juridice  de \nnatură constituțională. Poate nu din cauza imperfecțiunii legii, cât mai \nmult din cauza abuzului prin care cei care vremelnic au fost sau sunt \nputere în stat au înțeles să aplice normele constituționale. \nSă nu uităm, am adoptat prea multe acte normative care nu \nrespectă rigoarea constituțională. \nPe  de  altă  parte,  deciziile  pe  care  le-a  pronunțat  Curtea \nConstituțională a României sunt contradictorii deseori. Contradictorii \nîntr-o  perioadă  relativ  scurtă  de  timp.  Ceea  ce  înseamnă  că \nfuncționează  imperfect  Curtea  Constituțională  a  României,  garantul \nsupremației Constituției. \n                                                                                             58                                                                                          \n     \nExpresia  „este  constituțional  dacă...”,  care  se  regăsește  în \nprea  multe  decizii  ale  Curții  Constituționale,  a  transformat  uneori \nCurtea Constituțională a României într-un legiuitor ad-hoc. \nConstituția este imperfectă, imperfecte sunt legile pe care noi \nle adoptăm, este un fapt. \nMorbul perimării există cuprins în fiecare lege pe care noi am \nadoptat-o. De fiecare dată trebuie să adaptăm legile, modificându-le, \nașa cum și Constituția se impune probabil să o modificăm. Pentru că \nsituația economică, socială, politică, atât internă, cât și internațională, \nse modifică în timp ce noi vorbim. \nConstituția este fundament al întregului sistem de drept. Este \ncheie de boltă a organizării și funcționării statului nostru. \nConstituția este legea scrisă cu majuscule. Lege care are drept \nscop  ultim  apărarea  demnității  omului,  apărarea  drepturilor, \nlibertăților  fundamentale  și,  atenție,  stabilirea  obligațiilor  esențiale. \nToate acestea împreună ne definesc pe noi ca oameni. \nConstituția este mijloc, și nu scop în sine. \nCeea ce trebuie cu adevărat să ne  preocupe este ca  pentru \nviitor Constituția să fie fundamentul dezvoltării națiunii noastre. Să fie \nfundamentul mai binelui viitor al fiecăruia dintre noi. \nSă  ne  dea  Dumnezeu  înțelepciunea  să  identificăm  valorile \nfundamentale! Acele valori care ne permit nu doar să supraviețuim ca \noameni,  ca  cetățeni  ai  României,  ci  care  ne  ajută  să  trăim  demn.  \nCele care ne ajută să ne găsim fericirea. Să le protejăm și să construim \nfolosindu-ne de ele Legea fundamentală. \n                                                                                             59                                                                                          \n     \nConstituția este o lucrare pentru prezent, dar în mod special \nConstituția  este  o  lucrare  pentru  viitor.  Constituția  trebuie  să  fie  o \nprivire aruncată în viitor. În viitorul națiunii noastre. \nDar pentru ca toate acestea să devină realitate trebuie să luăm \naminte că nu avem nevoie de nimic altceva decât de un proiect de țară. \nNu  avem  nevoie  de  o  abstracțiune,  nu  avem  nevoie  de  o  operă \nformală, avem nevoie de Constituția noastră. \nȘi dați-mi voie, la sfârșit, să citez dintr-un înțelept care acum \nmai bine de 200 de ani înțelegea acest lucru și încerca să ne învețe și \npe noi. \nJoseph de Maistre ne spunea - „O constituție care este făcută \npentru  toate  națiunile  nu  este  făcută  pentru  niciuna,  e  o  pură \nabstracțiune, e o operă școlărească făcută pentru a exersa spiritul (...)”. \nLa mulți ani, România! \nO zi bună, români! \nVă mulțumesc. (Aplauze.) \nDomnul Florin-Vasile Cîțu: \nMulțumim, domnule deputat. \nVă mulțumesc, stimați colegi, pentru participare. \nPermiteți  să  declar  închisă  ședința  solemnă  comună  a \nSenatului și Camerei Deputaților. \nVă mulțumesc. \n \nȘedința s-a încheiat la ora 14.46. \n \n "
    }
}