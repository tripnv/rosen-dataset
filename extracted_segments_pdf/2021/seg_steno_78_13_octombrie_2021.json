{
    "1": {
        "start_text": "S T E N O G R A M A",
        "start_index": 0,
        "end_text": "şedinţei Senatului din 13 octombrie 2021",
        "end_index": 21,
        "text": " \n"
    },
    "2": {
        "start_text": "şedinţei Senatului din 13 octombrie 2021",
        "start_index": 21,
        "end_text": "S U M A R",
        "end_index": 65,
        "text": " \n \n"
    },
    "3": {
        "start_text": "S U M A R",
        "start_index": 65,
        "end_text": "S T E N O G R A M A",
        "end_index": 4123,
        "text": "  \n \n1.  Întrebări, interpelări.  3 \n2.  Declarații politice.  17 \n3.  Dezbaterea Propunerii legislative pentru modificarea Legii educației naționale  33 \nnr.1/2011. (L389/2021) \n(Votul final se va da într-o ședință viitoare.) \n4.  Aprobarea  procedurii  de  urgenţă  pentru  dezbaterea  şi  adoptarea  unor  37 \niniţiative legislative. \n(Votul asupra solicitării se va da într-o ședință viitoare.) \n5.  Dezbaterea Proiectului de hotărâre privind exercitarea controlului de subsidiaritate  38 \nşi proporţionalitate conform Protocolului nr.2 din Tratatul de la Lisabona: \n-  Proiect de hotărâre referitoare la Propunerea de Regulament al Consiliului \nprivind instituirea și funcționarea unui mecanism de evaluare și monitorizare \nîn  vederea  verificării  aplicării  acquis-ului  Schengen  și  de  abrogare  a \nRegulamentului (UE) nr.1053/2013 – COM(2021) 278 final. \n(Votul final se va da într-o ședință viitoare.) \n6.  Dezbaterea Proiectului de hotărâre privind exercitarea controlului de subsidiaritate  40 \nşi proporţionalitate conform Protocolului nr.2 din Tratatul de la Lisabona: \n-  Proiect de hotărâre referitoare la Propunerea de Regulament al Parlamentului \nEuropean şi al Consiliului de modificare a Regulamentului (UE) 2020/2222 \nal Parlamentului European și al Consiliului în ceea ce privește infrastructura \ntransfrontalieră care leagă Uniunea de Regatul Unit prin legătura fixă pe sub \nCanalul Mânecii – COM(2021) 402 final. \n(Votul final se va da într-o ședință viitoare.) \n7.  Dezbaterea Proiectului de hotărâre privind exercitarea controlului de subsidiaritate  40 \nşi proporţionalitate conform Protocolului nr.2 din Tratatul de la Lisabona: \n-  Proiect de hotărâre referitoare la Propunerea de Directivă a Parlamentului \nEuropean și a Consiliului de modificare a Directivei 2009/65/CE în ceea ce  privește utilizarea documentelor cu informații esențiale de către societățile \nde administrare a organismelor de plasament colectiv în valori mobiliare \n(OPCVM) – COM(2021) 399 final. \n(Votul final se va da într-o ședință viitoare.) \n8.  Dezbaterea Proiectului de hotărâre privind exercitarea controlului de subsidiaritate  41 \nşi proporţionalitate conform Protocolului nr.2 din Tratatul de la Lisabona: \n-  Proiect de hotărâre referitoare la Propunerea de Regulament al Parlamentului \nEuropean și al Consiliului de modificare a Regulamentului (UE) nr.1286/2014 \nîn ceea ce privește prelungirea dispozițiilor tranzitorii pentru societățile de \nadministrare, societățile de investiții și persoanele care oferă consultanță cu \nprivire la unități ale organismelor de plasament colectiv în valori mobiliare \n(OPCVM)  și  la  unități  ale  non-OPCVM-urilor  sau  care  vând  astfel de \nunități – COM(2021) 397 final. \n(Votul final se va da într-o ședință viitoare.) \n9.  Dezbaterea Proiectului de hotărâre privind consultarea parlamentelor naționale  41 \nconform Protocolului nr.1 din Tratatul de la Lisabona: \n– Proiect de hotărâre referitoare la Programul de convergență pentru 2021 – 2024: \n-  Comunicarea Comisiei către Parlamentul European, Consiliu, Banca Centrală \nEuropeană, Comitetul Economic și Social European, Comitetul Regiunilor \nși Banca Europeană de Investiții – Coordonarea politicilor economice în \n2021: depășirea crizei  provocate de pandemia de COVID-19, sprijinirea \nredresării și modernizarea economiei noastre – COM(2021) 500 final; \n-  Recomandarea de Recomandare a Consiliului în vederea încetării situației de \ndeficit public excesiv din România – COM(2021) 530 final; \n-  Recomandarea de Recomandare a Consiliului prin care se emite un aviz \nal Consiliului privind Programul de convergență al României pentru 2021 \n– COM(2021) 523 final. \n(Votul final se va da într-o ședință viitoare.) \n10.  Notă  pentru  exercitarea  de  către  senatori  a  dreptului  de  sesizare  a  Curţii  43 \nConstituţionale asupra legii depuse la secretarul general al Senatului, conform \nprevederilor art.15 alin.(2) şi (3) din Legea nr.47/1992 privind organizarea şi \nfuncţionarea Curţii Constituţionale, republicată. \n \n \n  - 2 -  "
    },
    "4": {
        "start_text": "S T E N O G R A M A",
        "start_index": 4123,
        "end_text": "şedinţei Senatului din 13 octombrie 2021",
        "end_index": 4144,
        "text": " \n"
    },
    "5": {
        "start_text": "şedinţei Senatului din 13 octombrie 2021",
        "start_index": 4144,
        "end_text": "Domnul Vasile Dîncu:",
        "end_index": 4443,
        "text": " \n \nȘedința a început la ora 10.00. \nLucrările ședinței au fost conduse de domnul Vasile Dîncu, vicepreședinte al Senatului, înlocuit \nde doamna Anca Dana Dragu, președintele Senatului, asistați de domnii Dan Ivan și Sorin Lavric, \nsecretari ai Senatului. \n \n"
    },
    "6": {
        "start_text": "Domnul Vasile Dîncu:",
        "start_index": 4443,
        "end_text": "Doamna Gabriela Firea:",
        "end_index": 5032,
        "text": " \nBună dimineața, doamnelor și domnilor! \nDeclar deschisă sesiunea de întrebări, interpelări de astăzi, 13 octombrie 2021, conducerea fiind \nasigurată de subsemnatul, senator Vasile Dîncu, vicepreședinte al Senatului, asistat de domnul senator \nDan Ivan și domnul senator Sorin Lavric, secretari ai Senatului. \nConform programului aprobat, timpul alocat pentru sesiunea de întrebări, interpelări este de 60 de \nminute, repartizat pe grupurile parlamentare potrivit ponderii acestora. \nInvit la microfon pe doamna Gabriela Firea, senator al Partidului Social Democrat. \n"
    },
    "7": {
        "start_text": "Doamna Gabriela Firea:",
        "start_index": 5032,
        "end_text": "Domnul Vasile Dîncu:",
        "end_index": 7476,
        "text": " \nMulțumesc, domnule președinte. \nDomnilor secretari, \nDragi colegi, \nInterpelare  către  domnul  Florin  Cîțu,  premier  interimar,  și  către  domnul  Cseke  Attila, \nministrul interimar al sănătății. \nAnul trecut, plasma donată de pacienții vindecați de COVID-19 a fost utilizată în tratamentul \ncelor bolnavi. Pe parcurs, această soluție medicală a fost abandonată. Nu se știe din ce motive. \nObligația Ministerului Sănătății să prezinte trimestrial date privind donarea de plasmă imună nu a \nfost nici acum îndeplinită. Anul trecut, o donație de 32 de aparate de plasmafereză a fost refuzată de \ncătre Ministerul Sănătății, iar o licitație pentru cumpărarea de astfel de aparate a fost anulată din \ncauza unor suspiciuni de corupție. \nVă solicit, așadar, domnule premier și domnule ministru, să ne informați care este situația în \nacest moment în privința colectării de plasmă, care este cantitatea recoltată, dacă există – și unde – aparate \nde plasmafereză, dacă există intenția achiziției de astfel de aparate sau de elaborare a unei strategii în \nprivința donării de plasmă, care salvează bolnavii în stare critică de COVID-19. \nVă mulțumesc. \nSolicit răspuns scris. \n  - 3 -  Gabriela Firea, senator PSD București \nÎntrebare către domnul Sorin Cîmpeanu, ministrul interimar al educației. \nMii de copii ai românilor care s-au întors de la muncă din străinătate s-au înscris la școală în \njudețele țării, dar cei mai mulți dintre ei au dificultăți reale de adaptare și de învățare, generate de \nfaptul că nu vorbesc limba română. Profesorii nu le pot acorda o atenție specială, de aceea acești copii \nnu pot învăța la fel ca și colegii lor. Soluția oferită de stat, de a participa la ore timp de un an, fără a fi \nevaluați, este considerată – și pe bună dreptate – pierdere de timp de către părinți și de către profesori. \nAșadar, vă solicit să ne răspundeți la următoarele întrebări: \nCare este numărul real al elevilor înscriși în anul școlar 2021 – 2022 care anterior au studiat în \nstrăinătate (pe județe și pe clase)? \nCum intenționați să-i sprijiniți pe acești copii și pe familiile lor, având în vedere această mare \ndificultate de a nu cunoaște bine limba română și, deci, de a nu se descurca la școală? \nVă mulțumesc. \nSolicit răspuns scris. \nGabriela Firea, senator PSD București \nCelelalte întrebări și interpelări le depun la secretariat, pentru a da timp și colegilor mei să se adreseze. \nMulțumesc. \n"
    },
    "8": {
        "start_text": "Domnul Vasile Dîncu:",
        "start_index": 7476,
        "end_text": "Domnul Dorinel Cosma:",
        "end_index": 7659,
        "text": " \nMulțumim, doamna senator. \nCred că putem să ne descurcăm astăzi, ca toată lumea să vorbească. \nMulțumim. \nÎl invit la microfon pe domnul senator Cosma Dorinel. \n"
    },
    "9": {
        "start_text": "Domnul Dorinel Cosma:",
        "start_index": 7659,
        "end_text": "Domnul Vasile Dîncu:",
        "end_index": 10220,
        "text": " \nBună ziua, domnilor vicepreședinți… domnule vicepreședinte, domnilor secretari! \nInterpelare adresată domnului Barna Tánczos, ministrul interimar al mediului, apelor și pădurilor. \nObiectul interpelării: „Stadiul lucrărilor de la barajul de la Vârfu Câmpului”. \nStimate domnule ministru, \nEste  revoltător  că  în  România  anului  2021  există  lucrări  începute  încă  din  anul  1987  și \nnefinalizate până în prezent. Un exemplu elocvent în acest sens este barajul de la Vârfu Câmpului, care \nreprezintă unul dintre cele mai mari proiecte de amenajare hidrologică din nord-estul României și care \nașteaptă să fie finalizat de aproape 34 de ani. Acesta este ritmul în care autoritățile statului român \nconstruiesc barajul cu lacul de acumulare de pe râul Siret, în zona localităților Vârfu Câmpului și \nCândești, din județul Botoșani și Zamostea și Zvoriștea, din județul Suceava. \n  - 4 -  Construirea acestui baraj de pe râul Siret va permite atât alimentarea cu apă a mai multor \nlocalități, cele mai importante fiind localitățile Botoșani și Dorohoi, cât și extinderea sistemelor de \nirigații la nivelul județului Botoșani. \nPrin realizarea acumulării Vârfu Câmpului se mai urmăresc și alte obiective alături de cele \nprecizate mai sus, și anume: asigurarea debitelor pentru realizarea unei microcentrale; asigurarea \nunei  scurgeri  salubre  pe  râul  Jijia,  în  aval  de  Dorohoi,  în  special  în  perioadele  de  secetă;  de \nasemenea, îmbunătățirea condițiilor de calitate a apei pe sectorul aval de la confluența cu râul Sitna, \nprin tranzitarea unor debite de diluții corespunzătoare; asigurarea apei pe sistemele de irigații din \nzonele limitrofe râului Jijia. \nÎnceput în anul 1987, la barajul de la Vârfu Câmpului s-a lucrat efectiv între anii 1987 – 1993, \ndupă care lucrările au căpătat un caracter sporadic, de fiecare dată autoritățile competente invocând \nlipsa de fonduri pentru continuarea lucrărilor. \nPrin urmare, vă rog, domnule ministru, să aveți în vedere alocarea de fonduri pentru finalizarea \nacestei lucrări care este de o importanță crucială pentru locuitorii județului Botoșani. \nAvând  în  vedere  cele  expuse  mai  sus,  vă  adresez  rugămintea  de  a-mi  răspunde  la \nurmătoarele întrebări: \n1. Care sunt fondurile alocate din buget în acest an pentru finalizarea acestei lucrări? \n2. Când preconizați că vor fi finalizate lucrările de la barajul de la Vârfu Câmpului? \nVă solicit răspuns scris și oral. \nVă mulțumesc. \nCu deosebită considerație, Dorinel Cosma, senator AUR Botoșani. \nMulțumesc. \n"
    },
    "10": {
        "start_text": "Domnul Vasile Dîncu:",
        "start_index": 10220,
        "end_text": "Domnul Maricel Popa:",
        "end_index": 10376,
        "text": " \nVă mulțumim, domnule senator. \nÎl invit la microfon pe domnul senator Maricel Popa, din partea Grupului Partidului Social \nDemocrat. \n"
    },
    "11": {
        "start_text": "Domnul Maricel Popa:",
        "start_index": 10376,
        "end_text": "Domnul Vasile Dîncu:",
        "end_index": 12763,
        "text": " \nBună dimineața, domnule președinte! \nStimați colegi, \nAm o întrebare adresată domnului ministru interimar al investițiilor și fondurilor europene, \ndomnului Florin Cîțu, proaspăt demis. \n„Finanțarea Institutului Regional de Medicină Cardiovasculară de la Iași” \nStimate domnule ministru, \n  - 5 -  La începutul acestui an, au fost demarate documentațiile tehnico-economice de investiții pentru \nconstruirea la Iași a unui institut regional de cardiologie. Iașiul este unul dintre cele mai mari centre de \nmedicină  din  țară,  iar  actuala  locație  în  care  funcționează  unitatea  medicală  de  cardiologie  este \nimproprie  asigurării  unui  act  medical  de  calitate,  la  standarde  europene,  așa  cum  merită  și \nbeneficiază… ar trebui să beneficieze locuitorii din Regiunea Nord-Est. \nConform documentației, spitalul va cuprinde un sector de spitalizare și intervenții, investigații \nși explorări funcționale, cu 450 de paturi pentru spitalizarea curentă. Acest sector va cuprinde un \ncompartiment de primiri urgențe, un laborator de radiologie și imagistică, unul de medicină nucleară. \nSecția spitalizare de zi va avea 50 de locuri, urmând a cuprinde și un laborator de analize medicale, \nunul de anatomie patologică, precum și trei săli pentru explorări funcționale. În cadrul acestui spital \nintră  și  un  laborator  de  recuperare,  medicină  fizică  și  balneologie,  dar  și  o  secție  de  chirurgie \ncardiovasculară adulți și copii, un compartiment de cardiologie medicală, dar și unul de prevenție și \nrecuperare cardiovasculară. Costul total estimat al investiției este de aproximativ 300 de milioane de euro. \nMai mult, pentru a fi sigur că proiectul va avea finalitate, am inițiat Proiectul de lege pentru \nasigurarea finanțării  Institutului de Cardiologie de la  Iași,  care, la acest  moment, a primit  votul \nSenatului și urmează să fie pus în dezbatere la Camera Deputaților. \nÎn acest context, vă rog să precizați dacă proiectul de construire a Institutului de Medicină \nCardiovasculară de la Iași are asigurată finanțare prin Programul Național de Redresare și Reziliență \nși, dacă da, ce procent din suma totală poate fi asigurat prin fondurile pe care România urmează să le \nprimească din partea Comisiei Europene. \nSolicit răspuns scris. \nCu deosebită considerație, senator Maricel Popa. \nAm o interpelare, ca să… \nVă mulțumesc. \n"
    },
    "12": {
        "start_text": "Domnul Vasile Dîncu:",
        "start_index": 12763,
        "end_text": "Domnul Maricel Popa:",
        "end_index": 12801,
        "text": " \n…interpelarea. \n"
    },
    "13": {
        "start_text": "Domnul Maricel Popa:",
        "start_index": 12801,
        "end_text": "Domnul Vasile Dîncu:",
        "end_index": 14755,
        "text": " \nAstăzi voi avea o interpelare ministrului dezvoltării, lucrărilor publice și administrației, \ndomnul Cseke Attila. \n„Finanțarea proiectului «Sala Polivalentă „Regina Maria” din Iași»”. \nDomnule ministru, \nIașiul este al doilea oraș ca mărime și populație din țară, după București – peste un milion de \nlocuitori. Cu toate acestea, la acest moment, fosta capitală istorică a Moldovei nu beneficiază de o sală \npolivalentă modernă. O astfel de investiție ar putea dinamiza activitatea sportivă a comunității și ar \n  - 6 -  aduce un plus din punct de vedere economic, ținând cont de posibilitatea atragerii la Iași a unor \ncompetiții sportive de anvergură națională și internațională. \nAcum aproximativ un an și jumătate, consiliul local a aprobat indicatorii tehnico-economici \nși devizul general de construire ale proiectului Sălii Polivalente de la Iași, cu denumirea „Regina \nMaria”, ținând cont: Iașiul în 1916, 1918, 1919 a fost capitala României, iar Regina Maria a avut un \nrol important la Iași. \nRecent, municipalitatea ieșeană a anunțat că proiectul „Sălii Polivalente «Regina Maria»” a \nfost inclus de Compania Națională pentru Investiții pentru finanțare prin subprogramul „Săli de \nsport”. Cu toate acestea, verificând site-ul Companiei Naționale de Investiții, am constatat că acest \nproiect nu se regăsește printre cele de care Iașiul ar putea beneficia în următoarea perioadă în \nsubprogramul menționat anterior. \nDin acest motiv, vă rog să clarificați acest aspect și să precizați când vor fi alocate fondurile \nnecesare pentru demararea investiției pentru Sala Polivalentă de la Iași, un obiectiv major de investiții \nde care orașul trebuie să beneficieze prin fondurile guvernamentale, așa cum în anii trecuți s-a întâmplat la \nCluj, la Craiova și în alte localități cu o comunitate asemănătoare ca mărime și număr de locuitori. \nVă mulțumesc. \nCu deosebită respect, senator Maricel Popa. \nSolicit răspuns scris. \n"
    },
    "14": {
        "start_text": "Domnul Vasile Dîncu:",
        "start_index": 14755,
        "end_text": "Doamna Ionela-Cristina Breahnă-Pravăț:",
        "end_index": 15039,
        "text": " \nMulțumesc, domnule senator. \nÎl invit la cuvânt pe domnul senator Matieș Călin. (Discuții.) \nFacem  o  mică  modificare,  o  invit  la  cuvânt  pe  doamna  senator,  tot  din  partea  Grupului \nPartidului Social Democrat, doamna Ionela-Cristina Breahnă-Pravăț. \n"
    },
    "15": {
        "start_text": "Doamna Ionela-Cristina Breahnă-Pravăț:",
        "start_index": 15039,
        "end_text": "Domnul Vasile Dîncu:",
        "end_index": 21536,
        "text": " \nMulțumesc, domnule președinte. \nStimați colegi, \nCu permisiunea dumneavoastră, voi prezenta o scurtă întrebare, pentru început. \nEa este adresată domnului Dan Vîlceanu, ministrul finanțelor publice, și vizează solicitarea de \n„Clarificări privind noua strategie enunțată privind plafonarea contribuțiilor în sănătate”. \nDomnule ministru, \nAți declarat săptămâna aceasta, deși faceți parte dintr-un Guvern deja demis, că sunteți pregătit \nsă  vă  asumați  reformarea  sistemului  de  contribuții  sociale  către  sectorul  sanitar,  prin  plafonarea \nacestora pentru angajații cu venituri peste medie. \n  - 7 -  Ați susținut că nu considerați corect ca un salariat care este foarte bine plătit să plătească… să \nvireze câte 10% din veniturile sale lunare către sănătate, iar un muncitor cu un salariul minim să \nbeneficieze de aceleași servicii medicale, deși contribuie cu o sumă considerabil mai mică la bugetul \nasigurărilor sociale de sănătate, raportată la veniturile încasate. \nAvând în vedere acest derapaj mediatic, vă solicit să-mi transmiteți un draft al acestei reforme \nla  care  ați  făcut  referire,  având  în  vedere  gravitatea  implicațiilor  care  decurg  din  afirmațiile \ndumneavoastră. Care ar trebui să fie serviciile medicale de care ar urma să beneficieze românii? Ați \nținut cont de faptul că și în momentul de față oamenii sunt nevoiți să își achiziționeze singuri seringile, \npastilele din spital și chiar bandajele? \nÎn toate statele civilizate, sistemul public de sănătate este centrat pe ideea solidarității, iar în \nacest sens v-aș întreba de ce nu apelați la solidaritatea spitalelor private de a prelua pacienți bolnavi de \nCOVID, având în vedere că situația este deja tragică, iar românii zac efectiv în corturile din curțile \nspitalelor și mor din lipsa unui pat disponibil? \nÎn încheiere, vă solicit să-mi răspundeți în scris atât pe adresa de e-mail personală, cât și pe \nadresa Grupului senatorial PSD. \nO interpelare adresată domnului ministru Sorin Cîmpeanu, ministrul educației, care vizează \n„Solicitarea unor clarificări privind scandalul burselor de merit pentru elevi”. \nDomnule ministru, \nEducația nu reprezintă doar fundamentul unei societăți, ci și viitorul unei națiuni. O educație \nperformantă nu se mai poate baza în secolul al XXI-lea doar pe devotamentul elevilor și pe dăruirea \nprofesorilor. Sistemul de învățământ are nevoie de o finanțare adecvată și substanțială, nu doar pentru \na progresa, ci mai ales pentru a recupera deficiențele față de statele cu adevărat dezvoltate, iar din acest \npunct de vedere, menținerea burselor de merit la un nivel motivațional este o premisă de la care niciun \nministru sau prim-ministru nu ar trebui să facă rabat. \nEste nedemn și injust să vă prevalați de o propunere a Consiliului Național al Elevilor – care \nviza, în esență și în integralitatea sa, alte aspecte și alte nuanțe – și să preluați, atât în documentele \noficiale, cât și în comunicarea publică, frânturi din dezbaterile cu reprezentanții Consiliului Național al \nElevilor pentru a ciunti intenționat bugetul destinat burselor copiilor. \nEste dezamăgitor pentru miile de elevi din toată țara. Este nedrept să le băgați brațul lung al \nguvernului în buzunare și să le luați banii. Este inadmisibil deja că refuzați mărirea alocațiilor, așa cum \nprevede legea. Elevii își cer drepturile. Considerați că bursele acestora se numesc întâmplător burse de \nmerit? Este meritul lor, al elevilor merituoși că, în detrimentul condițiilor inadecvate în care aceștia \nstudiază, au rezultate deosebite și promovează. \n  - 8 -  Vă solicit, în acest sens, să clarificați de urgență aceste aspecte și să acordați o importanță \nsporită  finanțării  și  acordării  burselor  elevilor  din  România,  cu  rugămintea  de  a-mi  comunica \ndemersurile pe care le-a întreprins ministerul pe care îl coordonați încă, ministerul de resort, în acest \nsens. Vă cer, de asemenea, să faceți eforturi susținute pentru majorarea acestora, a burselor elevilor, nu \npentru diminuarea cuantumului lor. \nÎn încheiere, vă solicit să-mi răspundeți în scris atât pe adresa de e-mail personală, cât și pe \nadresa de e-mail a Grupului senatorial PSD. \nȘi o scurtă, scurtă interpelare, adresată domnului Florin-Vasile Cîțu, încă prim-ministrul României. \nVizează această întrebare „Situația dezastruoasă privind imposibilitatea decontării transportului \nelevilor către școală”. \nDomnule prim-ministru, \nÎn legătură cu acest subiect, vă aduc la cunoștință faptul că, săptămâna ce a trecut, Curtea de \nApel  București  a  decis  să  sesizeze  Curtea  Constituțională  în  privința  Ordonanței  de  urgență  a \nGuvernului  nr.50/2021  referitoare  la  decontarea  navetei  elevilor,  în  procesul  prin  care  Asociația \nelevilor  din  București  și  Ilfov  au  cerut  suspendarea…  cele  două  asociații  au  cerut  suspendarea \nexecutării ordinului de ministru ce stabilește metodologia de decontare a transportului elevilor. \nProblema care a ajuns un subiect fierbinte pe masa judecătorilor nu este una punctuală, ci și una \nregională, chiar și națională. Din cauza faptului că nu există o reglementare clară, unii operatori de \ntransport nu emit abonamente și nu acceptă decontarea biletelor. Astfel, unitățile școlare refuză să \nopereze plățile, iar elevii sunt nevoiți să suporte integral costurile aferente transportului de la domiciliu \nla unitatea de învățământ în care aceștia studiază. În acest scenariu, în condițiile în care se apropie \niarna, dacă nu vor fi luate măsuri urgente pentru asigurarea cadrului legal și a bugetului necesar \ndecontării transportului elevilor, există riscul ca o mare parte dintre elevi să abandoneze școala. \nBineînțeles că acest lucru este o consecință directă și a lucrurilor fantastice pe care le-ați \npromulgat  de-a  lungul  exercitării  mandatului  dumneavoastră  de  prim-ministru  în  procesul  de \ndistrugere a economiei naționale, însă vreau să știți că elevii au nevoie de susținere, nu de supereroi, \ncum vă place să vă autointitulați. \nVă solicit, în acest sens, să bugetați urgent banii necesari și să rectificați cadrul legal. Nu putem \nlăsa copii să meargă pe jos la școală, prin zăpadă și frig. Nu încurajați abandonul școlar! \nÎn încheiere, vă solicit, de asemenea, răspuns scris atât pe adresa de e-mail personală, cât și pe \nadresa de e-mail a Grupului senatorial al Partidului Social Democrat. \nCu considerație, senator PSD de Bacău Cristina Breahnă-Pravăț. \nMulțumesc. \n  - 9 -  "
    },
    "16": {
        "start_text": "Domnul Vasile Dîncu:",
        "start_index": 21536,
        "end_text": "Domnul Călin-Gheorghe Matieș:",
        "end_index": 21751,
        "text": " \nMulțumim, doamna senator. \nÎl invit la cuvânt pe domnul senator Eugen Dogariu. \nÎl invit la microfon pe domnul Eugen Dogariu. Nu-i aici? (Discuții.) \nUrmătorul la cuvânt, domnul Matieș Călin. \n"
    },
    "17": {
        "start_text": "Domnul Călin-Gheorghe Matieș:",
        "start_index": 21751,
        "end_text": "Domnul Vasile Dîncu:",
        "end_index": 24567,
        "text": " \nMulțumesc mult, domnule președinte. (Discuții.) \nStimați colegi, \nAm o întrebare către domnul prim-ministru sau fost prim-ministru, domnul Florin Cîțu. \n„Solicitări privind gradul de vaccinare la nivelul Guvernului” \nDomnule prim-ministru demis, \nAți declarat în repetate rânduri că românii sunt vinovați pentru amploarea valului patru al \npandemiei, pentru că au preluat un exemplu de la dumneavoastră și nu s-au vaccinat, nu au respectat \nregulile  impuse  de  Guvern,  deși  aceste  reguli  și  măsuri  n-au  fost  respectate  nici  de  partidul \ndumneavoastră – vă amintiți de cei 5 000 adunați la Romexpo –, nici măcar de președintele țării, \ndomnule prim-ministru, al țării care a eșuat. \nÎn acest sens, vă solicit să-mi răspundeți: câte persoane din întreaga componență a Guvernului \nau  fost  vaccinate,  câți  dintre  consilierii  dumneavoastră,  câți  angajați  din  cadrul  personalului \nSecretariatului General al Guvernului sunt vaccinați și câți secretari de stat, din totalul acestora? \nȘi vreau să vă spun, domnule prim-ministru, că nu este vina poporului. Ca și în viață, când un \nprodus nu este prezentat cum trebuie, nici nu se vinde. La fel, dumneavoastră nu ați prezentat cum trebuie! \nÎn încheiere, vă solicit să luați act de problemele expuse mai sus și să-mi răspundeți în scris \nla adresa de e-mail matiescalin@yahoo.ro, precum și la adresa Grupului senatorial al Partidului \nSocial Democrat. \nVă mulțumesc. \nO interpelare către domnul Lucian Bode, ministrul afacerilor interne. \n„Cu ce sumă a fost amendat domnul președinte Klaus Werner Iohannis pentru nepurtarea măștii \nde protecție la Congresul PNL?” \nDomnule ministru, \nAvând în vedere că președintele României a fost surprins la Congresul PNL în apropierea \nprim-ministrului României și președintelui Camerei Deputaților fără să poarte mască și având în \nvedere că aceasta era obligatorie pentru orice eveniment desfășurat în interior – și mai ales că au \nparticipat 5 000 de persoane –, domnule ministru, vă solicit să-mi răspundeți la următoarele întrebări: \n  - 10 -  -  A  fost  amendat  cetățeanul  Klaus  Werner  Iohannis  pentru  nepurtarea  măștii  în  cadrul \nparticipării acestuia la Congresul PNL, având în vedere că s-a desfășurat într-un spațiu închis, alături \nde alți 5 000 de cetățeni care și ei, la rândul lor, au încălcat legea? \n- Având în vedere că președintele nu a purtat mască de protecție, deși era flancat de prim-ministru \nși de președintele Camerei Deputaților, putem afirma că a fost în pericol siguranța națională a țării? \nÎn încheiere, vă solicit să luați act de problemele expuse mai sus și să-mi răspundeți atât oral, \ncât  și  în  scris la adresa de e-mail  matiescalin@yahoo.ro, cât  și  la  adresa  Grupului senatorial  al \nPartidului Social Democrat. \nVă mulțumesc. \n"
    },
    "18": {
        "start_text": "Domnul Vasile Dîncu:",
        "start_index": 24567,
        "end_text": "Doamna Diana Iovanovici-Șoșoacă:",
        "end_index": 24675,
        "text": " \nVă mulțumim, domnule senator. \nO invit la cuvânt pe doamna Diana Iovanovici-Șoșoacă. \n"
    },
    "19": {
        "start_text": "Doamna Diana Iovanovici-Șoșoacă:",
        "start_index": 24675,
        "end_text": "Domnul Vasile Dîncu:",
        "end_index": 29402,
        "text": " \nMulțumesc, domnule președinte. \nÎntrebarea mea este adresată – mă rog, atâta cât poate fi numit prim-ministru al României, că \nnimeni din Guvern nu mai e, la acest moment România e neguvernată – domnului Florin-Vasile Cîțu, \nprim-ministrul României, domnului ministru Attila Cseke, Ministerul Sănătății, domnului ministru \nLucian Nicolae Bode, Ministerul Afacerilor Interne, domnului Sorin Mihai Cîmpeanu, Ministerul \nEducației, doamnei Raluca Turcan, Ministerul Muncii și Protecției Sociale, doamnei Renate Weber, \nAvocatul  Poporului,  domnului  Csaba  Ferenc  Asztalos,  Consiliul  Național  pentru  Combaterea \nDiscriminării, domnului Dantes-Nicolae Bratu, de la Inspecția Muncii. \nObiectul întrebării: „Baza legală a condiționării locului de muncă de efectuarea vaccinării \nanti-COVID-19”. \nStimate doamne, \nStimați domni, \nÎncă înainte de apariția OUG nr.68/2021 cu privire la adoptarea unor măsuri pentru punerea în \naplicare a cadrului european pentru eliberarea, verificarea și acceptarea certificatului digital al Uniunii \nEuropene privind COVID pentru a facilita libera circulație pe durata pandemiei de COVID-19, angajatorii \nromâni au amenințat angajații, în toate domeniile, că în cazul refuzului vaccinării anti-COVID, aceștia \nvor fi demiși sau li se va suspenda contractul de muncă pe perioadă nedeterminată, până când vor \naccepta vaccinarea. În cazul în care vor alege testarea, aceasta va fi realizată pe cheltuială proprie. \nAsistăm  de  câteva  luni  la  cele  mai  mari  presiuni,  abuzuri,  restricționări,  condiționări  ale \nlocurilor de muncă de un act medical. Nenumărate persoane lipsite de posibilități financiare au cedat \npresiunilor angajatorilor și s-au vaccinat împotriva voinței lor, în caz contrar, pierzându-și locul de \n  - 11 -  muncă. Altele au ales să demisioneze, mai ales în sistemul sanitar, unde și așa este deficit de personal. \nProfesorii nu au avut încotro și s-au vaccinat în proporție de peste 60%, neputând suporta costurile \ntestării COVID săptămânal sau bisăptămânal, deși mulți aveau contraindicații. Niciun cadru medical \nnu le-a expus efectele adverse posibile și nici nu li s-a prezentat numărul de telefon la care să anunțe \nefectele adverse, încălcând prevederile Legii nr.46/2003 și ale Convenției de la Oviedo. Mai mult, \ndiscutăm despre vaccinuri în fază experimentală, astfel că se încalcă Codul de la Nüremberg. Este \nnevoie de aplicarea dozei a treia, a patra etcetera, pentru a te putea lupta cu pandemia. \nÎn condițiile în care locul de muncă a fost condiționat de vaccinarea anti-COVID, fie prin \nobligativitate directă, fie indirectă, vă solicit să-mi răspundeți la următoarele întrebări: \n1. Care este baza legală prin care este condiționată păstrarea locului de muncă de vaccinarea \nanti-COVID sau orice act medical? \n2. Care este baza legală prin care este încălcat dreptul la confidențialitatea stării de sănătate și a \nactelor medicale pe care orice persoană alege sau nu să le efectueze? De când starea de sănătate poate \nfi expusă public, în baza căror dispoziții legale? \n3. Care este baza legală prin care o persoană care nu este operator de date cu caracter personal \nare dreptul să verifice acte confidențiale cu privire la starea de sănătate și să le prelucreze? \n4. Câte doze de vaccin anti-COVID-19 vor fi necesare pentru ca un cetățean român să-și \npăstreze locul de muncă? \n5. Câte controale s-au realizat cu privire la aceste încălcări de drepturi și libertăți? \n6. Care sunt sancțiunile aplicate angajaților de către autorități cu privire la aspectele invocate? \n7. Care sunt rezultatele acestor controale și care sunt măsurile impuse de autorități, astfel încât \nastfel de încălcări flagrante ale drepturilor fundamentale să nu mai existe? \n8. Ce despăgubiri au primit angajații? \n9. Care este motivul pentru care testarea nu este gratuită, având în vedere că discutăm de \npolitici de sănătate publică în vreme de pandemie și grija Guvernului față de popor, pe care o afișează \ncu obstinație doar în privința vaccinării? \n10. Care sunt soluțiile propuse pentru a nu mai exista condiționarea păstrării locului de muncă \nde un act medical, respectiv vaccinarea anti-COVID-19, testare, trecere prin boală? \n11. Care sunt procentele de demisii, concedieri și suspendări ale contractelor de muncă din \ncauza problemelor invocate? \n12. În cazul în care personalul medical nevaccinat va fi demis sau va demisiona, mai ales \nraportat  la deficitul  de personal  medical,  care  sunt măsurile pe care le aveți în  vedere pentru a \ncontracara un și mai mare deficit de personal? \nVă mulțumesc. \n  - 12 -  Solicit răspuns scris și oral. \nSenator neafiliat, Diana Iovanovici-Șoșoacă \nÎmi permiteți și interpelarea? \n"
    },
    "20": {
        "start_text": "Domnul Vasile Dîncu:",
        "start_index": 29402,
        "end_text": "Doamna Diana Iovanovici-Șoșoacă:",
        "end_index": 29433,
        "text": " \nDa, da. \n"
    },
    "21": {
        "start_text": "Doamna Diana Iovanovici-Șoșoacă:",
        "start_index": 29433,
        "end_text": "Domnul Vasile Dîncu:",
        "end_index": 38416,
        "text": " \nVă mulțumesc frumos. \nInterpelarea este adresată domnului Florin-Vasile Cîțu, prim-ministrul României, domnului \nAttila Cseke, Ministerul Sănătății. \nObiectul interpelării: „Situația sistemului de sănătate din România”. \nStimați domni miniștri, \nÎn cazul României, criza pandemică coronavirus a evidențiat faptul că – în principal, toate țările, \ndar în special România – nu a fost deloc pregătită să facă față unei astfel de situații. Pentru aceasta, \ntrebuie ca procentul de la buget care trebuie alocat sănătății chiar să fie disponibilizat în acest sens, \nîntr-o strategie unică și bine pusă la punct, să se realizeze spitale, unități sanitare, industrie farmaceutică, \nsistem de distribuție a medicamentelor, existență în preocupare a ideii de a dispune sau a procura \naparatură medicală și instrumentar care să facă posibilă lupta împotriva unei asemenea evoluții cum \neste cea a COVID-19. În domeniul sănătății sunt importante atât infrastructura specifică acestui domeniu \nși dotările care există, dar și stocurile care se creează (mai ales cu medicamente deficitare, cu medicamente \ncare sunt de strică urgență sau cu posibile medicamente în cazul apariției unor noi epidemii). \nEvoluția pandemiei a arătat, ca în cazul multor alte pandemii, că apar alte tulpini. Ar fi fost \nnormal să existe multe autopsii, pe baza cărora specialiștii să poată să identifice și să descopere efectul \npe care îl are acest virus asupra unor comorbidități, în cazul în care are loc și infectarea cu acest nou \nvirus. Aceasta ar fi ajutat la gândirea și completarea schemelor de tratament ale persoanelor suferinde \nsau ale unor cazuri de posibilă infectare cu coronavirus, așa încât să se treacă de la tratamentele \ncurative la cele preventive, care să ocolească, pe cât posibil, apariția îmbolnăvirilor. \nUniunea Europeană va acorda sprijin financiar țărilor membre în funcție de efectul pe care l-a \navut această criză sanitară asupra evoluției economico-sociale din fiecare țară. \nAm trecut printr-o vacanță de vară de peste trei luni, în care președintele vostru a anunțat că am \nînvins pandemia. Apoi s-a anunțat că va veni valul patru. Nimeni nu a solicitat accesarea fondurilor \neuropene  pentru  a  extinde  paturile  ATI,  nu  a  achiziționat  tratamentul  cu  anticorpi  monoclonali, \nArbidolul se aduce ilegal, pentru că nimeni nu-l aprobă, tratamente anti-COVID nu sunt folosite și nici \nachiziționate de Guvern, antiviralele nu sunt folosite, nu s-a adus aparatură medicală etcetera. \n  - 13 -  Fostul președinte al Casei Naționale de Sănătate (CNAS), chirurgul Lucian Duță, a lansat o \nserie de acuzații foarte dure la adresa autorităților responsabile cu pandemia. \nToată vara s-a jucat golf și nimeni nu s-a pregătit de valul patru. Nu s-au făcut achiziții de \nmedicamente pentru tratarea bolnavilor de COVID, pentru că Guvernul s-a gândit că are vaccinuri și a \nspus că a învins pandemia. Oamenii au înțeles că vaccinarea înseamnă mici și bere, libertate, circulație \nîn străinătate, loterie. În niciun caz – sănătate. Când au existat efecte adverse și decese post-vaccinare, \nnimeni nu a explicat oamenilor care sunt riscurile. Când testele COVID au fost fals pozitive și fals \nnegative, s-a ascuns gunoiul sub preș. \nAcum  se  dă  vina  pe  nevaccinați  și  influenceri,  fără  să  se  menționeze  că  vaccinații  se \nîmbolnăvesc și transmit boala. Nevaccinații sunt și ei români, se îmbolnăvesc și mor la fel ca și vaccinații. \nDoctorul Lucian Duță a menționat adevărul din spitale, adevăr pe care cei mai mulți îl ascund. \nAcesta este: \n„- Nu există tratamente în spitale. \n- Nu se asigură testare gratuită în masă și nici nu se izolează pacienții vaccinați, dar care \nsunt contacți. Ei devin vector de transmisie a bolii, la fel ca nevaccinații, dacă nu sunt izolați. Și, \nda, medicii tac! \n- Poate că pot fi de acord cu faptul că așa-numitul vaccin e bun. Dar cu o singură condiție, și \nanume să spunem adevărul: vă dăm acest produs în ipoteza că veți face o formă acceptabilă de boală. \nDar veți fi contagioși, veți putea transmite boala, ar trebui să fiți izolați, dacă deveniți pozitivi (la fel \nca nevaccinații), iar efectele adverse pe termen mediu și lung sunt necunoscute, iar responsabilitatea \ne a voastră. Pentru că, bineînțeles, doar plătiți, dar riscurile sunt la voi. Dar, sigur, pe termen scurt, \nnu muriți. E OK și așa! \n- Imunitatea dobândită în urma infectării este mai solidă decât cea prin vaccinare. Pentru că \nstructura anticorpilor este mai complexă – organismul ia contact cu toată structura virusului, nu numai \ncu antigene specific proteinei Spike, așa cum se întâmplă în cazul vaccinului. \n- Pacienții infectați pot fi tratați foarte bine, dacă sunt depistați în primele zile. Ceea ce înseamnă \ncă, dacă testezi și tratezi eficient, vei avea oameni imunizați natural, iar mortalitatea ar fi foarte mică. \n- Tratamentul pentru COVID există, dar ni se ascunde. Sclavii nu trebuie să știe asta sau li se \nspune că este scump și nu este pentru ei. \n- Vaccinul nu este singura variantă pentru a fi oprită pandemia. Odată ce ești infectat, poți fi tratat \neficient printr-o singură perfuzie și pleci acasă. În 24 de ore nu mai ai nimic. Iar organismul își va sintetiza \nimunitate pentru toate formele de virus timp de cel puțin un an. Este vorba de anticorpii monoclonali. \n  - 14 -  - Ni s-a spus că, dacă ne vaccinăm, vom reveni la o viață normală. Fals: cei vaccinați transmit \nboala la fel ca cei nevaccinați. Adică sunt la fel de periculoși pentru societate ca cei nevaccinați. Cu \nalte cuvinte, contacții vaccinați ar trebui să stea în carantină la fel ca cei nevaccinați. \n- Există efecte secundare ale vaccinului. Pe termen scurt, aceste efecte sunt prezente uneori, \nchiar dacă sunt negate (unele chiar fatale). Pe termen mediu și lung, efectele sunt necunoscute. \n- Vă administrați tratamente pe ascuns! – acuze aduse politicienilor.” \nAceasta este declarația domnului doctor Lucian Duță. \nRaportul UK PHE Vaccine Surveillance menționează că populația vaccinată complet, cu \nvârsta între 40 și 70 de ani a pierdut deja 40% din capacitatea sistemului imunitar. Aceasta continuă \nsă scadă săptămânal cu 5%. \nChildrenʼs Health Defence Europe, 23 septembrie 2021: „Accidentele vasculare sunt reale și \nsănătatea copiilor este cea mai importantă.” \nConform dr. Mike Yeadon, fost vicepreședinte și director științific la Pfizer Global R&D, \nvaccinurile ARNm au probabilitatea de 50 de ori mai mare de a produce decese la copii în comparație \ncu COVID. În câteva luni, vaccinul COVID a generat deja mai multe decese și boli decât toate \nvaccinurile la un loc pe o perioadă de 20 de ani. \nDeciziile oarbe ale FDA, ale Agenției Europene a Medicamentelor și ale guvernelor au produs \nmorți  inutile  în  rândul  adolescenților  și  tinerilor.  În  cazul  lor,  balanța  beneficiu  –  risc  este  clar \nnegativă, pentru că ei nu mor de COVID și nici nu transmit boala. Se spune că miocarditele nu sunt \ngrave… Este o afectare a inimii care lasă sechele grave și numeroși pacienți vor muri în următorii cinci \nani. Acum câteva săptămâni, la Bousval, în Belgia, un nou-născut al unei mame care s-a vaccinat a \nfăcut o tromboză la trei zile după naștere, cu afectare cerebrală gravă. Doctorii au afirmat că accidentul \nnu este în legătură cu vaccinul, care este sigur și eficient. Cazul nu a fost raportat. \nTot acest dezastru, toate victimele de până acum și cele viitoare sunt consecința tuturor celor \ncare refuză să vadă realitatea așa cum este, pentru că este în joc cariera lor, reputația lor, credibilitatea \nlor și mai ales culpabilitatea lor inconștientă. \nSenta Depuydt, mamă și jurnalistă, președinte la CHD Europe. \nAvând în vedere toate aceste aspecte, precum și multe altele pe care nu le-am expus, dar de \ncare aveți cunoștință, vă solicit să-mi comunicați ce acțiuni ați întreprins pe perioada vacanței de vară, \ncând ați învins pandemia, pentru a întâmpina valul patru de COVID? Care sunt fondurile accesate de la \nUniunea Europeană pentru a ajuta sistemul sanitar din România, în condițiile în care se anunța valul \npatru? Care sunt tratamentele achiziționate pentru COVID-19? Care sunt echipamentele medicale \nachiziționate pentru a vă pregăti de valul patru? Care sunt cercetările și rapoartele cu privire la \nCOVID-19?  Care  este  motivul  pentru  nu  ați  achiziționat  tratamentul  cu  anticorpi  monoclonali, \n  - 15 -  Arbidol, Tocilizumab etcetera? Care este motivul pentru care nu achiziționați butelii de oxigen de la \nOltchim Râmnicu Vâlcea? Care este motivul pentru care Institutul „Cantacuzino” nu produce Polidin \nși Cantastim și nu este implicat în eradicarea pandemiei COVID-19? Care este motivul pentru care \n„Antibiotice” Iași și Cluj nu produc medicamente pentru tratarea COVID-19? Care este motivul pentru \ncare nu faceți nimic pentru români și acceptați ca sistemul sanitar să clacheze? \nVă mulțumesc. \nSolicit răspuns scris și oral. \nSenator neafiliat Diana Iovanovici-Șoșoacă \n"
    },
    "22": {
        "start_text": "Domnul Vasile Dîncu:",
        "start_index": 38416,
        "end_text": "Doamna Diana Iovanovici-Șoșoacă:",
        "end_index": 38469,
        "text": " \nVă mulțumesc, doamna senator. \n"
    },
    "23": {
        "start_text": "Doamna Diana Iovanovici-Șoșoacă:",
        "start_index": 38469,
        "end_text": "Domnul Vasile Dîncu:",
        "end_index": 38529,
        "text": " \nȘi eu vă mulțumesc mult. \n"
    },
    "24": {
        "start_text": "Domnul Vasile Dîncu:",
        "start_index": 38529,
        "end_text": "Domnul Maricel Popa:",
        "end_index": 41464,
        "text": " \nStimați colegi, \nDau citire listei senatorilor care au depus întrebări și interpelări în scris. \nLa secțiunea de întrebări, avem următorii colegi care au depus întrebări în scris: Florian Bodog \n– pentru Ministerul Sănătății, Laura Georgescu – pentru Ministerul Educației, Genoiu Mihail – pentru \ndomnul prim-ministru, Gabriel Mutu – pentru prim-ministrul României, Ion Mocioalcă – pentru \nprim-ministru,  Departamentul  pentru  Situații  de  Urgență,  Mirea  Siminica  –  pentru  Ministerul \nFinanțelor și o întrebare pentru Ministerul Justiției, Vasile Dîncu – pentru ministrul mediului, apelor și \npădurilor, domnul Ion Prioteasa – pentru prim-ministru, domnul Sorin-Ioan Bumb – pentru Ministerul \nEducației,  Ministerul  Dezvoltării  și  Administrației,  Ministerul  Transporturilor  și  Infrastructurii, \nMinisterul Educației, din nou, pentru Ministerul Energiei, pentru Ministerul Culturii, pentru Ministerul \nTransporturilor și Infrastructurii, din nou, pentru Ministerul Culturii, pentru Ministerul Sănătății și \npentru Ministerul Mediului, Apelor și Pădurilor, doamna Raluca-Gabriela Ioan – pentru Ministerul \nSănătății  două  întrebări…  trei  întrebări  pentru  Ministerul  Sănătății  și  încă  una  pentru  Ministerul \nInvestițiilor și Proiectelor Europene, încă o întrebare, tot din partea doamnei senator, pentru Ministerul \nSănătății  și  Ministerul  Investițiilor  și  Proiectelor  Europene,  doamna  Nicoleta  Pauliuc  –  pentru \nAutoritatea de Supraveghere Financiară și pentru Ministerul Sănătății, domnul Nicolae Neagu – pentru \nMinisterul Energiei, Ministerul Finanțelor, Ministerul Transporturilor și Infrastructurii, domnul Radu \nMihail Mihai – pentru  Ministerul Afacerilor Externe, domnul Marius Bodea  – pentru Ministerul \nDezvoltării, Lucrărilor Publice și Administrației și pentru Ministerul Finanțelor Publice, Andrei \nHangan – pentru Ministerul Sănătății, Ministerul Mediului, Apelor și Pădurilor, doamna  Rodica \nBoancă – pentru Ministerul Educației. \n  - 16 -  Senatorii și deputații care în sesiunea de astăzi, 13 octombrie 2021, au depus interpelări în \nscris: doamna Laura Georgescu – pentru Ministerul Muncii și Protecției Sociale, domnul Gabriel Mutu \n–  pentru  Ministerul  Educației,  domnul  senator  Leonard  Azamfirei  –  pentru  Ministerul  Sănătății, \ndomnul Călin Matieș – pentru Ministerul Sănătății și pentru vicepremier, apoi domnul Sorin-Ioan \nBumb – pentru Ministerul Culturii și Ministerul Energiei, domnul Gabriel-Cristinel Berea – pentru \nMinisterul Afacerilor Interne, doamna Rodica Boancă – pentru Ministerul Educației. \nStimați colegi, \nDeclar închisă sesiunea de întrebări și interpelări de astăzi. \n* \nConform programului aprobat, continuăm cu sesiunea consacrată declarațiilor politice, timpul \nalocat pentru prezentarea acestora fiind de 60 de minute, repartizat pe grupuri parlamentare conform \nponderii acestora. \nDau cuvântul domnului Maricel Popa. \n"
    },
    "25": {
        "start_text": "Domnul Maricel Popa:",
        "start_index": 41464,
        "end_text": "Domnul Vasile Dîncu:",
        "end_index": 44554,
        "text": " \nDomnule președinte, \nStimați colegi, \n„Demagogia și ipocrizia PNL-iste nu au limite!” \nAm văzut zilele trecute o declarație care m-a revoltat peste măsură. Premierul demis de Parlament \npentru incompetența cu care a guvernat România a atacat în mod josnic primarii social-democrați. Pentru \na justifica o alocare de fonduri pe criterii strict politice, Florin Cîțu a dat vina pe aleșii locali ai PSD-ului. \nEste o încercare patetică a celui mai slab premier din istoria României de a masca ceea ce și \nun copil poate să vadă: a dat banii doar către primarii PNL-ului și UDMR-ului, ignorând, cu bună \nștiință, românii care au ales primari de altă culoare politică. Este o nedreptate pe care doar justiția \no mai poate îndrepta. \nCum să spui că primarii social-democrați, cei mai mulți din țară, sunt de vină că tu, din birou, \ndai bani doar pe criterii politice? Tu știi că, spre deosebire de tine, care te-ai cocoțat pe funcții prin \njocuri de culise, primarii sunt aleși direct de români să le reprezinte interesele? Știi că, spre deosebire \nde tine, care stai și dai directive din birou, ei discută zilnic cu oamenii și încearcă să le rezolve \nproblemele? Probleme cu care se confruntă zi de zi din cauza Guvernului de dreapta PNL și USR. \nÎnsuși modul în care pune problema cel mai slab premier din istoria României este eronat. Tu, \npremier, nu dai din banii tăi la primari, aloci fonduri publice pentru români indiferent de cine e la \nconducerea unei primării. Primarul este veriga dintre tine și români, pentru ca fondurile publice să fie \ncheltuite unde este nevoie mai mare într-o comunitate. Și cine să știe cel mai bine care sunt nevoile \nunei comunități, dacă nu primarul, cel în care membrii comunității și-au pus încredere și speranță? \n  - 17 -  Un primar social-democrat din Iași, cu multe mandate în spate, mi-a spus că pentru prima \ndată regretă că este primar al comunei, din cauza situației disperate în care l-a adus Florin Cîțu. Alții \nau fost nevoiți să renunțe la proiecte europene din cauză că, sistematic, în ultimii doi ani, primarii \nsocial-democrați au fost ignorați de guvernele de dreapta și au primit fonduri insuficiente sau chiar nu \nau primit nimic. Lipsa fondurilor pentru cofinanțarea proiectelor a blocat investițiile în comunități, \ninclusiv cu fonduri nerambursabile. \nCât de demagog, cât de ipocrit poți să fii, încât de doi ani să nu aloci fonduri către comunitățile \nconduse de aleșii social-democrați și apoi tu, mare premier, să vii și să spui că e vina lor că nu au bani?! \nSă nu uităm cine face aceste acuzații: omul care a făcut închisoare în Statele Unite ale Americii \npentru că a condus beat, premierul care a fost dat jos de Parlament cu cele mai multe voturi din istoria \npostdecembristă a României, cel care a condus țara într-o prăpastie din punct de vedere economic, \nsocial și, poate cel mai important în această perioadă de pandemie, din punct de vedere medical. \nDin păcate pentru noi toți, mandatul de premier al lui Florin Cîțu va rămâne drept o mare pată \nneagră în istoria poporului român. \nVă mulțumesc. \n"
    },
    "26": {
        "start_text": "Domnul Vasile Dîncu:",
        "start_index": 44554,
        "end_text": "Domnul Sorin Lavric:",
        "end_index": 44675,
        "text": " \nVă mulțumim, domnule senator. \nÎl invit la microfon în continuare pe domnul senator Sorin Lavric. \n"
    },
    "27": {
        "start_text": "Domnul Sorin Lavric:",
        "start_index": 44675,
        "end_text": "Domnul Vasile Dîncu:",
        "end_index": 48426,
        "text": " \nMulțumesc, domnule președinte. \nTitlul declarației mele politice de astăzi este „Deținuta Galina Răduleanu”. \nS-a născut pe 9 martie 1933 în comuna Răduleni, județul Soroca, Basarabia. Cu greu se poate \nspune că a avut copilărie, din cauza chinuitoarelor refugii prin care a trecut în 1940 și 1944, pentru ca \nîn adolescență, la 17 ani, să fie exmatriculată din clasa a X-a a Liceului „Gheorghe Lazăr”. Motivul? O \ncolegă, furându-i carnețelul în care își notase gânduri despre ora de limba română, în cursul căreia \nelevii studiau biografia lui Stalin, l-a predat directoarei. \nGalina Răduleanu va face liceul la seral, apoi se va înscrie la Facultatea de Medicină din Cluj, \npe care o va absolvi în 1958. În septembrie 1960, medic de țară fiind, este arestată chiar în cabinetul \ndispensar al comunei Poiana Mărului. Cauza? Era fiica unui preot a cărui vădită atitudine creștină \nfusese însoțită de necuvenite izbucniri antibolșevice. \nLa percheziție i se vor ridica caietele în care spunea negru pe alb ce crede despre regim. Va fi \ncondamnată la șapte ani de închisoare sub acuzația că purtase „discuții dușmănoase” cu tatăl ei. \nÎntre 1960 și 1964 va fi închisă la Uranus, Jilava, Arad și Oradea. Acolo va afla fața nevăzută a \nființei umane, dar mai ales îl va descoperi pe Dumnezeu. \n  - 18 -  De-a lungul celor patru ani de detenție, lipsa aerului din celule îi va fi un veritabil supliciu. \nChinuitoarea hipoxie o va descrie în cartea de memorii intitulată „Repetiție la moarte… din spatele \ngratiilor”. Citez: „Atmosfera devenise irespirabilă din toate punctele de vedere, atât la figurat, dar mai \nales la propriu. Vremea se încălzise și firul de aer care ne venea de pe coridor era total insuficient, mai \nales noaptea. Ca să pot respira, îmi așterneam paltonul și cojocelul pe jos, pe ciment, mă așezam pe el \nși stăteam cu nasul lipit de crăpătura de jos a ușii, singurul loc pe unde venea o dâră de aer rece. Chinul \nacesta era o nimica toată pe lângă ceea ce mi se povestise. În Rahova, de exemplu, erau celule la \nsubsol, ermetic închise, fără nicio comunicare cu exteriorul. Singura aerisire consta în deschisul ușii, \nlucru făcut cu intermitență. Dacă erai supus unui regim «special», te obligau să dormi în patul de sus, \nchiar dacă erai singur în celulă. Uneori, în spațiul pentru doi erau patru oameni, iar bătăile lor furioase \nîn ușă cerând aer se auzeau pe tot culoarul.” \nÎn ciuda privațiunilor în închisoare, Galina Răduleanu va cunoaște starea exaltată a trăirii mistice: \n„Treptat am intrat într-o viață minunată, nevăzută și adevărată. O viață a sufletului, bogată, intensă. O! \nmult mai intensă decât cea pe care am dus-o ulterior în lumea exterioară. Ca într-o oglindă concavă, \nmă aflam mereu în centrul de convergență al razelor. Într-o totală libertate colindam munții și ascultam \nmelodii. Versurile diferiților poeți izvorau din mine, ca o creație proprie, descifram probleme filozofice \nși, mai ales, vorbeam cu Dumnezeu. Nu găsesc alt cuvânt ca să exprim profunda comunicare cu El.” \nEliberată  în  septembrie  1964,  se  va  specializa  în  psihiatrie  la  spitalele  Săroca,  Pucioasa, \nPăclișa, Titan și Obregia. Spusele tatălui ei – „Țara asta are un rost în lume, pe care, indiferent de \npiedicile ce i se pun, și-l va îndeplini” i-au fost îndreptar de conduită de-a lungul vieții. \nDe la Galina Răduleanu am învățat că, dacă în anii 1950 oamenilor li se omora trupul, astăzi \ncrima este mult mai subtilă: ți se omoară de-a dreptul sufletul. Oare câtora dintre noi li s-au deschis \nochii asupra acestui crud adevăr, acela că trăim cu un suflet mort? \nSunt mândru ca, sub cupola Senatului României, să pronunț numele doamnei Galina Răduleanu. \nVă mulțumesc. \nSorin Lavric, senator AUR \n"
    },
    "28": {
        "start_text": "Domnul Vasile Dîncu:",
        "start_index": 48426,
        "end_text": "Domnul Călin-Gheorghe Matieș:",
        "end_index": 48628,
        "text": " \nMulțumim, domnule senator. \nÎl invit la microfon pe… o invit la microfon pe doamna… îl invit la microfon pe domnul \nCălin Matieș. \nVă rog, domnule senator, scoateți-ne din impas. \n"
    },
    "29": {
        "start_text": "Domnul Călin-Gheorghe Matieș:",
        "start_index": 48628,
        "end_text": "Domnul Vasile Dîncu:",
        "end_index": 51275,
        "text": " \nMulțumesc mult, domnule președinte. \nStimați colegi, \n  - 19 -  În declarația politică de astăzi vreau să spun despre: „Coaliția austerității de dreapta lasă elevii \ndin județul Alba pe jos și fără bănci în clase”. \nCoaliția austerității condusă de Partidul Național Liberal și Uniunea Salvați România nu doar \ncă a declarat în 2020 că nu vor considera educația o prioritate pentru guvernul lor, dar, din păcate, s-au \nși ținut de cuvânt cu aceste declarații. \nV-am  adus  la  cunoștință,  în  repetate  rânduri,  situația  precară  în  care  se  regăsește \nînvățământul din județul Alba, mai ales în zona de munte, unde în decursul verii au existat și niște \ninundații fără precedent. \nÎn urma acestor dezastre naturale nu au suferit doar oamenii simpli, care au fost batjocoriți \nde Guvern și de Consiliul Județean Alba prin modul în care s-au acordat ajutoarele sau, mai \ndegrabă, lipsa acestora. Deși au avut la dispoziție aproximativ două luni pentru a aproba banii \nnecesari pentru renovarea școlilor afectate de viiturile de vară și consilierii județeni ai Partidului \nSocial Democrat, colegii mei, au solicitat în nenumărate rânduri președintelui Ioan Dumitrel să \ndemareze lucrările și achizițiile astfel încât toți copiii să poată să înceapă școala într-un mod \ncivilizat – ce credeți? –, nu s-a întâmplat nimic. \nStimați colegi, \nMă cunoașteți deja de aproximativ un an și știți că nu pot sta deoparte atunci când văd o \nnedreptate, mai ales atunci când la mijloc sunt viețile unor copii nevinovați. Cu sprijinul unor profesori \ndin Alba Iulia, voi merge mâine să donez mai multe bănci și mobilier școlar pentru elevii din Sohodol, \ndin Munții Apuseni. În scurt timp sper să ajungem și la Ocoliș, unde sunt elevi care se află în aceleași situații. \nNu știu dacă vă puteți imagina că acum, în secolul XXI, în România, un stat al Uniunii \nEuropene, la câteva ore de Viena – voiam să-i aduc aminte unui coleg de-al meu din Alba –, copiii \nromâni merg la școală să învețe stând pe jos sau în picioare. \nDomnilor guvernanți, \nEducația nu este doar o lozincă electorală, educația este fundamentul oricărui stat civilizat și \ndezvoltat, prioritizarea ei fiind diferența dintre bunăstare și un stat eșuat, așa cum arată România în prezent. \nÎn  încheiere,  vă  solicit  să  demarați  de  urgență  reglementarea  decontării  transportului \nelevilor, să măriți bursele de merit și să asigurați accesul elevilor la școală în mod fizic și în \ncondiții de siguranță deplină! \nCu  respect  pentru  români,  senator  PSD  Alba,  Călin  Matieș  Gheorghe,  Circumscripția \nelectorală nr.1 Alba. \nVă mulțumesc din suflet. \n"
    },
    "30": {
        "start_text": "Domnul Vasile Dîncu:",
        "start_index": 51275,
        "end_text": "Domnul Mircea Dăneasă:",
        "end_index": 51402,
        "text": " \nMulțumim, domnule senator. \nInvit în continuare la microfon pe domnul senator Mircea Dăneasă. \n  - 20 -  "
    },
    "31": {
        "start_text": "Domnul Mircea Dăneasă:",
        "start_index": 51402,
        "end_text": "Domnul Vasile Dîncu:",
        "end_index": 53891,
        "text": " \nVă mulțumesc, domnule președinte. \nStimați colegi, \nGlobalismul, prin ideologia sa, nu are niciun interes să exprime în noțiuni clare stări de fapt și \nintenții ce ar putea fi contracarate în mod obiectiv de țările pe care agenda globalismului și-a propus să \nle subordoneze scopului propriu, scop nedeclarat încă, acela de guvernanță mondială. \nPentru clarificarea intenționalității spre care tinde politica globalistă, politică ce deja a prins și \nprinde contur tot mai accentuat, se impune în mod imperios necesitatea unei distincții clare între ceea \nce  reprezintă  capitalismul  internaționalist  clasic  și  capitalismul  transnațional  pe  care  vectorii \nglobalismului doresc să-l impună mai presus de interesele proprii ale fiecărei națiuni în parte. \nInteresele  proprii  fiecărei  națiuni  trebuie  să  identifice  acel  numitor  comun  de  plusvaloare \nadăugată pentru fiecare țară guvernată în mod specific, în interesul fiecărui popor. \nDivergența dintre interesul fiecărui popor în parte și interesul guvernanței globaliste devine azi, \nmai mult decât oricând, o mare temă de dezbatere interdisciplinară, temă la care trebuie să chemăm toate \npopoarele lumii pentru un proiect de mare importanță, ce vizează nu mai puțin decât destinul omenirii. \nAceastă declarație politică nu este decât enunțul pentru o provocare la analiză și discuții ce \ndepășesc  sfera  de  interes  a  unui  partid,  însă  se  integrează  cu  necesitate  în  sfera  de  interes  a \nperspectivelor de viitor ale umanității. \nVă mulțumesc și propun să construim un grup de discuții pe această problemă, mai ales în \nsituația în care capitalul de stat al României a fost deteriorat până la apropierea de inexistență, până la \napropierea de zero, de partidele care au transferat proprietatea publică a statului în proprietatea privată, \nproprietate  privată  ce  nu  va  putea  construi  niciodată  autostrăzi,  proprietate  ce  nu  va  putea  face \nniciodată investiții, nu va putea și nu va face, chiar dacă va putea, investiții de interes public, întrucât \ncapitalul privat este pus în slujba obținerii profitului, versus capitalul public, care e pus să funcționeze \nîn slujba rezolvării intereselor unui popor. \nVă  mulțumesc  și  vă  provoc  la  o  dezbatere  transpartinică  pe  această  temă  majoră,  care \ngenerează efecte cum sunt cele cu care ne confruntăm astăzi: criză economică, criză de sănătate, criză \npolitică, criză de hrană și criză de orice. \nVă mulțumesc. \n"
    },
    "32": {
        "start_text": "Domnul Vasile Dîncu:",
        "start_index": 53891,
        "end_text": "Domnul Nicușor Cionoiu:",
        "end_index": 54041,
        "text": " \nVă mulțumim, domnule senator. \nÎl invit la microfon pe domnul Nicușor Cionoiu, din partea Grupului Partidului Social Democrat. \n"
    },
    "33": {
        "start_text": "Domnul Nicușor Cionoiu:",
        "start_index": 54041,
        "end_text": "Domnul Vasile Dîncu:",
        "end_index": 57059,
        "text": " \nMulțumesc, domnule președinte. \nDeclarația mea politică are ca titlu „Potențialul de dezvoltare pentru județul Călărași. Nevoia \nstabilirii unui parteneriat real public-privat”. \n  - 21 -  Domnule președinte, \nDoamnelor și domnilor senatori, \nA venit vremea ca județul Călărași să fructifice din plin avantajele competitive pe care le are: \npoziția geografică a județului, la granița cu Bulgaria, existența a două porturi la Dunăre, atractivitatea \nturistică asemănătoare celei din Delta Dunării, dar și amplasarea strategică la numai 100 km de \nBucurești și de Constanța. \nAvem 5 088 de kilometri pătrați și o populație de 308 655 de locuitori. 38,45% din călărășeni \ntrăiesc în mediul urban, restul de 61,55% – în cele 50 de comune din mediul rural. \nÎn  ciuda  potențialului  uriaș  pe  care-l  are  Călărașiul,  are  al  cincilea  cel  mai  mic PIB  din \nRomânia, după Covasna, Sălaj, Mehedinți și Tulcea. \nO analiză comparativă a vieții economice din zona urbană și rurală ne arată că cea mai mare \nparte a agenților economici sunt localizați în mediul urban, în general în Călărași și în Oltenița. \nDin punct de vedere al cifrei de afaceri cumulate, orașele care se remarcă sunt Călărași și \nOltenița, iar ca și comune, să spunem, Chirnogi și Dragalina. \nDezvoltarea mediului de afaceri poate fi potențată prin creșterea infrastructurii adecvate pentru \nsusținerea  afacerilor:  acces  la  utilități,  transport  intermodal,  parcuri  tehnologice  și  poate  cel  mai \nimportant lucru pe care trebuie să-l facem sunt facilitățile fiscale atractive pentru investitori. În caz \ncontrar, va crește pericolul disparităților dintre Călărași și celelalte județe din regiune, iar tinerii \nvor continua să plece din județ. Spre exemplu, în anul 2019, 1 366 de persoane, majoritatea tineri, \nși-au schimbat domiciliul din județul Călărași în alte județe ale țării sau în municipiul București, \niar 202 persoane au părăsit țara. \nPe lângă exodul tinerilor, dezvoltarea județului este amenințată și de legislația națională în \ncontinuă schimbare. Lipsa de predictibilitate îngreunează derularea investițiilor majore și pe termen \nlung, la care se adaugă și deprecierea continuă a monedei naționale. O altă amenințare o reprezintă \ngradul de atractivitate superior al ofertei turistice din zonele din vecinătatea județului. O cauză directă \npentru acest dezechilibru o reprezintă fondurile insuficiente alocate la nivel național pentru dezvoltarea \ninfrastructurii turistice a județului Călărași. \nGuvernul trebuie să vină cu un plan privind combaterea exodului și a depopulării, pentru că \nriscăm ca în județe precum Călărași să nu mai avem forță de muncă. La fel de important este ca \nExecutivul să înțeleagă că trebuie să acorde un buget generos pentru infrastructura Călărașiului, astfel \nîncât acesta să poată țină pasul cu dezvoltarea orașelor vecine din Bulgaria. În caz contrar, riscăm ca \naceste afaceri să se mute acolo. \nVă mulțumesc. \n  - 22 -  Senator PSD de Călărași, Nicușor Cionoiu \n"
    },
    "34": {
        "start_text": "Domnul Vasile Dîncu:",
        "start_index": 57059,
        "end_text": "Domnul Ionuț Neagu:",
        "end_index": 57157,
        "text": " \nVă mulțumim, domnule senator. \nÎl invit la microfon pe domnul Ionuț Neagu. \n"
    },
    "35": {
        "start_text": "Domnul Ionuț Neagu:",
        "start_index": 57157,
        "end_text": "Domnul Vasile Dîncu:",
        "end_index": 61638,
        "text": " \nMulțumesc, domnule președinte. \nStimați colegi, \nO să vă rog să aveți un pic de răbdare cu mine, am o declarație politică un pic mai lungă, \ndar vine din inimă. \nDe-a lungul istoriei, prietenia dintre români și toate etniile conlocuitoare, în special cu secuii, \nse distinge ca un fir roșu director și se pierde în negurile istoriei. Secuii au constituit un aliat natural \nși  putem  puncta  cea  mai  luminoasă  perioadă  de  colaborare  între  voievodul  reîntregitor  Mihai \nViteazul și secui. Aceștia au urmărit aceleași scopuri și interese cu românii, însă, după o perioadă de \npatru secole, oare ce s-a schimbat așa de drastic, încât interesele și vectorii celor două comunități să \nfie în totalitate antagonice? \nDin păcate, în România s-a născut o mișcare politică ce a fost concepută în comunism, dar \nbotezul și certificatul de naștere l-a parafat la 22 decembrie 1989, la sediul Comitetului Județean al \nPartidului Comunist Român din Târgu-Mureș. \nAceleași mișcări politice, cu un tată comunist inveterat și o mamă atee, au dispus ca printre \nprimele legi din perioada postcomunistă să fie cea care a dispus segregarea învățământului pe criterii \netnice. Am văzut o politică catastrofală, care a dus la ruperea relațiilor firești ce se dezvoltă în \nmomentul în care două corpuri sociale interacționează natural. Astfel, la o distanță de 25 de ani după \nadoptarea în America a legii privind drepturile civile ce prevedea interzicerea segregării, România \nfăcea un pas în spate și introducea segregarea educației pe criterii etnice. \nPrimii muguri ai enclavizării ce a urmat apăruseră deja și era clar că nu prima nevoia acestor \npolitruci de a îndestula o comunitate, ci, din contră, de a o izola, de a-i reduce capacitățile de dezvoltare, în \nultimă instanță scopul fiind ca această comunitate să poată fi teleghidată în funcție de interesele acestor \nconducători atotștiutori, ce duc comunitatea pe un drum întortocheat, într-o fundătură a istoriei. \nTotuși, politica românească, ca o mamă bună, a primit la sânul ei această construcție politică și, \nmai mult decât atât, reprezentanții acesteia au primit cele mai înalte funcții în aparatul de stat, aparat \ncare  a  lucrat  întotdeauna  pentru  interesul  acestora  și  în  deserviciul  românilor,  singurul  mod  de \nrăspundere clamată fiind cea politică, o formă fără fond pentru un electorat captiv. Iar ca un orb care \nconduce pe alt orb și ca un fiu adoptat ce dorește să se răzbune pe familia adoptivă, rezultatul \npromovării acestora în funcții a însemnat – și am câteva lucruri care mă dor: \n  - 23 -  - s-au desființat un număr consistent de spitale pe tot teritoriul României; \n- s-au presărat, asemeni unui ritual de marcare a teritoriului, simboluri statuare și heraldice \nstrăine de adevărul istoric pe tot acest areal de conlocuire; \n-  cimitire  ale  eroilor  români  lăsate  în  paragină  sau  îngreunată  reabilitarea  prin  piedici \nbirocratice de orice fel; \n- obiective de cult identitare construite în secolul XVIII, ce nici după 20 de ani de luptă \nbirocratică nu au documentație pentru restaurarea acestora; \n- imobile culturale cu specific românesc ce au fost sau se plănuiește, prin rapt și abuz, să fie \ndeposedate de la proprietarii de drept; \n- cetăți dacice nepuse în valoare, ca mărime depășite doar de celebra Sarmizegetusa; \n- nenumărate retrocedări cu acte false, dovedite sau prezumate în mod rezonabil a fi false, \navând ca finalitate neputința proprietarilor reali de a-și dobândi proprietățile în drept. Cum ne putem \nimagina ca dintr-o suprafață finită de teren expropriat adevărații proprietari să nu își poată reconstitui \nproprietățile din lipsa fizică a terenurilor? Ceva s-a întâmplat acolo. \nAceste exemple sunt doar o mică parte din totalitatea faptelor săvârșite în complicitate cu clasa \npolitică românească trădătoare. \nConcluzia poate fi una singură și este de disoluție a autorității statului român în aceste teritorii. \nAstăzi, după 32 de ani de politică românească, avem două ghetouri construite artificial, în Covasna \nși Harghita, și altul în devenire, în Satu Mare. Da, așa este, ați auzit bine, stimați politicieni din București: \naceste două județe au autonomie de facto. Sper să nu ajungem să aibă și o autonomie de jure. \nSă nu vă mire aceste adevăruri și această realitate. Eu am trăit durerea acestor români din inima \nRomâniei și o port în inima mea. \nVă mulțumesc. \nIonuț Neagu, senator AUR, Circumscripția electorală nr.15 Covasna \n"
    },
    "36": {
        "start_text": "Domnul Vasile Dîncu:",
        "start_index": 61638,
        "end_text": "Domnul Ştefan Pălărie:",
        "end_index": 61754,
        "text": " \nMulțumim foarte mult, domnule senator. \nÎl invit la cuvânt pe domnul senator Ștefan Pălărie. \n"
    },
    "37": {
        "start_text": "Domnul Ştefan Pălărie:",
        "start_index": 61754,
        "end_text": "Domnul Vasile Dîncu:",
        "end_index": 64980,
        "text": " \nDomnule președinte de ședință, \nStimate colege, \nStimați colegi, \nDeclarația mea politică din această săptămână se numește „Educație versus sănătate. De ce \ntrebuie să alegem?”. \n  - 24 -  Vreau să-mi încep declarația insistând pe importanța zilei de vineri, 15 octombrie, când este \norganizată proba scrisă pentru ocuparea posturilor de directori și directori adjuncți din sistemul școlar. \nInsist de fiecare dată când am ocazia pe importanța acestor concursuri, pentru că eliminarea politicii \ndin școli este un obiectiv major asumat de  USR PLUS și este și o luptă personală pe care am \nîncrederea că o vom câștiga, chiar dacă inițiativa mea îi supără în mod particular pe cei obișnuiți cu \nstilul vechi de a face politică, inclusiv în locurile unde n-ar trebui să facă politică. Repet, de câte ori am \nocazia, că examenul trebuie organizat cu responsabilitate, urmând strict și corect o metodologie bine \nstabilită. Sper ca vineri să nu primesc prea multe mesaje de nemulțumire după examen, însă, dacă \ntotuși apar nereguli, nu o să ezit să le fac publice. \nPerioada actuală este extrem de complicată. Multe activități sunt puse sub semnul întrebării. \nAșa a apărut și dilema educație versus sănătate. \nÎn ultima săptămână au circulat în spațiul public multe teorii despre cum ar trebui gestionată \nsituația școlilor. Părinții, profesorii și Ministerul Educației au fost puși în fața unei alegeri dificile, dacă \nnu chiar imposibile. Cum e mai bine să procedezi? Îți ții copilul acasă și riști ca educația care i se oferă \nsă nu fie eficientă sau îți trimiți copilul la școală și riști să se îmbolnăvească și să aducă virusul în \ncasă? Școala trebuie menținută deschisă, dar nu cu orice preț. Este o concepție greșită că închiderea \nșcolilor nu afectează, de exemplu, economia la fel de mult ca închiderea restaurantelor sau mallurilor. \nPe termen scurt, da, argumentul este valid, dar pe termen lung este dezastruos: pentru economie, \npentru societate, pentru noi toți. Lipsa continuității îi derutează pe elevi, le scade concentrarea și le \ncrește gradul de nemulțumire. Închiderea școlilor poate diminua, într-adevăr, răspândirea virusului, dar \ndegeaba închidem doar școlile, dacă răspândirea COVID nu este încetinită și în celelalte sectoare. \nSchimbările acestea nu mai pot fi făcute la fel de radical ca la începutul pandemiei, când populația \naccepta mai ușor restricțiile. În cazul unei decizii concrete, lucrurile trebuie abordate cu prudență și \ncoordonat, cu obiective foarte precise legate de rata de incidență. \nEste adevărat că aprobarea testelor rapide cu salivă și achiziționarea a 70 de milioane de teste \ncare vor fi livrate DSP-urilor și împărțite în școli este un pas înainte. E util, e o metodă în plus de \nprevenție și precauție, dar e departe de a fi 100% eficientă. Sistemul de educație trebuie să aibă reguli \nmult mai predictibile după un an și jumătate de pandemie. Copiii și sănătatea lor sunt prioritățile \nnumărul unu pentru părinți. Vorbesc din proprie experiență. Haideți să fim coerenți în măsurile pe care \nle luăm și să nu mai sacrificăm copiii, bătrânii și bolnavii. \nVă mulțumesc foarte mult. \nȘtefan Pălărie, senator Circumscripția nr.42 București \n  - 25 -  "
    },
    "38": {
        "start_text": "Domnul Vasile Dîncu:",
        "start_index": 64980,
        "end_text": "Doamna Ionela-Cristina Breahnă-Pravăț:",
        "end_index": 65094,
        "text": " \nVă mulțumim, domnule senator. \nO invit la cuvânt pe doamna Ionela-Cristina Breahnă-Pravăț. \n"
    },
    "39": {
        "start_text": "Doamna Ionela-Cristina Breahnă-Pravăț:",
        "start_index": 65094,
        "end_text": "Domnul Vasile Dîncu:",
        "end_index": 71782,
        "text": " \nMulțumesc, domnule președinte. \nO serie de aspecte, de întâmplări negative care au avut, săptămâna aceasta sau săptămâna \ntrecută, ca autori fie membri ai Partidului Național Liberal, fie membri ai partidului USR, fie membri \nai  Executivului  încă  aflat  la  guvernare,  aspecte  care  au  impactat  negativ  asupra  sistemului  de \nînvățământ în România, mă obligă să insist astăzi în declarația mea politică pe bătaia de joc care este \nadresată educației din România, de care suferă educația din România. \nMă refer aici la refuzul colegilor mei senatori din Comisia de buget de a amenda Legea nr.401 de \naprobare a Ordonanței de urgență nr.50, care vizează decontarea transportului în sensul de a aloca \nfinanțarea corespunzătoare pentru acest lucru și, evident, susținerea unei amânări total nejustificate în \nacest sens pentru dezbaterea acestui proiect legislativ. Mă refer, de asemenea, la inițiativa Executivului \nde a diminua bursele de merit. Mă refer la modul în care au înțeles Ministerul Educației și Ministerul \nSănătății să emită un ordin comun care, teoretic, ar trebui să protejeze sistemul de învățământ, modul \nîn care, lacunar, acest ordin a fost elaborat, modul în care autoritățile executive înțeleg să testeze doar \nelevii, nu și profesorii, conform prevederilor acestui ordin. Mai mult, reprezentanții direcțiilor de \nsănătate publică de la nivelul județelor din România interpretează total eronat prevederile acestui ordin \nși am înțeles că intenționează să testeze doar elevii simptomatici, deși la revenirea după cele opt zile de \ncarantină, la revenirea la școală, acest ordin prevede cu totul și cu totul altceva. \nDeci o serie de aspecte foarte, foarte importante, care doar în ultima săptămână demonstrează, \nrepet, bătaia de joc adusă la adresa sistemului de învățământ din România de către acești membri ai \ncoaliției actuale și, probabil, ai coaliției viitoare de guvernare. \nÎn acest context, stimate domnule președinte, stimați domni secretari, doamnelor și domnilor \nsenatori, stimați colegi, dragi băcăuani, declarația mea politică de astăzi se intitulează „Un stat eșuat \neste un stat în care educația nu a reprezentat o prioritate”. \nEducația reprezintă, sau ar trebui să reprezinte, în orice stat dezvoltat o prioritate, dacă \nvorbim despre un stat ancorat în realitate și orientat către viitor și către o evoluție internațională. \nAșadar, așa cum s-a mai afirmat și așa cum am mai afirmat, educația nu reprezintă doar fundamentul \nunei societăți, ci și viitorul națiunii. În secolul pe care-l traversăm, educația din România reprezintă, \ndin păcate încă, un sistem închistat și învechit care se bazează doar pe înzestrarea naturală a elevilor \nși pe devotamentul profesorilor. \n  - 26 -  Un sistem modern de învățământ, precum cele din țările occidentale, ar trebui să beneficieze de \no finanțare adecvată și substanțială, nu doar pentru a progresa, ci mai ales pentru a recupera decalajele \nmajore față de statele cu adevărat dezvoltate, iar din acest punct de vedere, așa cum am mai spus, \nniciun ministru al educației și niciun prim-ministru nu ar trebui să facă rabat în a pune educația pe \nprimul loc în prioritățile guvernamentale. \nStimați colegi, \nDin păcate, așa cum am spus, fosta, și probabil viitoarea, coaliție de guvernare nu a înțeles să \nprioritizeze învățământul, ci mai degrabă să-l condamne la subdezvoltare și subfinanțare constantă. \nAsta, deși traversăm o perioadă plină de provocări, în care dreptul constituțional al elevilor de a avea \nacces la educație este, oricum, extrem de constrâns, prin indiferența autorităților. \nMai mult decât atât, recent, elevii se confruntă, așa cum am precizat, cu probleme serioase \nprecum lipsa unui cadru legal care să reglementeze decontarea transportului către școală, lipsa unor \nmăsuri care să permită menținerea școlilor deschise în deplină siguranță și, nu în ultimul rând, cu \ndiminuarea cuantumului burselor școlare și a numărului de beneficiari ai acestora. \nDomnule prim-ministru, \nDomnule ministru al educației, \nAm atras atenția în repetate rânduri asupra faptului că subfinanțarea educației, mai ales în \naceastă perioadă, va avea drept consecință creșterea abandonului școlar, mai ales în mediul rural, în \nzonele de deal și de munte, acolo unde copiii deja fac eforturi suplimentare doar pentru a ajunge la \nunitățile de învățământ în care aceștia studiază. A abandona acum acești copii înseamnă să abandonăm \no generație deja puternic încercată. Sute de mii de copii din România cresc fără părinți, cresc fără \nșanse reale de a-și depăși statutul actual, iar singura speranță rămasă pentru a rupe acest lanț de \nneîmpliniri este reprezentată de către școală. \nV-ați propus, poate, să-i  lăsați și  fără  educație? Este inadmisibil  deja că refuzați mărirea \nalocațiilor, așa cum prevede legea! Mai nou vreți să diminuați și bursele de merit. Credeți că se \nnumesc acestea burse de merit întâmplător? \nDumneavoastră, domnule, încă, prim-ministru Cîțu, ce merite aveți din înălțimea funcției pe \ncare o dețineți? Sau ce merite ați avut dumneavoastră vreodată să ajungeți să conduceți o țară ca \nRomânia? Vă recomandă vreo bursă de merit primită vreodată? Vă recomandă și altceva în afara \ndistracțiilor de peste Ocean? \nStimați guvernanți, \nȘtiți foarte bine că, pe lângă rata abandonului școlar înregistrată la nivelul învățământului \npreuniversitar  din  România,  care  ne  poziționează  pe  podiumul  Uniunii  Europene,  avem  o  mare \nproblemă și cu rata abandonului școlar în învățământul universitar. Știați că 50% dintre studenții \n  - 27 -  români renunță deja la cursuri în primul an de studiu? Oare pe dumneavoastră, domnule profesor și \nministru Cîmpeanu, nu vă alarmează aceste statistici? Oare dumneavoastră, ca profesor universitar ce a \ndeținut și funcții de conducere importante în unități de învățământ superior de prestigiu, nu ați sesizat \ncă un număr important din studenții înscriși inițial în anul I de studiu nu se mai regăsesc pe lista \ncursanților din anii terminali de studiu? Refuz să cred că la cursurile dumneavoastră sala este plină, că \ntoți studenții sunt extrem de ancorați și implicați în derularea activităților didactice derulate conform \nmetodologiilor în vigoare, ori învechite, ori modificate conform unor principii total neancorate în \nrealitatea vremurilor curente. \nV-ați rupt de realitate, v-ați închis, domnule prim-ministru și domnule ministru al educației, în \nPalatul Victoria și clamați adevărul absolut, aceasta în timp ce guvernați dezastrul absolut, într-un stat \npe care l-ați blocat între incompetență și nepăsare. \nCristina Breahnă-Pravăț, senator PSD de Bacău \nVă mulțumesc. \n"
    },
    "40": {
        "start_text": "Domnul Vasile Dîncu:",
        "start_index": 71782,
        "end_text": "Domnul Andrei Hangan:",
        "end_index": 71886,
        "text": " \nMulțumim, doamna senator. \nÎl invit la microfon pe domnul senator Andrei Hangan. \n"
    },
    "41": {
        "start_text": "Domnul Andrei Hangan:",
        "start_index": 71886,
        "end_text": "Domnul Vasile Dîncu:",
        "end_index": 73927,
        "text": " \nMulțumesc, domnule președinte. \nDeclarația politică de astăzi are ca titlu „Salvăm pădurile României!”. \nDe când mi-am început mandatul de senator al României, am folosit constant instrumentele \ndemocratice pe care această demnitate publică mi le oferă. Am adresat întrebări și interpelări către \nMinisterul Mediului și m-am implicat, totodată, în inițiativele care au avut ca obiect combaterea \ntăierilor de pădure și transporturilor ilegale de material lemnos. \nVreau să fac un apel către români acum. \nNoi, cei de la Alianța pentru Unirea Românilor, nu folosim tactica promisiunilor goale. Ne-am \nangajat să facem un lucru și-l vom duce la bun sfârșit. \nFenomenul tăierilor ilegale de lemn crește alarmant în România postdecembristă. Cu fiecare zi \ncare trece, beneficiarii acestui fenomen ilegal profită de lacunele legislative și de lipsa de coloană \nvertebrală a autorităților. De aceea, alături de colegii mei parlamentari din AUR, am propus instituirea \nunui moratoriu de zece ani privind limitarea exploatării masei lemnoase la necesarul de consum intern. \nO strategie forestieră națională, pe care România n-o are nici până acum, trebuie, fără doar și \npoate, să includă o astfel de măsură. În acest sens, AUR a organizat o dezbatere publică, având ca \ninvitați activiști de mediu, membri ai societății civile, reprezentanți ai Romsilva, ai firmelor exploatatoare, \n  - 28 -  dar și parlamentari ai României. Acesta reprezintă, stimați colegi, primul pas real în procesul pe care \nnimeni, în decursul ultimilor 30 de ani, nu a avut curajul, voința sau interesul să-l demareze. \nDupă  cum  ne-am  asumat,  defrișăm  tentaculele  mafiei  pădurilor  din  România,  fără  nicio \nexcepție! Dacă statul nu se implică, cineva trebuie să o facă! Îmi doresc ca acum, în ultimul ceas, \nautoritățile competente să ni se alăture în acest demers și, împreună, să putem însănătoși domeniul \nsilvic din România, bolnav de atâția ani de corupție severă în formă continuată. \nVă mulțumesc. \nSenator de Brăila, Andrei Hangan \n"
    },
    "42": {
        "start_text": "Domnul Vasile Dîncu:",
        "start_index": 73927,
        "end_text": "Domnul Cristinel-Gabriel Berea:",
        "end_index": 74045,
        "text": " \nMulțumesc foarte mult, domnule senator. \nÎl invit la cuvânt pe domnul senator Cristinel Berea. \n"
    },
    "43": {
        "start_text": "Domnul Cristinel-Gabriel Berea:",
        "start_index": 74045,
        "end_text": "Domnul Vasile Dîncu:",
        "end_index": 76444,
        "text": " \nVă mulțumesc, domnule președinte de ședință. \nStimați colegi, \nAduc în atenție un fenomen îngrijorător pe care l-am identificat în municipiul Iași, dar care \neste, cu siguranță, prezent și în celelalte mari orașe ale țării: accidentele grave care duc la pierderi de \nvieți omenești sunt din ce în ce mai frecvente. \nÎn luna septembrie au avut loc nouă astfel de incidente în Iași, ce au implicat pietoni care \ntraversau regulamentar și conducători auto care ori nu au acordat prioritate, ori au avut viteză prea \nmare. Un caz șocant este spulberarea unui cetățean pe trecerea de pietoni, pe unul dintre principalele \nbulevarde ale orașului, de către un tânăr care gonea cu peste 150 de kilometri la oră. \nTeribilismul, însoțit de nerespectarea regulilor de circulație și neatenția duc la tragedii ce ar \nputea fi evitate. Suntem pe primul loc în Uniunea Europeană în ceea ce privește rata de mortalitate în \ncazul accidentelor rutiere, iar cifrele indică o creștere progresivă a numărului de accidente de la an la \nan. De asemenea, 35% dintre aceste accidente implică și pietonii. \nStatul are obligația să intervină prin toate mijloacele de care dispune. Am trimis o scrisoare \ndeschisă către administrația locală pentru luarea unor măsuri de urgență pentru sporirea siguranței \npietonilor și am depus o interpelare și către ministerul de resort pentru a începe demararea unui \nprogram de conștientizare și educare a cetățenilor în ceea ce privește siguranța rutieră. \nNu  mai  putem  privi  impasibili  carnagiul  de  pe  șosele.  Suntem  responsabili  cu  toții,  prin \nmandatul cu care am fost învestiți, să găsim soluții la problemele cu care se confruntă societatea. \nInconștiența la volan trebuie să fie sancționată aspru, iar autoritățile trebuie să ia toate măsurile de \nprecauție pentru a diminua impactul unor astfel de accidente. \n  - 29 -  În toate orașele europene, trecerile de pietoni sunt riguros semnalizate și protejate prin semnale \nluminoase, tactile și audio, prin supraînălțări și limitatoare de viteză. Este momentul să începem să \ndevenim cu adevărat un stat european, în care să nu se mai moară pe o banală trecere de pietoni. \nFac un apel la responsabilitate atât către conducătorii auto, cât și către instituțiile statului. \nRomânia trebuie să-și ia angajamentul de a reduce drastic numărul de accidente pe drumurile publice! \nMulțumesc. \n"
    },
    "44": {
        "start_text": "Domnul Vasile Dîncu:",
        "start_index": 76444,
        "end_text": "Domnul Sorin-Cristian Mateescu:",
        "end_index": 76562,
        "text": " \nVă mulțumim, domnule senator. \nȘi-l invit la cuvânt pe domnul senator Sorin-Cristian Mateescu. \n"
    },
    "45": {
        "start_text": "Domnul Sorin-Cristian Mateescu:",
        "start_index": 76562,
        "end_text": "Domnul Vasile Dîncu:",
        "end_index": 78833,
        "text": " \nMulțumesc, domnule președinte. \nStimați senatori, \nDoamnelor și domnilor senatori, \nTitlul declarației mele politice de astăzi este „Apusul elitelor în era Iohannis”. \nÎn plină perioadă de criză economică, medicală, financiară, domnul președintele Klaus Iohannis \neste cel care, prin jocurile sale de președinte-manipulator, își vede egoist interesul personal în detrimentul \nnațiunii, care a avut încredere în el în două rânduri. Modul său de a controla scena politică guvernamentală \nși parlamentară este un hibrid între jocul dominoului practicat de domnul fost președinte, ex-președinte, Ion \nIliescu și impunerea locomotivei după modelul ex-președintelui Traian Băsescu. \nPrin scenariile impuse de Iohannis fie în 2015, după tragicul eveniment de la „Colectiv”, fie în \n2021, Partidul Național Liberal este la apusul existenței sale parlamentare, asistând astfel la o decimare \na  elitelor  la  nivelul  partidului.  În  speță,  PNL-ul  își  asumă  cu  aroganță  decimarea  propriilor \nparlamentari și a activiștilor de partid prin marginalizare decizională. \nPromovarea  nonvalorilor  în  perioada  de  pandemie  medicală  prin  ocuparea  unor  funcții \ndecizionale  de către persoane care nu au experiență publică, cu toate că PNL a avut elite decizionale la \nnivelul eșaloanelor 2 și 4 din partid, demonstrează că domnul Iohannis calcă pe urmele fostului președinte \nEmil Constantinescu, care a decimat, la rândul său, PNȚCD-ul și Convenția Democrată Română. \nÎncăpățânarea  tipică  unui  profesor  de  fizică,  care  vede  responsabilitatea  publică  doar  din \nperspectiva statistică și gravitațională, nu și din viziunea rațională și patriotică față de poporul de care \naparține, face din președintele Iohannis omul care nu înțelege rolul său politic și care va contribui, \nalături de stafful care-l consiliază, la decimarea valorilor și a existenței viitoare a acestei națiuni. \nStimați senatori, \nVa trebui să înțelegeți că un președinte de țară nu este doar o locomotivă care să tragă doar \npentru un singur vagon, ci trebuie să fie liantul pentru 19 milioane de vagoane. Când vor înțelege \nacestea și colegii din PNL, sper să nu fie prea târziu. \n  - 30 -  Vă mulțumesc. \nSenator AUR de Constanța, Sorin-Cristian Mateescu \n"
    },
    "46": {
        "start_text": "Domnul Vasile Dîncu:",
        "start_index": 78833,
        "end_text": "Doamna Diana Iovanovici-Șoșoacă:",
        "end_index": 79227,
        "text": " \nVă mulțumim, domnule senator. \nCu aceasta, constat că lista… \n(Intervenție neinteligibilă a doamnei Diana Iovanovici-Șoșoacă.) \nSunteți pe listă? V-ați înscris, doamna… \n(Replică neinteligibilă a doamnei Diana Iovanovici-Șoșoacă.) \nSă zicem, dar vă rog să… vă rog să vă încadrați în timp. \nȘi am o rugăminte suplimentară: să nu ne suspende încă o dată YouTube-ul nostru! \n"
    },
    "47": {
        "start_text": "Doamna Diana Iovanovici-Șoșoacă:",
        "start_index": 79227,
        "end_text": "Domnul Vasile Dîncu:",
        "end_index": 84046,
        "text": " \nDomnule președinte, conform art.72 din Constituția României, avem imunitate parlamentară cu \nprivire la declarații și opinii politice. \nVă mulțumesc frumos. \nDeclarație politică – titlul declarației este „De ce este nevoie să moară oameni?”. \nStimați colegi senatori, \nFiecare persoană are dreptul de a alege ce să facă cu propriul corp și cu propria sănătate. Nu vă \nlăsați manipulați de presa aservită puterii politice și medicii care aparțin puterii politice care vă mint că \nsunteți vinovați de infectarea celor din jur. Este o minciună. Vaccinații transmit COVID-ul, se pot \nîmbolnăvi și pot și muri. Așa că, vaccinat sau nevaccinat, tot același lucru este. Vezi intervenția \ndomnului profesor doctor Cercel în Senatul României. Diferența este că vaccinarea anti-COVID are \nefecte  adverse  necunoscute,  este  în  stadiu  experimental,  iar  efectele  adverse  cunoscute  sunt \ncatastrofale, chiar deces. \nProblema nu vine de la cetățeni, ci de la puterea politică, care nu și-a îndeplinit obligațiile, nu a \naccesat fondurile europene pentru a administra pandemia, nu a ajutat spitalele cu nimic. Oamenii mor \npentru că nu sunt tratați. România nu aduce tratamentele din Uniunea Europeană, își lasă bolnavii de \npneumonie în frig, neînveliți, cu ușile deschise la module pentru că altfel explodează oxigenul. În alte \ninstituții  sanitare  n-au  nici  oxigen,  deși  acesta  poate  fi  accesat  de  la  Oltchim  Râmnicu  Vâlcea. \nInstitutul Cantacuzino poate produce vaccin, inclusiv polidin și cantastim, Antibiotice Iași și Cluj pot \nproduce toate medicamentele de care avem nevoie, dar puterea politică nu vrea! \nPentru că morții produc bani pentru ei! Ăsta este adevărul! \nAvem vaccin românesc la Timișoara, vaccinul oncogen, produs de doctorul Virgil Păunescu, \ndar statul nu vrea să-l producem, și asta de peste un an. \n  - 31 -  Nu  avem  personal  sanitar,  nu  avem  spitale  modernizate,  nu  avem  aparatură,  nu  avem \nmedicamente, nu avem medici de familie care să trateze bolnavii la domiciliu, așa cum se întâmplă în \nalte țări. Avem mulți medici morți de frică, ceea ce este în contradicție cu profesia de medic. Presa \ninstituie teroarea, plătită de Guvern. \nOamenii mor pentru că nu au acces la tratament și nu sunt primiți în spitale. Există cazuri \nde  medici  de  familie  care  nu  acordă  îngrijiri  medicale  persoanelor  nevaccinate.  Aceasta  este \ntentativă de omor, dragi medici! \nLa ATI a fost mereu plin și înainte de pandemie, pentru că nu avem paturi suficiente. Ăsta este \nadevărul. Dar nu investim nimic. Puterea politică fură imens din fondurile sănătății, pentru că mulți au \nsocietăți  comerciale  care  se  ocupă  cu  distribuirea  medicamentelor,  aparatelor  și  dispozitivelor \nmedicale. De fapt, noi, poporul, suntem prinși la mijloc, pentru interese financiare. \nEste nevoie să moară oameni pentru ca cei bogați să devină și mai bogați și Big Pharma să \nconducă. Uitați-vă la Pfizer câte miliarde de euro are profit de pe urma pandemiei. \nȘi  nimeni  de la putere și  din  spitale nu vă spune care sunt posibilele efecte adverse ale \nvaccinării. Nu se face prevenție: vitamina D, vitamina C, zinc. Antivirale. Avem remedii. Nu le dorim. \nSistemul de sănătate de stat se va privatiza și Big Pharma va fi cea care va comanda cum va dori. \nDe fapt, 300 de morți pe zi nu sunt mulți, pentru că înainte de pandemie mureau peste 20 000 de \noameni în fiecare lună de diverse boli sau de moarte naturală. Acum mor 350 de bolnavi de cancer pe \nzi pentru că nu sunt tratați. Acesta este dezastru. \nÎn tot acest timp, puterea politică se luptă pe ciolan și niciun partid nu are curajul să-și asume \nguvernarea, pentru că se gândesc că nu vor mai fi votați peste trei ani. De fapt, toți se gândesc la \ninteresele lor personale, de grup și de partid. Nu-i interesează poporul. Cine va avea verticalitatea, \nonoarea, demnitatea, empatia și respectul față de poporul român va accepta să preia guvernarea și, \nfără teroare și obligativități de acte medicale, să guverneze țara, să o scape, chiar dacă se va distruge \ntotal politic și uman. Pentru că țara este în faliment, suntem în colaps. Este nevoie de spirit de \nsacrificiu și iubire imensă față de țară și popor, chiar cu prețul dispariției totale din viața publică, \npentru că trebuie luate decizii care vor deranja, mai ales la nivel înalt și pe mulți din sistem, dar \ntrebuie apărat poporul și, mai ales, copiii. \nSăracii nu vor mai avea acces la serviciile medicale, doar cei cu bani vor fi privilegiați ai sorții. \nEste un adevăr crunt, vă doare, este de necrezut, dar este adevărul! \nAlege libertatea de a alege! Alege să fii corect informat! Alege să gândești! \nCogito, ergo sum! \nVă mulțumesc. \nSenator neafiliat Diana Iovanovici-Șoșoacă \n  - 32 -  Mulțumesc frumos, domnule președinte. \n"
    },
    "48": {
        "start_text": "Domnul Vasile Dîncu:",
        "start_index": 84046,
        "end_text": "Doamna Anca Dana Dragu:",
        "end_index": 84993,
        "text": " \nVă mulțumim, doamna senator. \n(Replică neinteligibilă a doamnei Diana Iovanovici-Șoșoacă.)  \nNu ne închide de data asta. \nMulțumim, doamna senator. \nAu mai depus declarații politice în scris, pe lângă senatorii care le-au prezentat în cadrul \nacestei sesiuni, următorii senatori: \n- domnii Paul Stănescu, Stan V. Ioan, Bodog Florian-Dorel, Laura Georgescu, Genoiu Mihail, \nMutu Gabriel, Mocioalcă Ion, Dogariu Eugen, Mirea Siminica, Ion Prioteasa – din partea Grupului \nPartidului Social Democrat; \n- din partea Partidului Național Liberal – Bumb Sorin-Ioan și Hatos Adrian; \n- din partea USR – domnul Bordei Cristian, domnul Bodea Marius și domnul Popescu Ion-Dragoș; \n- din partea Grupului AUR a mai depus în scris doamna Rodica Boancă. \nȘi, din partea Grupului Partidului Social Democrat, doamna Gabriela Firea. \nCu aceasta, declar închisă sesiunea de declarații politice din data de 13.10.2021. \nVă mulțumesc. \n* \nPAUZĂ \n"
    },
    "49": {
        "start_text": "Doamna Anca Dana Dragu:",
        "start_index": 84993,
        "end_text": "Doamna Liliana Sbîrnea:",
        "end_index": 86608,
        "text": " \nBună ziua! \nStimați colegi, \nDoamnelor și domnilor senatori, \nDeclar deschisă ședința plenului Senatului de astăzi, 13 octombrie. \nȘedința este condusă de subsemnata, Anca Dragu, președintă a Senatului, asistată de domnul \nsenator Sorin Lavric și domnul senator Dan Ivan, secretari ai Senatului. \nOrdinea de zi pentru ședința plenului de astăzi, precum și programul de lucru, stabilite de \nBiroul permanent și Comitetul liderilor, au fost distribuite și afișate pe pagina de internet a Senatului. \nDoamnelor și domnilor senatori, \nContinuăm lucrările și vă reamintesc că, potrivit dispozițiilor art.111 și 136 din Regulamentul \nSenatului, în situații excepționale ședințele plenului Senatului se desfășoară prin mijloace electronice, \niar dezbaterea și adoptarea inițiativelor legislative se vor face printr-o procedura simplificată. \n  - 33 -  În cadrul ședinței de plen de astăzi se vor desfășura dezbaterile asupra punctelor înscrise pe \nordinea de zi, iar votul final asupra acestor puncte se va da într-o ședință consacrată acestui scop, \nconform programului de lucru stabilit de Biroul permanent al Senatului și de Comitetul liderilor. \nTrecem la ordinea de zi. \nLa  punctul  1  avem  Propunerea  legislativă  pentru  modificarea  Legii  educației  naționale \nnr.1/2011. (L389/2021) \nRaportul  Comisiei  pentru  învățământ,  tineret  și  sport  este  de  admitere,  cu  amendamente \nadmise, a propunerii legislative. \nAceasta face parte din categoria legilor organice. \nSenatul este Cameră decizională. \nÎncepem dezbaterile. \nDau cuvântul doamnei senatoare Liliana Sbîrnea. \nVă rog. \n"
    },
    "50": {
        "start_text": "Doamna Liliana Sbîrnea:",
        "start_index": 86608,
        "end_text": "Doamna Anca Dana Dragu:",
        "end_index": 87448,
        "text": " \nMulțumesc, doamna președintă. \nPropunerea legislativă are drept finalitate introducerea educației financiare în învățământul \npreuniversitar. Inițiativa a fost scrisă de un grup de deputați ai Partidului Social Democrat la care a \naderat și un senator al Partidului Național Liberal. \nEste o inițiativă foarte bună, deoarece, în aceste vremuri, când prețurile explodează, când \nsalariul îngheață, că, vorba aceea, vine iarna, oamenii ar trebui să știe cum pot economisi și cu atât \nmai mult cei care sunt pe băncile școlii trebuie să învețe ce este acela un credit, ipotecar, de nevoi \npersonale, sau ce-i acela un leasing. La fel de important, trebuie să știe ce este un card de debit, \ndar și ce este un IFN. \nAvând în vedere aceste considerente, Grupul Partidului Social Democrat va vota pentru. \nVă mulțumesc. \n"
    },
    "51": {
        "start_text": "Doamna Anca Dana Dragu:",
        "start_index": 87448,
        "end_text": "Doamna Monica-Cristina Anisie:",
        "end_index": 87570,
        "text": " \nMulțumesc. \nDau cuvântul doamnei Monica Anisie, președinta Comisiei pentru învățământ. \nVă rog. \n"
    },
    "52": {
        "start_text": "Doamna Monica-Cristina Anisie:",
        "start_index": 87570,
        "end_text": "Doamna Anca Dana Dragu:",
        "end_index": 89028,
        "text": " \nBună ziua, stimați colegi! \nBună ziua, doamna președintă! \nVă mulțumesc. \n  - 34 -  Propunerea legislativă are ca obiect de reglementare, modificarea Legii educației naționale \nnr.1/2011, având drept finalitate introducerea educației financiare în învățământul preuniversitar alături \nde educația antreprenorială și cea juridică. \nÎn cadrul dezbaterilor s-au formulat amendamente, care, supuse votului, au fost admise și fac \nreferire la dobândirea competențelor juridice și etice alături de cele financiare și antreprenoriale, care \nreprezintă  un  prim  pas  către  stabilirea  unei  perspective  solide  a  tânărului  privind  rolul, \nresponsabilitățile și capacitățile acestuia de a iniția și dezvolta o afacere. \nNu este suficient ca tinerii să dobândească numai competențe antreprenoriale, să știe cum să \nadministreze o afacere din punct de vedere financiar, ci este nevoie să înțeleagă și să integreze și \ncomportamente responsabile din punct de vedere juridic. \nÎn anul 2018, într-un studiu lansat privind competențele-cheie pentru învățarea pe tot parcursul \nvieții, Comisia Europeană califică drept necesare, încă din primii ani de studiu, și cunoștințele juridice. \nComisia  pentru  învățământ,  tineret  și  sport  supune  spre  dezbatere  și  adoptare  plenului \nSenatului, raportul de admitere, cu amendamente admise, precum și propunerea legislativă. \nPartidul Național Liberal votează pentru. \nVă mulțumesc. \n"
    },
    "53": {
        "start_text": "Doamna Anca Dana Dragu:",
        "start_index": 89028,
        "end_text": "Domnul Sorin-Cristian Mateescu:",
        "end_index": 89115,
        "text": " \nMulțumesc. \nDau cuvântul domnului senator Mateescu. \nVă rog. \n"
    },
    "54": {
        "start_text": "Domnul Sorin-Cristian Mateescu:",
        "start_index": 89115,
        "end_text": "Doamna Anca Dana Dragu:",
        "end_index": 90916,
        "text": " \nMulțumesc, doamna președinte. \nOnorat prezidiu, \nDoamnelor și domnilor senatori, \nConsider  că  această  inițiativă  legislativă,  cu  amendamentele  introduse,  este  bine-venită  în \ncontextul actual al formării tinerei generații. \nÎntr-o societate în schimbare este nevoie de adaptarea și formarea echilibrată a elevilor în \nsistemul preuniversitar, în domenii precum educația financiară și juridică. \nSunt  necesare  ca  elemente  de  competență  antreprenorială,  management  de  echipă,  tehnici \nintroductive de natură financiară de genul: ce este un buget de stat, ce înseamnă cheltuieli și venituri \nale unei familii, instituții publice sau persoane juridice. \nSunt bazele creionării unui cetățean informat și pregătit pentru viață. \nCa jurist, nu pot să nu apreciez introducerea conceptului de program de educație juridică, \nabsolut  necesar  pentru  cunoașterea  drepturilor  și  libertăților  juridice  consacrate  în  Constituția \n  - 35 -  României,  modul  de  a  învăța  noțiuni  esențiale  privind  cum  se  elaborează  un  proiect  de  lege, \nrespectarea legilor și cum ar trebui acestea respectate de către toți cetățenii. \nEducația și obținerea unor competențe juridice de către tinerii liceeni și nu numai contribuie la \npregătirea inițială pentru a înțelege mai bine noțiunea de drept penal, drept civil, drept comercial sau \nadministrativ, pe care le vor învăța la o facultate de profil. \nNu în ultimul rând, introducerea acestor discipline va contribui la formarea unui tânăr cetățean \neducat, care va ști de ce este nevoie să participe activ la viața socială, politică, la scrutinele electorale \npentru a selecta pe baza informațiilor din disciplinele de mai sus, politicieni care sunt absolut necesari \nbunăstării unui popor. \nVă mulțumesc. \n"
    },
    "55": {
        "start_text": "Doamna Anca Dana Dragu:",
        "start_index": 90916,
        "end_text": "Domnul Ștefan Pălărie:",
        "end_index": 91026,
        "text": " \nMulțumesc, domnule senator. \nDau cuvântul domnului senator Ștefan Pălărie. \nVă rog. \n"
    },
    "56": {
        "start_text": "Domnul Ștefan Pălărie:",
        "start_index": 91026,
        "end_text": "",
        "end_index": 91026,
        "text": ""
    },
    "57": {
        "start_text": "",
        "start_index": 91026,
        "end_text": "Doamna Anca Dana Dragu:",
        "end_index": 93758,
        "text": "Domnul Ștefan Pălărie: \nMulțumesc, doamna președinte. \nStimate colege, \nStimați colegi, \nReferitor  la  inițiativa  L389/2021,  găsim  ca  fiind  salutară  necesitatea  cunoștințelor  și \ncompetențelor financiare, juridice și antreprenoriale. De ce? Vedem din ce în ce mai mulți tineri, care \ndupă ce-și finalizează studiile, se angajează și după câțiva ani de muncă, nu reușesc să economisească \nniciun ban sau nu prioritizează economisirea. Vedem, de asemenea, că una dintre cele mai mari investiții \nîn rândul tinerilor este achiziționarea unei mașini, un bun care nu de fiecare dată este indispensabil. Ar \nputea fi indispensabil, dacă, într-adevăr, acei tineri achiziționează autovehiculul pentru a fi șofer de Uber \nsau pentru a realiza venituri mai departe cu această investiție. Dar, din păcate, cei mai mulți dintre ei o \nachiziționează, inclusiv împrumutându-se pentru a avea o mașină nouă, pe care apoi nu o folosesc. \nTinerii nu au cunoștințe financiare elementare după terminarea liceului și de multe ori nu \nștiu să gestioneze cu adevărat resursele. Câteva alegeri proaste în tinerețe pot să ajungă să distrugă \nviața  tânărului,  pe  când  alegerile  financiare  responsabile  pentru  investiții  informate  pot  să  le \nasigure o uriașă liniște pe viitor. \nDin acest motiv, subiectul este unul cât se poate de benefic. \nDar dacă tot vorbim de conținuturile educaționale practicate de învățământul din România, o să \nprofit de ocazie că mă aflu aici să atrag atenția asupra temei extrem de dureroase a planurilor-cadru \n  - 36 -  pentru învățământul liceal, planuri-cadru care au fost amânate ani de zile, în așa fel încât nici măcar \ndupă 10 ani noi nu am ajuns la o actualizare și conectarea învățământului gimnazial cu cel liceal. \nIeri am fost într-o librărie și am achiziționat un manual. Și o să-mi permit să vi-l arăt și \ndumneavoastră. Este manualul de informatică de clasa a IX-a, iar pe coperta lui, dacă nu se vede foarte \nbine, poate sunt colegi care sunt la distanță, se află un monitor cu tub catodic, care nu se mai produce \nde vreo 10 ani și, de asemenea, o mână dibace care susține o dischetă, faimoasa dischetă de 3,5 inchi, \ncu capacitate de 1,44 megabiți, o capacitate pe care nici măcar o fotografie făcută cu telefonul mobil \nde astăzi nu ar intra. Pe ceea ce ar trebui să fie coperta viitorului, inteligența artificială, aplicații de tip \ncloud, noi avem de fapt poze ale muzeului, ale unor artefacte pe care nu le găsim nici în muzeu. Asta \neste ceea ce-i învățăm pe copiii noștri la clasa a IX-a sub materia triumfalistă numită „informatică”. \nDeci, dacă tot ne apucăm de conținuturi, haideți să facem curățenie în ceea ce învață astăzi \ncopiii din România. \nMulțumesc tare mult. (Aplauze.) \n"
    },
    "58": {
        "start_text": "Doamna Anca Dana Dragu:",
        "start_index": 93758,
        "end_text": "( )",
        "end_index": -1,
        "text": " \nMulțumesc, stimați colegi, și vă mulțumesc pentru consistența dezbaterii pe un subiect atât \nde important. \nAm încheiat aici dezbaterile asupra acestui punct al ordinii de zi. \nInițiativa legislativă rămâne la vot final. \n* \nStimați colegi, la punctele de la 2 la 8 ale ordinii de zi avem aprobarea procedurii de urgenţă \npentru dezbaterea şi adoptarea următoarelor iniţiative legislative: \n- Proiectul de lege privind căutarea persoanelor dispărute. (b456/2021) \n- Proiectul de lege pentru aprobarea plății cotizației anuale a României la bugetul comun al \nCentrului de Excelență pentru Managementul Crizelor și Răspuns la Dezastre (Crisis Management and \nDisaster  Response  Center  of  Excellence),  precum  și  pentru  completarea  Ordonanței  Guvernului \nnr.41/1994 privind autorizarea plății cotizațiilor la organizațiile internaționale interguvernamentale la \ncare România este parte. (b470/2021) \n- Proiectul de lege pentru ratificarea Tratatului dintre România şi Regatul Haşemit al Iordaniei \nprivind extrădarea, semnat la Amman la 4 aprilie 2021. (b468/2021) \nAdoptat de Camera Deputaților. \n- Propunerea legislativă privind exploataţiile de creştere a suinelor şi de combatere a pestei \nporcine în România. (b388/2021) \n  - 37 -  - Propunerea legislativă privind aprobarea plăţii cotizaţiei anuale de participare a Autorităţii \nElectorale  Permanente  ca  membru  cu  drepturi  depline  la  Reţeaua  de  Competenţe  Electorale \nFrancofone (RECEF). (b391/2021) \n-  Propunerea  legislativă  pentru  plafonarea  prețurilor  la  energie  electrică  și  gaze  pentru \nconsumatorii casnici. (b413/2021) \n- Propunerea legislativă privind stabilirea măsurilor de sprijin a întreprinderilor mici și mijlocii \na căror activitate este afectată de creșterile de prețuri și tarife la energie, gaze și combustibil. (b430/2021) \nUrmează  să  supunem  votului  aprobarea  procedurii  de  urgență  pentru  fiecare  inițiativă \nlegislativă în cadrul sesiunii de vot final într-o ședință viitoare. \n* \nLa punctele de la 9 la 13 ale ordinii de zi avem Proiecte de hotărâre privind exercitarea \ncontrolului  de  subsidiaritate  şi  proporţionalitate  conform  Protocolului  nr.2  din  Tratatul  de  la \nLisabona,  respectiv,  Proiect  de  hotărâre  privind  consultarea  parlamentelor  naționale  conform \nProtocolului  nr.1  din  Tratatul  de  la  Lisabona,  care  se  regăsesc  afișate  pe  pagina  de internet  a \nSenatului, după cum urmează. \nLa  punctul  9  de  pe  ordinea  de  zi  avem  Proiect  de  hotărâre  referitoare  la  Propunerea  de \nRegulament  al  Consiliului  privind  instituirea  și  funcționarea  unui  mecanism  de  evaluare  și \nmonitorizare în vederea verificării aplicării acquis-ului Schengen și de abrogare a Regulamentului \n(UE) nr.1053/2013 – COM(2021) 278 final. \nRaport: Comisia pentru afaceri europene. \nÎncepem dezbaterile și dau cuvântul domnului senator Angel Tîlvăr, președintele Comisiei \npentru afaceri europene. \nVă rog. \nDomnul Angel Tîlvăr: \nVă mulțumesc foarte mult, doamna președinte. \nȘi, așa cum ați spus și dumneavoastră, noi am fost chemați să ne pronunțăm în ceea ce privește \nperspectiva comisiei noastre pe documentele pe care le avem în dezbatere și, din acest punct de vedere, \nnoi am adus în fața plenului o opinie, cu câteva observații. Vreau să vă spun că această opinie a fost \nadoptată în cadrul comisei, cu unanimitatea voturilor colegilor prezenți, și am să dau câteva elemente \ncare să fie, cred eu, importante pentru colegi atunci când vom supune votului plenului Senatului României. \nÎn  primul  rând,  voi  începe  a  spune  că  prezenta  propunere  respectă  subsidiaritatea  și \nproporționalitatea și în cadrul dezbaterilor care au avut loc în cadrul comisiei noi ne-am exprimat \nîngrijorarea vizavi de eliminarea domeniilor de evaluare, întrucât nu este limitat domeniul evaluărilor \n  - 38 -  Schengen la acquis-ului Schengen în mod expres, iar discuțiile despre conexiunea Schengen și azil au \narătat poziții uneori divergente între statele membre. \nTotodată, apreciem că în propunerea de Regulament se menționează explicit că pentru statele \ncare au fost evaluate pozitiv nu ar trebui lansată o nouă procedură de verificare, lucrul pe care-l susținem. \nAm salutat propunerile de eficientizare a cadrului juridic actual în domeniul Mecanismului de \nEvaluare, aceasta fiind, practic, substanța COM-ului respectiv și monitorizare Schengen, în principal, \nîn ceea ce privește necesitatea de a eficientiza procesul de la ritmul de adoptare a rapoartelor la \nîmbunătățirea etapei de monitorizare ulterioară a evaluărilor. \nTotodată, vreau să atrag atenția, așa cum am făcut-o și acum patru săptămâni când un subiect \nlegat de Schengen, din nou, a fost în  atenția plenului Senatului, că mai multe state membre au \ncontinuat,  în  ultimii  cinci  ani,  să  prelungească  controalele  la  frontierele  interne,  iar  pe  fondul \npandemiei COVID-19, tot mai multe au reintrodus controale la frontiere interne, încălcând codul \nfrontierelor Schengen care prevede o limită de doi ani de la reintroducerea controalelor. \nAcestea fiind spuse, din nou vreau să spun că această opinie, cu observații, a fost adoptată cu \nunanimitatea colegilor prezenți la ședința Comisiei pentru afaceri europene din Senatul României. \nVă mulțumesc frumos, doamna președintă. (Aplauze.) \nDoamna Anca Dana Dragu: \nMulțumesc, domnule președinte. \nDau cuvântul domnului Titus Corlățean. \nVă rog, domnule senator. \nDomnul Titus Corlățean: \nMulțumesc, doamna președinte. \nStimați colegi, \nE o temă importantă, e un proiect de Regulament, raportul a fost prezentat de președintele \nComisiei pentru afaceri europene, nu vreau în niciun caz să reiau aceste chestiuni. \nComisia de politică externă a fost solicitată pentru un aviz. Ce-a fost important pentru noi și, de \nasemenea, avizul a fost adoptat, în unanimitate, de membrii comisiei, au fost două plus una chestiuni \nsemnalate.  Una  a  fost  menționată  explicit  de domnul  președinte  Tîlvăr,  faptul  că  propunerea  de \nRegulament menționează explicit că statele care au fost anterior evaluate pozitiv nu trebuie să intre \nîntr-o nouă procedură de verificare. \nNu e întâmplătoare această remarcă, pentru că termenele pentru care era valabilă evaluarea de \nprin 2010 – 2011 s-au cam dus. Și atunci, această propunere de Regulament menține un act de echitate, \naș spune, pentru un stat cum este România și mai sunt și altele. \n  - 39 -  Și cea de a doua chestiune pe care aș vrea s-o menționez explicit, de asemenea, de interes \npentru România, faptul că noua strategie conține și o secțiune distinctă dedicată finalizării procesului \nde extindere în care se subliniază că viitorul Schengen trebuie să fie marcat de extinderea către acele \nstate  membre  ale  Uniunii  Europene,  care  nu  fac  încă  parte  din  spațiul  de  liberă  circulație,  deși \nîndeplinesc condițiile necesare și sunt pregătite pentru aderare. \nRegulamentul va fi un test. Adoptarea Regulamentului, din acest punct de vedere, va fi un test, \npentru că guvernele vor trebui să se pronunțe pe această dispoziție din propunerea de Regulament, mai \nales că Comisia invită Consiliul UE să ia măsurile necesare pentru ca Bulgaria, România și Croația să \ndevină parte a zonei, fără controale la frontiere interne ale statelor membre. Lucrul important. \nȘi ultima chestiune: reiterez și eu din perspectiva Comisiei de politică externă, dar și a \nGrupului PSD acea îngrijorare menționată de președintele Comisiei afacerilor europene privind \neliminarea  domeniilor  de  evaluare  explicită,  pentru  că  acest  lucru  poate  să  genereze  niște \ncomportamente și evaluări arbitrarii. \nNu mai intru în detalii. \nCert este că proiectul de hotărâre este unul corect, solid și vă invităm să votăm, în numele \nSenatului României, această poziție care va fi comunicată la Bruxelles. \nVă mulțumesc. \nDoamna Anca Dana Dragu: \nMulțumesc. \nNu mai sunt intervenții pe acest punct al ordinii de zi. \nProiectul de hotărâre rămâne la vot final. \n* \nLa punctul 10 de pe ordinea de zi avem Proiect de hotărâre  referitoare la Propunerea de \nRegulament  al  Parlamentului  European  şi  al  Consiliului  de  modificare  a  Regulamentului  (UE) \n2020/2222 al Parlamentului European și al Consiliului în ceea ce privește infrastructura transfrontalieră \ncare leagă Uniunea de Regatul Unit prin legătura fixă pe sub Canalul Mânecii – COM(2021) 402 final. \nRaport: Comisia pentru afaceri europene. \nNu avem intervenții asupra acestui punct. \nProiectul de hotărâre rămâne la vot final. \n* \nLa punctul 11 de pe ordinea de zi avem Proiect de hotărâre referitoare la Propunerea de \nDirectivă a Parlamentului European și a Consiliului de modificare a Directivei 2009/65/CE în ceea ce \nprivește  utilizarea  documentelor  cu  informații  esențiale  de  către  societățile  de  administrare  a \norganismelor de plasament colectiv în valori mobiliare (OPCMV) – COM(2021) 399 final. \n  - 40 -  Raport: Comisia pentru afaceri europene. \nNu sunt intervenții asupra acestui punct. \nProiectul de hotărâre rămâne la vot final. \n* \n La  punctul  12  al  ordinii  de  zi  avem  Proiect  de  hotărâre  referitoare  la  Propunerea  de \nRegulament  al  Parlamentului  European  și  al  Consiliului  de  modificare  a  Regulamentului  (UE) \nnr.1286/2014 în ceea ce privește prelungirea dispozițiilor tranzitorii pentru societățile de administrare, \nsocietățile de investiții și persoanele care oferă consultanță cu privire la unități ale organismelor de \nplasament colectiv în valori mobiliare (OPCVM) și la unități ale non-OPCVM-urilor sau care vând \nastfel de unități – COM(2021) 397 final. \nRaport: Comisia pentru afaceri europene. \nNu sunt intervenții asupra acestui punct. \nProiectul de hotărâre rămâne la vot final. \n* \nLa punctul 13 și ultimul de pe ordinea de zi avem: \n– Proiect de hotărâre referitoare la Programul de convergență pentru 2021 – 2024; \n-  Comunicarea  Comisiei  către  Parlamentul  European,  Consiliu,  Banca  Centrală \nEuropeană, Comitetul Economic și Social European, Comitetul Regiunilor și Banca Europeană de \nInvestiții – Coordonarea politicilor economice în 2021: depășirea crizei provocate de pandemia de \nCOVID-19, sprijinirea redresării și modernizarea economiei noastre – COM(2021) 500 final; \n- Recomandarea de Recomandare a Consiliului în vederea încetării situației de deficit public \nexcesiv din România – COM(2021) 530 final; \n-  precum  și  Recomandarea  de  Recomandare  a  Consiliului   prin  care  se  emite  un  aviz  al \nConsiliului privind Programul de convergență al României pentru 2021 – COM(2021) 523 final. \nRaport: Comisia pentru afaceri europene. \nÎncepem dezbaterile și dau cuvântul doamnei senatoare Gabriela Crețu. \nVă rog, doamnă. \nDoamna Gabriela Crețu: \nMulțumesc, doamna președintă. \nStimați colegi, \nDiscutăm astăzi cu mare întârziere pachetul referitor la Semestrul european de primăvară, \nrespectiv analizele și recomandările legate de coordonarea economică în interiorul Uniunii Europene. \nPrincipalul reper legislativ pe care DG-ul, directoratele economice ale Comisiei îl au atunci când fac \naceste analize și recomandări, acceptate apoi de Consiliu, îl reprezintă Pactul de stabilitate și creștere. \n  - 41 -  Despre acesta vreau să vă spun câteva cuvinte. El este în negociere pentru a fi modificat. \nMotivul: condițiile sale sunt absolut arbitrare, adică cele 3% deficit, 60% datorie publică și nu au dus \nla stabilitatea dorită, economică și a sistemului monetar. Dovada: la criza financiară din 2008 – 2009 \nstatele care au fost cele mai cuminți și au respectat total condițiile pactului, respectiv Irlanda și Spania, \nau avut cel mai mult de suferit. Cele care l-au încălcat sistematic, fie negociindu-și deficite mai mari \nde 3%, cum a fost Franța, în mod repetat, sau având datoria publică cu mult peste 60% din PIB, au \ndepășit cu ușurință criza, pentru că, drept principiu, Pactul de stabilitate și creștere criminalizează ca \nfiind foarte rea datoria publică, dar ignoră total datoria privată. Or, ceea ce ne-a arătat criza e că \nsituația balanței de plăți este mult mai relevantă. Or, nu poți să ai echilibrul balanței de plăți ca țară în \ncurs de dezvoltare dacă nu investești, dacă nu te dezvolți, pentru că e definitoriu, toate țările în curs de \ndezvoltare au balanțe de plăți negative, în timp ce la nivelul Uniunii Europene, de exemplu, statele \ndezvoltate, Germania în primul rând, au excedente foarte mari ale balanței. \nÎn aceste condiții de care v-am vorbit, Comisia Europeană… Și mai trebuie să adaug ceva, \nPactul de stabilitate și creștere din cauza epidemiei este suspendat, a fost suspendat anul trecut și este \nîncă până în decembrie 2021. \nÎn aceste condiții, Comisia Europeană a declarat România în procedură de deficit excesiv, deși \nexistă alte 5 state care au avut deficite mult mai mari și 18 state care au datoria publică mult mai mare \ndecât România, iar premierul în exercițiu încă, domnul Florin Cîțu, a negociat singur, cel puțin asta a \nfost informația oficială pe care am primit-o de la membrii Guvernului, calendarul de reducere a acestui \ndeficit până în 2024. Deci acest calendar înseamnă supunerea la un pact care este suspendat din cauza \nepidemiei, în negociere de modificare, din cauză că este irelevant și are condiții arbitrare dovedite. \nÎn aceste condiții, el  devine complice la subminarea dezvoltării României,  pentru că acel \ncalendar este imposibil de respectat sau poate fi respectat doar dacă distrugem total serviciile publice, \nadică sănătatea, educația, serviciile sociale, aflate deja sub presiune din cauza epidemiei. Sau am putea \nsă ne întrebăm, de asemenea, dacă nu cumva acesta a fost planul, întrucât Guvernul, prin vară, se \nocupa  cu  privatizarea  sănătății,  în  loc  să  se  ocupe  cu  achiziția  de  medicamente  pentru  COVID, \nmedicamente despre care vedem că sunt atât de necesare astăzi. \nDeci suntem extrem de rezervați cu privire la programul pe care l-a prezentat Guvernul \nRomâniei – e al României, indiferent cine conduce  – Comisiei Europene și de felul în care a \nnegociat programul. \nMulțumesc. \nDoamna Anca Dana Dragu: \nMulțumesc. \nCred că procedura de deficit excesiv a fost deschisă prin 2019 pe execuțiile bugetare de atunci. \n  - 42 -  Am încheiat aici dezbaterile generale asupra acestui punct al ordinii de zi. \nProiectul de hotărâre rămâne la vot final. \n* \nDați-mi voie să citesc o notă pentru exercitarea de către parlamentari a dreptului de sesizare \na Curţii Constituţionale. \nÎn conformitate cu prevederile art.15 alin.(2) şi (3) din Legea nr.47/1992 privind organizarea şi \nfuncţionarea Curţii Constituţionale, s-a depus la secretarul general al Senatului, în vederea exercitării \nde către senatori a dreptului de sesizare a Curţii Constituţionale, următoarea lege: \n-  Lege  pentru  modificarea  și  completarea  Legii  nr.45/2009  privind  organizarea  și \nfuncționarea Academiei de Științe Agricole și Silvice „Gheorghe Ionescu-Șișești“ și a sistemului de \ncercetare-dezvoltare din domeniile agriculturii, silviculturii și industriei alimentare. \nTermenul pentru sesizare este de cinci zile pentru legile adoptate în procedură de drept comun \nde la data depunerii – astăzi, 13 octombrie 2021, iar termenul se calculează luând în considerare ziua \nanunţului, respectiv ziua de astăzi, 13 octombrie 2021. \nStimați colegi, \nOrdinea de zi fiind epuizată, declar închisă această ședință a Senatului. \nMulțumesc. \n \nȘedința s-a încheiat la ora 12.35. \n  - 43 -"
    },
    "59": {
        "start_text": "( )",
        "start_index": -1,
        "end_text": "Domnul Angel Tîlvăr:",
        "end_index": -1,
        "text": "T E N O G R A M A \nşedinţei Senatului din 13 octombrie 2021 \n \nS U M A R  \n \n1.  Întrebări, interpelări.  3 \n2.  Declarații politice.  17 \n3.  Dezbaterea Propunerii legislative pentru modificarea Legii educației naționale  33 \nnr.1/2011. (L389/2021) \n(Votul final se va da într-o ședință viitoare.) \n4.  Aprobarea  procedurii  de  urgenţă  pentru  dezbaterea  şi  adoptarea  unor  37 \niniţiative legislative. \n(Votul asupra solicitării se va da într-o ședință viitoare.) \n5.  Dezbaterea Proiectului de hotărâre privind exercitarea controlului de subsidiaritate  38 \nşi proporţionalitate conform Protocolului nr.2 din Tratatul de la Lisabona: \n-  Proiect de hotărâre referitoare la Propunerea de Regulament al Consiliului \nprivind instituirea și funcționarea unui mecanism de evaluare și monitorizare \nîn  vederea  verificării  aplicării  acquis-ului  Schengen  și  de  abrogare  a \nRegulamentului (UE) nr.1053/2013 – COM(2021) 278 final. \n(Votul final se va da într-o ședință viitoare.) \n6.  Dezbaterea Proiectului de hotărâre privind exercitarea controlului de subsidiaritate  40 \nşi proporţionalitate conform Protocolului nr.2 din Tratatul de la Lisabona: \n-  Proiect de hotărâre referitoare la Propunerea de Regulament al Parlamentului \nEuropean şi al Consiliului de modificare a Regulamentului (UE) 2020/2222 \nal Parlamentului European și al Consiliului în ceea ce privește infrastructura \ntransfrontalieră care leagă Uniunea de Regatul Unit prin legătura fixă pe sub \nCanalul Mânecii – COM(2021) 402 final. \n(Votul final se va da într-o ședință viitoare.) \n7.  Dezbaterea Proiectului de hotărâre privind exercitarea controlului de subsidiaritate  40 \nşi proporţionalitate conform Protocolului nr.2 din Tratatul de la Lisabona: \n-  Proiect de hotărâre referitoare la Propunerea de Directivă a Parlamentului \nEuropean și a Consiliului de modificare a Directivei 2009/65/CE în ceea ce  privește utilizarea documentelor cu informații esențiale de către societățile \nde administrare a organismelor de plasament colectiv în valori mobiliare \n(OPCVM) – COM(2021) 399 final. \n(Votul final se va da într-o ședință viitoare.) \n8.  Dezbaterea Proiectului de hotărâre privind exercitarea controlului de subsidiaritate  41 \nşi proporţionalitate conform Protocolului nr.2 din Tratatul de la Lisabona: \n-  Proiect de hotărâre referitoare la Propunerea de Regulament al Parlamentului \nEuropean și al Consiliului de modificare a Regulamentului (UE) nr.1286/2014 \nîn ceea ce privește prelungirea dispozițiilor tranzitorii pentru societățile de \nadministrare, societățile de investiții și persoanele care oferă consultanță cu \nprivire la unități ale organismelor de plasament colectiv în valori mobiliare \n(OPCVM)  și  la  unități  ale  non-OPCVM-urilor  sau  care  vând  astfel de \nunități – COM(2021) 397 final. \n(Votul final se va da într-o ședință viitoare.) \n9.  Dezbaterea Proiectului de hotărâre privind consultarea parlamentelor naționale  41 \nconform Protocolului nr.1 din Tratatul de la Lisabona: \n– Proiect de hotărâre referitoare la Programul de convergență pentru 2021 – 2024: \n-  Comunicarea Comisiei către Parlamentul European, Consiliu, Banca Centrală \nEuropeană, Comitetul Economic și Social European, Comitetul Regiunilor \nși Banca Europeană de Investiții – Coordonarea politicilor economice în \n2021: depășirea crizei  provocate de pandemia de COVID-19, sprijinirea \nredresării și modernizarea economiei noastre – COM(2021) 500 final; \n-  Recomandarea de Recomandare a Consiliului în vederea încetării situației de \ndeficit public excesiv din România – COM(2021) 530 final; \n-  Recomandarea de Recomandare a Consiliului prin care se emite un aviz \nal Consiliului privind Programul de convergență al României pentru 2021 \n– COM(2021) 523 final. \n(Votul final se va da într-o ședință viitoare.) \n10.  Notă  pentru  exercitarea  de  către  senatori  a  dreptului  de  sesizare  a  Curţii  43 \nConstituţionale asupra legii depuse la secretarul general al Senatului, conform \nprevederilor art.15 alin.(2) şi (3) din Legea nr.47/1992 privind organizarea şi \nfuncţionarea Curţii Constituţionale, republicată. \n \n \n  - 2 -  S T E N O G R A M A \nşedinţei Senatului din 13 octombrie 2021 \n \nȘedința a început la ora 10.00. \nLucrările ședinței au fost conduse de domnul Vasile Dîncu, vicepreședinte al Senatului, înlocuit \nde doamna Anca Dana Dragu, președintele Senatului, asistați de domnii Dan Ivan și Sorin Lavric, \nsecretari ai Senatului. \n \nDomnul Vasile Dîncu: \nBună dimineața, doamnelor și domnilor! \nDeclar deschisă sesiunea de întrebări, interpelări de astăzi, 13 octombrie 2021, conducerea fiind \nasigurată de subsemnatul, senator Vasile Dîncu, vicepreședinte al Senatului, asistat de domnul senator \nDan Ivan și domnul senator Sorin Lavric, secretari ai Senatului. \nConform programului aprobat, timpul alocat pentru sesiunea de întrebări, interpelări este de 60 de \nminute, repartizat pe grupurile parlamentare potrivit ponderii acestora. \nInvit la microfon pe doamna Gabriela Firea, senator al Partidului Social Democrat. \nDoamna Gabriela Firea: \nMulțumesc, domnule președinte. \nDomnilor secretari, \nDragi colegi, \nInterpelare  către  domnul  Florin  Cîțu,  premier  interimar,  și  către  domnul  Cseke  Attila, \nministrul interimar al sănătății. \nAnul trecut, plasma donată de pacienții vindecați de COVID-19 a fost utilizată în tratamentul \ncelor bolnavi. Pe parcurs, această soluție medicală a fost abandonată. Nu se știe din ce motive. \nObligația Ministerului Sănătății să prezinte trimestrial date privind donarea de plasmă imună nu a \nfost nici acum îndeplinită. Anul trecut, o donație de 32 de aparate de plasmafereză a fost refuzată de \ncătre Ministerul Sănătății, iar o licitație pentru cumpărarea de astfel de aparate a fost anulată din \ncauza unor suspiciuni de corupție. \nVă solicit, așadar, domnule premier și domnule ministru, să ne informați care este situația în \nacest moment în privința colectării de plasmă, care este cantitatea recoltată, dacă există – și unde – aparate \nde plasmafereză, dacă există intenția achiziției de astfel de aparate sau de elaborare a unei strategii în \nprivința donării de plasmă, care salvează bolnavii în stare critică de COVID-19. \nVă mulțumesc. \nSolicit răspuns scris. \n  - 3 -  Gabriela Firea, senator PSD București \nÎntrebare către domnul Sorin Cîmpeanu, ministrul interimar al educației. \nMii de copii ai românilor care s-au întors de la muncă din străinătate s-au înscris la școală în \njudețele țării, dar cei mai mulți dintre ei au dificultăți reale de adaptare și de învățare, generate de \nfaptul că nu vorbesc limba română. Profesorii nu le pot acorda o atenție specială, de aceea acești copii \nnu pot învăța la fel ca și colegii lor. Soluția oferită de stat, de a participa la ore timp de un an, fără a fi \nevaluați, este considerată – și pe bună dreptate – pierdere de timp de către părinți și de către profesori. \nAșadar, vă solicit să ne răspundeți la următoarele întrebări: \nCare este numărul real al elevilor înscriși în anul școlar 2021 – 2022 care anterior au studiat în \nstrăinătate (pe județe și pe clase)? \nCum intenționați să-i sprijiniți pe acești copii și pe familiile lor, având în vedere această mare \ndificultate de a nu cunoaște bine limba română și, deci, de a nu se descurca la școală? \nVă mulțumesc. \nSolicit răspuns scris. \nGabriela Firea, senator PSD București \nCelelalte întrebări și interpelări le depun la secretariat, pentru a da timp și colegilor mei să se adreseze. \nMulțumesc. \nDomnul Vasile Dîncu: \nMulțumim, doamna senator. \nCred că putem să ne descurcăm astăzi, ca toată lumea să vorbească. \nMulțumim. \nÎl invit la microfon pe domnul senator Cosma Dorinel. \nDomnul Dorinel Cosma: \nBună ziua, domnilor vicepreședinți… domnule vicepreședinte, domnilor secretari! \nInterpelare adresată domnului Barna Tánczos, ministrul interimar al mediului, apelor și pădurilor. \nObiectul interpelării: „Stadiul lucrărilor de la barajul de la Vârfu Câmpului”. \nStimate domnule ministru, \nEste  revoltător  că  în  România  anului  2021  există  lucrări  începute  încă  din  anul  1987  și \nnefinalizate până în prezent. Un exemplu elocvent în acest sens este barajul de la Vârfu Câmpului, care \nreprezintă unul dintre cele mai mari proiecte de amenajare hidrologică din nord-estul României și care \nașteaptă să fie finalizat de aproape 34 de ani. Acesta este ritmul în care autoritățile statului român \nconstruiesc barajul cu lacul de acumulare de pe râul Siret, în zona localităților Vârfu Câmpului și \nCândești, din județul Botoșani și Zamostea și Zvoriștea, din județul Suceava. \n  - 4 -  Construirea acestui baraj de pe râul Siret va permite atât alimentarea cu apă a mai multor \nlocalități, cele mai importante fiind localitățile Botoșani și Dorohoi, cât și extinderea sistemelor de \nirigații la nivelul județului Botoșani. \nPrin realizarea acumulării Vârfu Câmpului se mai urmăresc și alte obiective alături de cele \nprecizate mai sus, și anume: asigurarea debitelor pentru realizarea unei microcentrale; asigurarea \nunei  scurgeri  salubre  pe  râul  Jijia,  în  aval  de  Dorohoi,  în  special  în  perioadele  de  secetă;  de \nasemenea, îmbunătățirea condițiilor de calitate a apei pe sectorul aval de la confluența cu râul Sitna, \nprin tranzitarea unor debite de diluții corespunzătoare; asigurarea apei pe sistemele de irigații din \nzonele limitrofe râului Jijia. \nÎnceput în anul 1987, la barajul de la Vârfu Câmpului s-a lucrat efectiv între anii 1987 – 1993, \ndupă care lucrările au căpătat un caracter sporadic, de fiecare dată autoritățile competente invocând \nlipsa de fonduri pentru continuarea lucrărilor. \nPrin urmare, vă rog, domnule ministru, să aveți în vedere alocarea de fonduri pentru finalizarea \nacestei lucrări care este de o importanță crucială pentru locuitorii județului Botoșani. \nAvând  în  vedere  cele  expuse  mai  sus,  vă  adresez  rugămintea  de  a-mi  răspunde  la \nurmătoarele întrebări: \n1. Care sunt fondurile alocate din buget în acest an pentru finalizarea acestei lucrări? \n2. Când preconizați că vor fi finalizate lucrările de la barajul de la Vârfu Câmpului? \nVă solicit răspuns scris și oral. \nVă mulțumesc. \nCu deosebită considerație, Dorinel Cosma, senator AUR Botoșani. \nMulțumesc. \nDomnul Vasile Dîncu: \nVă mulțumim, domnule senator. \nÎl invit la microfon pe domnul senator Maricel Popa, din partea Grupului Partidului Social \nDemocrat. \nDomnul Maricel Popa: \nBună dimineața, domnule președinte! \nStimați colegi, \nAm o întrebare adresată domnului ministru interimar al investițiilor și fondurilor europene, \ndomnului Florin Cîțu, proaspăt demis. \n„Finanțarea Institutului Regional de Medicină Cardiovasculară de la Iași” \nStimate domnule ministru, \n  - 5 -  La începutul acestui an, au fost demarate documentațiile tehnico-economice de investiții pentru \nconstruirea la Iași a unui institut regional de cardiologie. Iașiul este unul dintre cele mai mari centre de \nmedicină  din  țară,  iar  actuala  locație  în  care  funcționează  unitatea  medicală  de  cardiologie  este \nimproprie  asigurării  unui  act  medical  de  calitate,  la  standarde  europene,  așa  cum  merită  și \nbeneficiază… ar trebui să beneficieze locuitorii din Regiunea Nord-Est. \nConform documentației, spitalul va cuprinde un sector de spitalizare și intervenții, investigații \nși explorări funcționale, cu 450 de paturi pentru spitalizarea curentă. Acest sector va cuprinde un \ncompartiment de primiri urgențe, un laborator de radiologie și imagistică, unul de medicină nucleară. \nSecția spitalizare de zi va avea 50 de locuri, urmând a cuprinde și un laborator de analize medicale, \nunul de anatomie patologică, precum și trei săli pentru explorări funcționale. În cadrul acestui spital \nintră  și  un  laborator  de  recuperare,  medicină  fizică  și  balneologie,  dar  și  o  secție  de  chirurgie \ncardiovasculară adulți și copii, un compartiment de cardiologie medicală, dar și unul de prevenție și \nrecuperare cardiovasculară. Costul total estimat al investiției este de aproximativ 300 de milioane de euro. \nMai mult, pentru a fi sigur că proiectul va avea finalitate, am inițiat Proiectul de lege pentru \nasigurarea finanțării  Institutului de Cardiologie de la  Iași,  care, la acest  moment, a primit  votul \nSenatului și urmează să fie pus în dezbatere la Camera Deputaților. \nÎn acest context, vă rog să precizați dacă proiectul de construire a Institutului de Medicină \nCardiovasculară de la Iași are asigurată finanțare prin Programul Național de Redresare și Reziliență \nși, dacă da, ce procent din suma totală poate fi asigurat prin fondurile pe care România urmează să le \nprimească din partea Comisiei Europene. \nSolicit răspuns scris. \nCu deosebită considerație, senator Maricel Popa. \nAm o interpelare, ca să… \nVă mulțumesc. \nDomnul Vasile Dîncu: \n…interpelarea. \nDomnul Maricel Popa: \nAstăzi voi avea o interpelare ministrului dezvoltării, lucrărilor publice și administrației, \ndomnul Cseke Attila. \n„Finanțarea proiectului «Sala Polivalentă „Regina Maria” din Iași»”. \nDomnule ministru, \nIașiul este al doilea oraș ca mărime și populație din țară, după București – peste un milion de \nlocuitori. Cu toate acestea, la acest moment, fosta capitală istorică a Moldovei nu beneficiază de o sală \npolivalentă modernă. O astfel de investiție ar putea dinamiza activitatea sportivă a comunității și ar \n  - 6 -  aduce un plus din punct de vedere economic, ținând cont de posibilitatea atragerii la Iași a unor \ncompetiții sportive de anvergură națională și internațională. \nAcum aproximativ un an și jumătate, consiliul local a aprobat indicatorii tehnico-economici \nși devizul general de construire ale proiectului Sălii Polivalente de la Iași, cu denumirea „Regina \nMaria”, ținând cont: Iașiul în 1916, 1918, 1919 a fost capitala României, iar Regina Maria a avut un \nrol important la Iași. \nRecent, municipalitatea ieșeană a anunțat că proiectul „Sălii Polivalente «Regina Maria»” a \nfost inclus de Compania Națională pentru Investiții pentru finanțare prin subprogramul „Săli de \nsport”. Cu toate acestea, verificând site-ul Companiei Naționale de Investiții, am constatat că acest \nproiect nu se regăsește printre cele de care Iașiul ar putea beneficia în următoarea perioadă în \nsubprogramul menționat anterior. \nDin acest motiv, vă rog să clarificați acest aspect și să precizați când vor fi alocate fondurile \nnecesare pentru demararea investiției pentru Sala Polivalentă de la Iași, un obiectiv major de investiții \nde care orașul trebuie să beneficieze prin fondurile guvernamentale, așa cum în anii trecuți s-a întâmplat la \nCluj, la Craiova și în alte localități cu o comunitate asemănătoare ca mărime și număr de locuitori. \nVă mulțumesc. \nCu deosebită respect, senator Maricel Popa. \nSolicit răspuns scris. \nDomnul Vasile Dîncu: \nMulțumesc, domnule senator. \nÎl invit la cuvânt pe domnul senator Matieș Călin. (Discuții.) \nFacem  o  mică  modificare,  o  invit  la  cuvânt  pe  doamna  senator,  tot  din  partea  Grupului \nPartidului Social Democrat, doamna Ionela-Cristina Breahnă-Pravăț. \nDoamna Ionela-Cristina Breahnă-Pravăț: \nMulțumesc, domnule președinte. \nStimați colegi, \nCu permisiunea dumneavoastră, voi prezenta o scurtă întrebare, pentru început. \nEa este adresată domnului Dan Vîlceanu, ministrul finanțelor publice, și vizează solicitarea de \n„Clarificări privind noua strategie enunțată privind plafonarea contribuțiilor în sănătate”. \nDomnule ministru, \nAți declarat săptămâna aceasta, deși faceți parte dintr-un Guvern deja demis, că sunteți pregătit \nsă  vă  asumați  reformarea  sistemului  de  contribuții  sociale  către  sectorul  sanitar,  prin  plafonarea \nacestora pentru angajații cu venituri peste medie. \n  - 7 -  Ați susținut că nu considerați corect ca un salariat care este foarte bine plătit să plătească… să \nvireze câte 10% din veniturile sale lunare către sănătate, iar un muncitor cu un salariul minim să \nbeneficieze de aceleași servicii medicale, deși contribuie cu o sumă considerabil mai mică la bugetul \nasigurărilor sociale de sănătate, raportată la veniturile încasate. \nAvând în vedere acest derapaj mediatic, vă solicit să-mi transmiteți un draft al acestei reforme \nla  care  ați  făcut  referire,  având  în  vedere  gravitatea  implicațiilor  care  decurg  din  afirmațiile \ndumneavoastră. Care ar trebui să fie serviciile medicale de care ar urma să beneficieze românii? Ați \nținut cont de faptul că și în momentul de față oamenii sunt nevoiți să își achiziționeze singuri seringile, \npastilele din spital și chiar bandajele? \nÎn toate statele civilizate, sistemul public de sănătate este centrat pe ideea solidarității, iar în \nacest sens v-aș întreba de ce nu apelați la solidaritatea spitalelor private de a prelua pacienți bolnavi de \nCOVID, având în vedere că situația este deja tragică, iar românii zac efectiv în corturile din curțile \nspitalelor și mor din lipsa unui pat disponibil? \nÎn încheiere, vă solicit să-mi răspundeți în scris atât pe adresa de e-mail personală, cât și pe \nadresa Grupului senatorial PSD. \nO interpelare adresată domnului ministru Sorin Cîmpeanu, ministrul educației, care vizează \n„Solicitarea unor clarificări privind scandalul burselor de merit pentru elevi”. \nDomnule ministru, \nEducația nu reprezintă doar fundamentul unei societăți, ci și viitorul unei națiuni. O educație \nperformantă nu se mai poate baza în secolul al XXI-lea doar pe devotamentul elevilor și pe dăruirea \nprofesorilor. Sistemul de învățământ are nevoie de o finanțare adecvată și substanțială, nu doar pentru \na progresa, ci mai ales pentru a recupera deficiențele față de statele cu adevărat dezvoltate, iar din acest \npunct de vedere, menținerea burselor de merit la un nivel motivațional este o premisă de la care niciun \nministru sau prim-ministru nu ar trebui să facă rabat. \nEste nedemn și injust să vă prevalați de o propunere a Consiliului Național al Elevilor – care \nviza, în esență și în integralitatea sa, alte aspecte și alte nuanțe – și să preluați, atât în documentele \noficiale, cât și în comunicarea publică, frânturi din dezbaterile cu reprezentanții Consiliului Național al \nElevilor pentru a ciunti intenționat bugetul destinat burselor copiilor. \nEste dezamăgitor pentru miile de elevi din toată țara. Este nedrept să le băgați brațul lung al \nguvernului în buzunare și să le luați banii. Este inadmisibil deja că refuzați mărirea alocațiilor, așa cum \nprevede legea. Elevii își cer drepturile. Considerați că bursele acestora se numesc întâmplător burse de \nmerit? Este meritul lor, al elevilor merituoși că, în detrimentul condițiilor inadecvate în care aceștia \nstudiază, au rezultate deosebite și promovează. \n  - 8 -  Vă solicit, în acest sens, să clarificați de urgență aceste aspecte și să acordați o importanță \nsporită  finanțării  și  acordării  burselor  elevilor  din  România,  cu  rugămintea  de  a-mi  comunica \ndemersurile pe care le-a întreprins ministerul pe care îl coordonați încă, ministerul de resort, în acest \nsens. Vă cer, de asemenea, să faceți eforturi susținute pentru majorarea acestora, a burselor elevilor, nu \npentru diminuarea cuantumului lor. \nÎn încheiere, vă solicit să-mi răspundeți în scris atât pe adresa de e-mail personală, cât și pe \nadresa de e-mail a Grupului senatorial PSD. \nȘi o scurtă, scurtă interpelare, adresată domnului Florin-Vasile Cîțu, încă prim-ministrul României. \nVizează această întrebare „Situația dezastruoasă privind imposibilitatea decontării transportului \nelevilor către școală”. \nDomnule prim-ministru, \nÎn legătură cu acest subiect, vă aduc la cunoștință faptul că, săptămâna ce a trecut, Curtea de \nApel  București  a  decis  să  sesizeze  Curtea  Constituțională  în  privința  Ordonanței  de  urgență  a \nGuvernului  nr.50/2021  referitoare  la  decontarea  navetei  elevilor,  în  procesul  prin  care  Asociația \nelevilor  din  București  și  Ilfov  au  cerut  suspendarea…  cele  două  asociații  au  cerut  suspendarea \nexecutării ordinului de ministru ce stabilește metodologia de decontare a transportului elevilor. \nProblema care a ajuns un subiect fierbinte pe masa judecătorilor nu este una punctuală, ci și una \nregională, chiar și națională. Din cauza faptului că nu există o reglementare clară, unii operatori de \ntransport nu emit abonamente și nu acceptă decontarea biletelor. Astfel, unitățile școlare refuză să \nopereze plățile, iar elevii sunt nevoiți să suporte integral costurile aferente transportului de la domiciliu \nla unitatea de învățământ în care aceștia studiază. În acest scenariu, în condițiile în care se apropie \niarna, dacă nu vor fi luate măsuri urgente pentru asigurarea cadrului legal și a bugetului necesar \ndecontării transportului elevilor, există riscul ca o mare parte dintre elevi să abandoneze școala. \nBineînțeles că acest lucru este o consecință directă și a lucrurilor fantastice pe care le-ați \npromulgat  de-a  lungul  exercitării  mandatului  dumneavoastră  de  prim-ministru  în  procesul  de \ndistrugere a economiei naționale, însă vreau să știți că elevii au nevoie de susținere, nu de supereroi, \ncum vă place să vă autointitulați. \nVă solicit, în acest sens, să bugetați urgent banii necesari și să rectificați cadrul legal. Nu putem \nlăsa copii să meargă pe jos la școală, prin zăpadă și frig. Nu încurajați abandonul școlar! \nÎn încheiere, vă solicit, de asemenea, răspuns scris atât pe adresa de e-mail personală, cât și pe \nadresa de e-mail a Grupului senatorial al Partidului Social Democrat. \nCu considerație, senator PSD de Bacău Cristina Breahnă-Pravăț. \nMulțumesc. \n  - 9 -  Domnul Vasile Dîncu: \nMulțumim, doamna senator. \nÎl invit la cuvânt pe domnul senator Eugen Dogariu. \nÎl invit la microfon pe domnul Eugen Dogariu. Nu-i aici? (Discuții.) \nUrmătorul la cuvânt, domnul Matieș Călin. \nDomnul Călin-Gheorghe Matieș: \nMulțumesc mult, domnule președinte. (Discuții.) \nStimați colegi, \nAm o întrebare către domnul prim-ministru sau fost prim-ministru, domnul Florin Cîțu. \n„Solicitări privind gradul de vaccinare la nivelul Guvernului” \nDomnule prim-ministru demis, \nAți declarat în repetate rânduri că românii sunt vinovați pentru amploarea valului patru al \npandemiei, pentru că au preluat un exemplu de la dumneavoastră și nu s-au vaccinat, nu au respectat \nregulile  impuse  de  Guvern,  deși  aceste  reguli  și  măsuri  n-au  fost  respectate  nici  de  partidul \ndumneavoastră – vă amintiți de cei 5 000 adunați la Romexpo –, nici măcar de președintele țării, \ndomnule prim-ministru, al țării care a eșuat. \nÎn acest sens, vă solicit să-mi răspundeți: câte persoane din întreaga componență a Guvernului \nau  fost  vaccinate,  câți  dintre  consilierii  dumneavoastră,  câți  angajați  din  cadrul  personalului \nSecretariatului General al Guvernului sunt vaccinați și câți secretari de stat, din totalul acestora? \nȘi vreau să vă spun, domnule prim-ministru, că nu este vina poporului. Ca și în viață, când un \nprodus nu este prezentat cum trebuie, nici nu se vinde. La fel, dumneavoastră nu ați prezentat cum trebuie! \nÎn încheiere, vă solicit să luați act de problemele expuse mai sus și să-mi răspundeți în scris \nla adresa de e-mail matiescalin@yahoo.ro, precum și la adresa Grupului senatorial al Partidului \nSocial Democrat. \nVă mulțumesc. \nO interpelare către domnul Lucian Bode, ministrul afacerilor interne. \n„Cu ce sumă a fost amendat domnul președinte Klaus Werner Iohannis pentru nepurtarea măștii \nde protecție la Congresul PNL?” \nDomnule ministru, \nAvând în vedere că președintele României a fost surprins la Congresul PNL în apropierea \nprim-ministrului României și președintelui Camerei Deputaților fără să poarte mască și având în \nvedere că aceasta era obligatorie pentru orice eveniment desfășurat în interior – și mai ales că au \nparticipat 5 000 de persoane –, domnule ministru, vă solicit să-mi răspundeți la următoarele întrebări: \n  - 10 -  -  A  fost  amendat  cetățeanul  Klaus  Werner  Iohannis  pentru  nepurtarea  măștii  în  cadrul \nparticipării acestuia la Congresul PNL, având în vedere că s-a desfășurat într-un spațiu închis, alături \nde alți 5 000 de cetățeni care și ei, la rândul lor, au încălcat legea? \n- Având în vedere că președintele nu a purtat mască de protecție, deși era flancat de prim-ministru \nși de președintele Camerei Deputaților, putem afirma că a fost în pericol siguranța națională a țării? \nÎn încheiere, vă solicit să luați act de problemele expuse mai sus și să-mi răspundeți atât oral, \ncât  și  în  scris la adresa de e-mail  matiescalin@yahoo.ro, cât  și  la  adresa  Grupului senatorial  al \nPartidului Social Democrat. \nVă mulțumesc. \nDomnul Vasile Dîncu: \nVă mulțumim, domnule senator. \nO invit la cuvânt pe doamna Diana Iovanovici-Șoșoacă. \nDoamna Diana Iovanovici-Șoșoacă: \nMulțumesc, domnule președinte. \nÎntrebarea mea este adresată – mă rog, atâta cât poate fi numit prim-ministru al României, că \nnimeni din Guvern nu mai e, la acest moment România e neguvernată – domnului Florin-Vasile Cîțu, \nprim-ministrul României, domnului ministru Attila Cseke, Ministerul Sănătății, domnului ministru \nLucian Nicolae Bode, Ministerul Afacerilor Interne, domnului Sorin Mihai Cîmpeanu, Ministerul \nEducației, doamnei Raluca Turcan, Ministerul Muncii și Protecției Sociale, doamnei Renate Weber, \nAvocatul  Poporului,  domnului  Csaba  Ferenc  Asztalos,  Consiliul  Național  pentru  Combaterea \nDiscriminării, domnului Dantes-Nicolae Bratu, de la Inspecția Muncii. \nObiectul întrebării: „Baza legală a condiționării locului de muncă de efectuarea vaccinării \nanti-COVID-19”. \nStimate doamne, \nStimați domni, \nÎncă înainte de apariția OUG nr.68/2021 cu privire la adoptarea unor măsuri pentru punerea în \naplicare a cadrului european pentru eliberarea, verificarea și acceptarea certificatului digital al Uniunii \nEuropene privind COVID pentru a facilita libera circulație pe durata pandemiei de COVID-19, angajatorii \nromâni au amenințat angajații, în toate domeniile, că în cazul refuzului vaccinării anti-COVID, aceștia \nvor fi demiși sau li se va suspenda contractul de muncă pe perioadă nedeterminată, până când vor \naccepta vaccinarea. În cazul în care vor alege testarea, aceasta va fi realizată pe cheltuială proprie. \nAsistăm  de  câteva  luni  la  cele  mai  mari  presiuni,  abuzuri,  restricționări,  condiționări  ale \nlocurilor de muncă de un act medical. Nenumărate persoane lipsite de posibilități financiare au cedat \npresiunilor angajatorilor și s-au vaccinat împotriva voinței lor, în caz contrar, pierzându-și locul de \n  - 11 -  muncă. Altele au ales să demisioneze, mai ales în sistemul sanitar, unde și așa este deficit de personal. \nProfesorii nu au avut încotro și s-au vaccinat în proporție de peste 60%, neputând suporta costurile \ntestării COVID săptămânal sau bisăptămânal, deși mulți aveau contraindicații. Niciun cadru medical \nnu le-a expus efectele adverse posibile și nici nu li s-a prezentat numărul de telefon la care să anunțe \nefectele adverse, încălcând prevederile Legii nr.46/2003 și ale Convenției de la Oviedo. Mai mult, \ndiscutăm despre vaccinuri în fază experimentală, astfel că se încalcă Codul de la Nüremberg. Este \nnevoie de aplicarea dozei a treia, a patra etcetera, pentru a te putea lupta cu pandemia. \nÎn condițiile în care locul de muncă a fost condiționat de vaccinarea anti-COVID, fie prin \nobligativitate directă, fie indirectă, vă solicit să-mi răspundeți la următoarele întrebări: \n1. Care este baza legală prin care este condiționată păstrarea locului de muncă de vaccinarea \nanti-COVID sau orice act medical? \n2. Care este baza legală prin care este încălcat dreptul la confidențialitatea stării de sănătate și a \nactelor medicale pe care orice persoană alege sau nu să le efectueze? De când starea de sănătate poate \nfi expusă public, în baza căror dispoziții legale? \n3. Care este baza legală prin care o persoană care nu este operator de date cu caracter personal \nare dreptul să verifice acte confidențiale cu privire la starea de sănătate și să le prelucreze? \n4. Câte doze de vaccin anti-COVID-19 vor fi necesare pentru ca un cetățean român să-și \npăstreze locul de muncă? \n5. Câte controale s-au realizat cu privire la aceste încălcări de drepturi și libertăți? \n6. Care sunt sancțiunile aplicate angajaților de către autorități cu privire la aspectele invocate? \n7. Care sunt rezultatele acestor controale și care sunt măsurile impuse de autorități, astfel încât \nastfel de încălcări flagrante ale drepturilor fundamentale să nu mai existe? \n8. Ce despăgubiri au primit angajații? \n9. Care este motivul pentru care testarea nu este gratuită, având în vedere că discutăm de \npolitici de sănătate publică în vreme de pandemie și grija Guvernului față de popor, pe care o afișează \ncu obstinație doar în privința vaccinării? \n10. Care sunt soluțiile propuse pentru a nu mai exista condiționarea păstrării locului de muncă \nde un act medical, respectiv vaccinarea anti-COVID-19, testare, trecere prin boală? \n11. Care sunt procentele de demisii, concedieri și suspendări ale contractelor de muncă din \ncauza problemelor invocate? \n12. În cazul în care personalul medical nevaccinat va fi demis sau va demisiona, mai ales \nraportat  la deficitul  de personal  medical,  care  sunt măsurile pe care le aveți în  vedere pentru a \ncontracara un și mai mare deficit de personal? \nVă mulțumesc. \n  - 12 -  Solicit răspuns scris și oral. \nSenator neafiliat, Diana Iovanovici-Șoșoacă \nÎmi permiteți și interpelarea? \nDomnul Vasile Dîncu: \nDa, da. \nDoamna Diana Iovanovici-Șoșoacă: \nVă mulțumesc frumos. \nInterpelarea este adresată domnului Florin-Vasile Cîțu, prim-ministrul României, domnului \nAttila Cseke, Ministerul Sănătății. \nObiectul interpelării: „Situația sistemului de sănătate din România”. \nStimați domni miniștri, \nÎn cazul României, criza pandemică coronavirus a evidențiat faptul că – în principal, toate țările, \ndar în special România – nu a fost deloc pregătită să facă față unei astfel de situații. Pentru aceasta, \ntrebuie ca procentul de la buget care trebuie alocat sănătății chiar să fie disponibilizat în acest sens, \nîntr-o strategie unică și bine pusă la punct, să se realizeze spitale, unități sanitare, industrie farmaceutică, \nsistem de distribuție a medicamentelor, existență în preocupare a ideii de a dispune sau a procura \naparatură medicală și instrumentar care să facă posibilă lupta împotriva unei asemenea evoluții cum \neste cea a COVID-19. În domeniul sănătății sunt importante atât infrastructura specifică acestui domeniu \nși dotările care există, dar și stocurile care se creează (mai ales cu medicamente deficitare, cu medicamente \ncare sunt de strică urgență sau cu posibile medicamente în cazul apariției unor noi epidemii). \nEvoluția pandemiei a arătat, ca în cazul multor alte pandemii, că apar alte tulpini. Ar fi fost \nnormal să existe multe autopsii, pe baza cărora specialiștii să poată să identifice și să descopere efectul \npe care îl are acest virus asupra unor comorbidități, în cazul în care are loc și infectarea cu acest nou \nvirus. Aceasta ar fi ajutat la gândirea și completarea schemelor de tratament ale persoanelor suferinde \nsau ale unor cazuri de posibilă infectare cu coronavirus, așa încât să se treacă de la tratamentele \ncurative la cele preventive, care să ocolească, pe cât posibil, apariția îmbolnăvirilor. \nUniunea Europeană va acorda sprijin financiar țărilor membre în funcție de efectul pe care l-a \navut această criză sanitară asupra evoluției economico-sociale din fiecare țară. \nAm trecut printr-o vacanță de vară de peste trei luni, în care președintele vostru a anunțat că am \nînvins pandemia. Apoi s-a anunțat că va veni valul patru. Nimeni nu a solicitat accesarea fondurilor \neuropene  pentru  a  extinde  paturile  ATI,  nu  a  achiziționat  tratamentul  cu  anticorpi  monoclonali, \nArbidolul se aduce ilegal, pentru că nimeni nu-l aprobă, tratamente anti-COVID nu sunt folosite și nici \nachiziționate de Guvern, antiviralele nu sunt folosite, nu s-a adus aparatură medicală etcetera. \n  - 13 -  Fostul președinte al Casei Naționale de Sănătate (CNAS), chirurgul Lucian Duță, a lansat o \nserie de acuzații foarte dure la adresa autorităților responsabile cu pandemia. \nToată vara s-a jucat golf și nimeni nu s-a pregătit de valul patru. Nu s-au făcut achiziții de \nmedicamente pentru tratarea bolnavilor de COVID, pentru că Guvernul s-a gândit că are vaccinuri și a \nspus că a învins pandemia. Oamenii au înțeles că vaccinarea înseamnă mici și bere, libertate, circulație \nîn străinătate, loterie. În niciun caz – sănătate. Când au existat efecte adverse și decese post-vaccinare, \nnimeni nu a explicat oamenilor care sunt riscurile. Când testele COVID au fost fals pozitive și fals \nnegative, s-a ascuns gunoiul sub preș. \nAcum  se  dă  vina  pe  nevaccinați  și  influenceri,  fără  să  se  menționeze  că  vaccinații  se \nîmbolnăvesc și transmit boala. Nevaccinații sunt și ei români, se îmbolnăvesc și mor la fel ca și vaccinații. \nDoctorul Lucian Duță a menționat adevărul din spitale, adevăr pe care cei mai mulți îl ascund. \nAcesta este: \n„- Nu există tratamente în spitale. \n- Nu se asigură testare gratuită în masă și nici nu se izolează pacienții vaccinați, dar care \nsunt contacți. Ei devin vector de transmisie a bolii, la fel ca nevaccinații, dacă nu sunt izolați. Și, \nda, medicii tac! \n- Poate că pot fi de acord cu faptul că așa-numitul vaccin e bun. Dar cu o singură condiție, și \nanume să spunem adevărul: vă dăm acest produs în ipoteza că veți face o formă acceptabilă de boală. \nDar veți fi contagioși, veți putea transmite boala, ar trebui să fiți izolați, dacă deveniți pozitivi (la fel \nca nevaccinații), iar efectele adverse pe termen mediu și lung sunt necunoscute, iar responsabilitatea \ne a voastră. Pentru că, bineînțeles, doar plătiți, dar riscurile sunt la voi. Dar, sigur, pe termen scurt, \nnu muriți. E OK și așa! \n- Imunitatea dobândită în urma infectării este mai solidă decât cea prin vaccinare. Pentru că \nstructura anticorpilor este mai complexă – organismul ia contact cu toată structura virusului, nu numai \ncu antigene specific proteinei Spike, așa cum se întâmplă în cazul vaccinului. \n- Pacienții infectați pot fi tratați foarte bine, dacă sunt depistați în primele zile. Ceea ce înseamnă \ncă, dacă testezi și tratezi eficient, vei avea oameni imunizați natural, iar mortalitatea ar fi foarte mică. \n- Tratamentul pentru COVID există, dar ni se ascunde. Sclavii nu trebuie să știe asta sau li se \nspune că este scump și nu este pentru ei. \n- Vaccinul nu este singura variantă pentru a fi oprită pandemia. Odată ce ești infectat, poți fi tratat \neficient printr-o singură perfuzie și pleci acasă. În 24 de ore nu mai ai nimic. Iar organismul își va sintetiza \nimunitate pentru toate formele de virus timp de cel puțin un an. Este vorba de anticorpii monoclonali. \n  - 14 -  - Ni s-a spus că, dacă ne vaccinăm, vom reveni la o viață normală. Fals: cei vaccinați transmit \nboala la fel ca cei nevaccinați. Adică sunt la fel de periculoși pentru societate ca cei nevaccinați. Cu \nalte cuvinte, contacții vaccinați ar trebui să stea în carantină la fel ca cei nevaccinați. \n- Există efecte secundare ale vaccinului. Pe termen scurt, aceste efecte sunt prezente uneori, \nchiar dacă sunt negate (unele chiar fatale). Pe termen mediu și lung, efectele sunt necunoscute. \n- Vă administrați tratamente pe ascuns! – acuze aduse politicienilor.” \nAceasta este declarația domnului doctor Lucian Duță. \nRaportul UK PHE Vaccine Surveillance menționează că populația vaccinată complet, cu \nvârsta între 40 și 70 de ani a pierdut deja 40% din capacitatea sistemului imunitar. Aceasta continuă \nsă scadă săptămânal cu 5%. \nChildrenʼs Health Defence Europe, 23 septembrie 2021: „Accidentele vasculare sunt reale și \nsănătatea copiilor este cea mai importantă.” \nConform dr. Mike Yeadon, fost vicepreședinte și director științific la Pfizer Global R&D, \nvaccinurile ARNm au probabilitatea de 50 de ori mai mare de a produce decese la copii în comparație \ncu COVID. În câteva luni, vaccinul COVID a generat deja mai multe decese și boli decât toate \nvaccinurile la un loc pe o perioadă de 20 de ani. \nDeciziile oarbe ale FDA, ale Agenției Europene a Medicamentelor și ale guvernelor au produs \nmorți  inutile  în  rândul  adolescenților  și  tinerilor.  În  cazul  lor,  balanța  beneficiu  –  risc  este  clar \nnegativă, pentru că ei nu mor de COVID și nici nu transmit boala. Se spune că miocarditele nu sunt \ngrave… Este o afectare a inimii care lasă sechele grave și numeroși pacienți vor muri în următorii cinci \nani. Acum câteva săptămâni, la Bousval, în Belgia, un nou-născut al unei mame care s-a vaccinat a \nfăcut o tromboză la trei zile după naștere, cu afectare cerebrală gravă. Doctorii au afirmat că accidentul \nnu este în legătură cu vaccinul, care este sigur și eficient. Cazul nu a fost raportat. \nTot acest dezastru, toate victimele de până acum și cele viitoare sunt consecința tuturor celor \ncare refuză să vadă realitatea așa cum este, pentru că este în joc cariera lor, reputația lor, credibilitatea \nlor și mai ales culpabilitatea lor inconștientă. \nSenta Depuydt, mamă și jurnalistă, președinte la CHD Europe. \nAvând în vedere toate aceste aspecte, precum și multe altele pe care nu le-am expus, dar de \ncare aveți cunoștință, vă solicit să-mi comunicați ce acțiuni ați întreprins pe perioada vacanței de vară, \ncând ați învins pandemia, pentru a întâmpina valul patru de COVID? Care sunt fondurile accesate de la \nUniunea Europeană pentru a ajuta sistemul sanitar din România, în condițiile în care se anunța valul \npatru? Care sunt tratamentele achiziționate pentru COVID-19? Care sunt echipamentele medicale \nachiziționate pentru a vă pregăti de valul patru? Care sunt cercetările și rapoartele cu privire la \nCOVID-19?  Care  este  motivul  pentru  nu  ați  achiziționat  tratamentul  cu  anticorpi  monoclonali, \n  - 15 -  Arbidol, Tocilizumab etcetera? Care este motivul pentru care nu achiziționați butelii de oxigen de la \nOltchim Râmnicu Vâlcea? Care este motivul pentru care Institutul „Cantacuzino” nu produce Polidin \nși Cantastim și nu este implicat în eradicarea pandemiei COVID-19? Care este motivul pentru care \n„Antibiotice” Iași și Cluj nu produc medicamente pentru tratarea COVID-19? Care este motivul pentru \ncare nu faceți nimic pentru români și acceptați ca sistemul sanitar să clacheze? \nVă mulțumesc. \nSolicit răspuns scris și oral. \nSenator neafiliat Diana Iovanovici-Șoșoacă \nDomnul Vasile Dîncu: \nVă mulțumesc, doamna senator. \nDoamna Diana Iovanovici-Șoșoacă: \nȘi eu vă mulțumesc mult. \nDomnul Vasile Dîncu: \nStimați colegi, \nDau citire listei senatorilor care au depus întrebări și interpelări în scris. \nLa secțiunea de întrebări, avem următorii colegi care au depus întrebări în scris: Florian Bodog \n– pentru Ministerul Sănătății, Laura Georgescu – pentru Ministerul Educației, Genoiu Mihail – pentru \ndomnul prim-ministru, Gabriel Mutu – pentru prim-ministrul României, Ion Mocioalcă – pentru \nprim-ministru,  Departamentul  pentru  Situații  de  Urgență,  Mirea  Siminica  –  pentru  Ministerul \nFinanțelor și o întrebare pentru Ministerul Justiției, Vasile Dîncu – pentru ministrul mediului, apelor și \npădurilor, domnul Ion Prioteasa – pentru prim-ministru, domnul Sorin-Ioan Bumb – pentru Ministerul \nEducației,  Ministerul  Dezvoltării  și  Administrației,  Ministerul  Transporturilor  și  Infrastructurii, \nMinisterul Educației, din nou, pentru Ministerul Energiei, pentru Ministerul Culturii, pentru Ministerul \nTransporturilor și Infrastructurii, din nou, pentru Ministerul Culturii, pentru Ministerul Sănătății și \npentru Ministerul Mediului, Apelor și Pădurilor, doamna Raluca-Gabriela Ioan – pentru Ministerul \nSănătății  două  întrebări…  trei  întrebări  pentru  Ministerul  Sănătății  și  încă  una  pentru  Ministerul \nInvestițiilor și Proiectelor Europene, încă o întrebare, tot din partea doamnei senator, pentru Ministerul \nSănătății  și  Ministerul  Investițiilor  și  Proiectelor  Europene,  doamna  Nicoleta  Pauliuc  –  pentru \nAutoritatea de Supraveghere Financiară și pentru Ministerul Sănătății, domnul Nicolae Neagu – pentru \nMinisterul Energiei, Ministerul Finanțelor, Ministerul Transporturilor și Infrastructurii, domnul Radu \nMihail Mihai – pentru  Ministerul Afacerilor Externe, domnul Marius Bodea  – pentru Ministerul \nDezvoltării, Lucrărilor Publice și Administrației și pentru Ministerul Finanțelor Publice, Andrei \nHangan – pentru Ministerul Sănătății, Ministerul Mediului, Apelor și Pădurilor, doamna  Rodica \nBoancă – pentru Ministerul Educației. \n  - 16 -  Senatorii și deputații care în sesiunea de astăzi, 13 octombrie 2021, au depus interpelări în \nscris: doamna Laura Georgescu – pentru Ministerul Muncii și Protecției Sociale, domnul Gabriel Mutu \n–  pentru  Ministerul  Educației,  domnul  senator  Leonard  Azamfirei  –  pentru  Ministerul  Sănătății, \ndomnul Călin Matieș – pentru Ministerul Sănătății și pentru vicepremier, apoi domnul Sorin-Ioan \nBumb – pentru Ministerul Culturii și Ministerul Energiei, domnul Gabriel-Cristinel Berea – pentru \nMinisterul Afacerilor Interne, doamna Rodica Boancă – pentru Ministerul Educației. \nStimați colegi, \nDeclar închisă sesiunea de întrebări și interpelări de astăzi. \n* \nConform programului aprobat, continuăm cu sesiunea consacrată declarațiilor politice, timpul \nalocat pentru prezentarea acestora fiind de 60 de minute, repartizat pe grupuri parlamentare conform \nponderii acestora. \nDau cuvântul domnului Maricel Popa. \nDomnul Maricel Popa: \nDomnule președinte, \nStimați colegi, \n„Demagogia și ipocrizia PNL-iste nu au limite!” \nAm văzut zilele trecute o declarație care m-a revoltat peste măsură. Premierul demis de Parlament \npentru incompetența cu care a guvernat România a atacat în mod josnic primarii social-democrați. Pentru \na justifica o alocare de fonduri pe criterii strict politice, Florin Cîțu a dat vina pe aleșii locali ai PSD-ului. \nEste o încercare patetică a celui mai slab premier din istoria României de a masca ceea ce și \nun copil poate să vadă: a dat banii doar către primarii PNL-ului și UDMR-ului, ignorând, cu bună \nștiință, românii care au ales primari de altă culoare politică. Este o nedreptate pe care doar justiția \no mai poate îndrepta. \nCum să spui că primarii social-democrați, cei mai mulți din țară, sunt de vină că tu, din birou, \ndai bani doar pe criterii politice? Tu știi că, spre deosebire de tine, care te-ai cocoțat pe funcții prin \njocuri de culise, primarii sunt aleși direct de români să le reprezinte interesele? Știi că, spre deosebire \nde tine, care stai și dai directive din birou, ei discută zilnic cu oamenii și încearcă să le rezolve \nproblemele? Probleme cu care se confruntă zi de zi din cauza Guvernului de dreapta PNL și USR. \nÎnsuși modul în care pune problema cel mai slab premier din istoria României este eronat. Tu, \npremier, nu dai din banii tăi la primari, aloci fonduri publice pentru români indiferent de cine e la \nconducerea unei primării. Primarul este veriga dintre tine și români, pentru ca fondurile publice să fie \ncheltuite unde este nevoie mai mare într-o comunitate. Și cine să știe cel mai bine care sunt nevoile \nunei comunități, dacă nu primarul, cel în care membrii comunității și-au pus încredere și speranță? \n  - 17 -  Un primar social-democrat din Iași, cu multe mandate în spate, mi-a spus că pentru prima \ndată regretă că este primar al comunei, din cauza situației disperate în care l-a adus Florin Cîțu. Alții \nau fost nevoiți să renunțe la proiecte europene din cauză că, sistematic, în ultimii doi ani, primarii \nsocial-democrați au fost ignorați de guvernele de dreapta și au primit fonduri insuficiente sau chiar nu \nau primit nimic. Lipsa fondurilor pentru cofinanțarea proiectelor a blocat investițiile în comunități, \ninclusiv cu fonduri nerambursabile. \nCât de demagog, cât de ipocrit poți să fii, încât de doi ani să nu aloci fonduri către comunitățile \nconduse de aleșii social-democrați și apoi tu, mare premier, să vii și să spui că e vina lor că nu au bani?! \nSă nu uităm cine face aceste acuzații: omul care a făcut închisoare în Statele Unite ale Americii \npentru că a condus beat, premierul care a fost dat jos de Parlament cu cele mai multe voturi din istoria \npostdecembristă a României, cel care a condus țara într-o prăpastie din punct de vedere economic, \nsocial și, poate cel mai important în această perioadă de pandemie, din punct de vedere medical. \nDin păcate pentru noi toți, mandatul de premier al lui Florin Cîțu va rămâne drept o mare pată \nneagră în istoria poporului român. \nVă mulțumesc. \nDomnul Vasile Dîncu: \nVă mulțumim, domnule senator. \nÎl invit la microfon în continuare pe domnul senator Sorin Lavric. \nDomnul Sorin Lavric: \nMulțumesc, domnule președinte. \nTitlul declarației mele politice de astăzi este „Deținuta Galina Răduleanu”. \nS-a născut pe 9 martie 1933 în comuna Răduleni, județul Soroca, Basarabia. Cu greu se poate \nspune că a avut copilărie, din cauza chinuitoarelor refugii prin care a trecut în 1940 și 1944, pentru ca \nîn adolescență, la 17 ani, să fie exmatriculată din clasa a X-a a Liceului „Gheorghe Lazăr”. Motivul? O \ncolegă, furându-i carnețelul în care își notase gânduri despre ora de limba română, în cursul căreia \nelevii studiau biografia lui Stalin, l-a predat directoarei. \nGalina Răduleanu va face liceul la seral, apoi se va înscrie la Facultatea de Medicină din Cluj, \npe care o va absolvi în 1958. În septembrie 1960, medic de țară fiind, este arestată chiar în cabinetul \ndispensar al comunei Poiana Mărului. Cauza? Era fiica unui preot a cărui vădită atitudine creștină \nfusese însoțită de necuvenite izbucniri antibolșevice. \nLa percheziție i se vor ridica caietele în care spunea negru pe alb ce crede despre regim. Va fi \ncondamnată la șapte ani de închisoare sub acuzația că purtase „discuții dușmănoase” cu tatăl ei. \nÎntre 1960 și 1964 va fi închisă la Uranus, Jilava, Arad și Oradea. Acolo va afla fața nevăzută a \nființei umane, dar mai ales îl va descoperi pe Dumnezeu. \n  - 18 -  De-a lungul celor patru ani de detenție, lipsa aerului din celule îi va fi un veritabil supliciu. \nChinuitoarea hipoxie o va descrie în cartea de memorii intitulată „Repetiție la moarte… din spatele \ngratiilor”. Citez: „Atmosfera devenise irespirabilă din toate punctele de vedere, atât la figurat, dar mai \nales la propriu. Vremea se încălzise și firul de aer care ne venea de pe coridor era total insuficient, mai \nales noaptea. Ca să pot respira, îmi așterneam paltonul și cojocelul pe jos, pe ciment, mă așezam pe el \nși stăteam cu nasul lipit de crăpătura de jos a ușii, singurul loc pe unde venea o dâră de aer rece. Chinul \nacesta era o nimica toată pe lângă ceea ce mi se povestise. În Rahova, de exemplu, erau celule la \nsubsol, ermetic închise, fără nicio comunicare cu exteriorul. Singura aerisire consta în deschisul ușii, \nlucru făcut cu intermitență. Dacă erai supus unui regim «special», te obligau să dormi în patul de sus, \nchiar dacă erai singur în celulă. Uneori, în spațiul pentru doi erau patru oameni, iar bătăile lor furioase \nîn ușă cerând aer se auzeau pe tot culoarul.” \nÎn ciuda privațiunilor în închisoare, Galina Răduleanu va cunoaște starea exaltată a trăirii mistice: \n„Treptat am intrat într-o viață minunată, nevăzută și adevărată. O viață a sufletului, bogată, intensă. O! \nmult mai intensă decât cea pe care am dus-o ulterior în lumea exterioară. Ca într-o oglindă concavă, \nmă aflam mereu în centrul de convergență al razelor. Într-o totală libertate colindam munții și ascultam \nmelodii. Versurile diferiților poeți izvorau din mine, ca o creație proprie, descifram probleme filozofice \nși, mai ales, vorbeam cu Dumnezeu. Nu găsesc alt cuvânt ca să exprim profunda comunicare cu El.” \nEliberată  în  septembrie  1964,  se  va  specializa  în  psihiatrie  la  spitalele  Săroca,  Pucioasa, \nPăclișa, Titan și Obregia. Spusele tatălui ei – „Țara asta are un rost în lume, pe care, indiferent de \npiedicile ce i se pun, și-l va îndeplini” i-au fost îndreptar de conduită de-a lungul vieții. \nDe la Galina Răduleanu am învățat că, dacă în anii 1950 oamenilor li se omora trupul, astăzi \ncrima este mult mai subtilă: ți se omoară de-a dreptul sufletul. Oare câtora dintre noi li s-au deschis \nochii asupra acestui crud adevăr, acela că trăim cu un suflet mort? \nSunt mândru ca, sub cupola Senatului României, să pronunț numele doamnei Galina Răduleanu. \nVă mulțumesc. \nSorin Lavric, senator AUR \nDomnul Vasile Dîncu: \nMulțumim, domnule senator. \nÎl invit la microfon pe… o invit la microfon pe doamna… îl invit la microfon pe domnul \nCălin Matieș. \nVă rog, domnule senator, scoateți-ne din impas. \nDomnul Călin-Gheorghe Matieș: \nMulțumesc mult, domnule președinte. \nStimați colegi, \n  - 19 -  În declarația politică de astăzi vreau să spun despre: „Coaliția austerității de dreapta lasă elevii \ndin județul Alba pe jos și fără bănci în clase”. \nCoaliția austerității condusă de Partidul Național Liberal și Uniunea Salvați România nu doar \ncă a declarat în 2020 că nu vor considera educația o prioritate pentru guvernul lor, dar, din păcate, s-au \nși ținut de cuvânt cu aceste declarații. \nV-am  adus  la  cunoștință,  în  repetate  rânduri,  situația  precară  în  care  se  regăsește \nînvățământul din județul Alba, mai ales în zona de munte, unde în decursul verii au existat și niște \ninundații fără precedent. \nÎn urma acestor dezastre naturale nu au suferit doar oamenii simpli, care au fost batjocoriți \nde Guvern și de Consiliul Județean Alba prin modul în care s-au acordat ajutoarele sau, mai \ndegrabă, lipsa acestora. Deși au avut la dispoziție aproximativ două luni pentru a aproba banii \nnecesari pentru renovarea școlilor afectate de viiturile de vară și consilierii județeni ai Partidului \nSocial Democrat, colegii mei, au solicitat în nenumărate rânduri președintelui Ioan Dumitrel să \ndemareze lucrările și achizițiile astfel încât toți copiii să poată să înceapă școala într-un mod \ncivilizat – ce credeți? –, nu s-a întâmplat nimic. \nStimați colegi, \nMă cunoașteți deja de aproximativ un an și știți că nu pot sta deoparte atunci când văd o \nnedreptate, mai ales atunci când la mijloc sunt viețile unor copii nevinovați. Cu sprijinul unor profesori \ndin Alba Iulia, voi merge mâine să donez mai multe bănci și mobilier școlar pentru elevii din Sohodol, \ndin Munții Apuseni. În scurt timp sper să ajungem și la Ocoliș, unde sunt elevi care se află în aceleași situații. \nNu știu dacă vă puteți imagina că acum, în secolul XXI, în România, un stat al Uniunii \nEuropene, la câteva ore de Viena – voiam să-i aduc aminte unui coleg de-al meu din Alba –, copiii \nromâni merg la școală să învețe stând pe jos sau în picioare. \nDomnilor guvernanți, \nEducația nu este doar o lozincă electorală, educația este fundamentul oricărui stat civilizat și \ndezvoltat, prioritizarea ei fiind diferența dintre bunăstare și un stat eșuat, așa cum arată România în prezent. \nÎn  încheiere,  vă  solicit  să  demarați  de  urgență  reglementarea  decontării  transportului \nelevilor, să măriți bursele de merit și să asigurați accesul elevilor la școală în mod fizic și în \ncondiții de siguranță deplină! \nCu  respect  pentru  români,  senator  PSD  Alba,  Călin  Matieș  Gheorghe,  Circumscripția \nelectorală nr.1 Alba. \nVă mulțumesc din suflet. \nDomnul Vasile Dîncu: \nMulțumim, domnule senator. \nInvit în continuare la microfon pe domnul senator Mircea Dăneasă. \n  - 20 -  Domnul Mircea Dăneasă: \nVă mulțumesc, domnule președinte. \nStimați colegi, \nGlobalismul, prin ideologia sa, nu are niciun interes să exprime în noțiuni clare stări de fapt și \nintenții ce ar putea fi contracarate în mod obiectiv de țările pe care agenda globalismului și-a propus să \nle subordoneze scopului propriu, scop nedeclarat încă, acela de guvernanță mondială. \nPentru clarificarea intenționalității spre care tinde politica globalistă, politică ce deja a prins și \nprinde contur tot mai accentuat, se impune în mod imperios necesitatea unei distincții clare între ceea \nce  reprezintă  capitalismul  internaționalist  clasic  și  capitalismul  transnațional  pe  care  vectorii \nglobalismului doresc să-l impună mai presus de interesele proprii ale fiecărei națiuni în parte. \nInteresele  proprii  fiecărei  națiuni  trebuie  să  identifice  acel  numitor  comun  de  plusvaloare \nadăugată pentru fiecare țară guvernată în mod specific, în interesul fiecărui popor. \nDivergența dintre interesul fiecărui popor în parte și interesul guvernanței globaliste devine azi, \nmai mult decât oricând, o mare temă de dezbatere interdisciplinară, temă la care trebuie să chemăm toate \npopoarele lumii pentru un proiect de mare importanță, ce vizează nu mai puțin decât destinul omenirii. \nAceastă declarație politică nu este decât enunțul pentru o provocare la analiză și discuții ce \ndepășesc  sfera  de  interes  a  unui  partid,  însă  se  integrează  cu  necesitate  în  sfera  de  interes  a \nperspectivelor de viitor ale umanității. \nVă mulțumesc și propun să construim un grup de discuții pe această problemă, mai ales în \nsituația în care capitalul de stat al României a fost deteriorat până la apropierea de inexistență, până la \napropierea de zero, de partidele care au transferat proprietatea publică a statului în proprietatea privată, \nproprietate  privată  ce  nu  va  putea  construi  niciodată  autostrăzi,  proprietate  ce  nu  va  putea  face \nniciodată investiții, nu va putea și nu va face, chiar dacă va putea, investiții de interes public, întrucât \ncapitalul privat este pus în slujba obținerii profitului, versus capitalul public, care e pus să funcționeze \nîn slujba rezolvării intereselor unui popor. \nVă  mulțumesc  și  vă  provoc  la  o  dezbatere  transpartinică  pe  această  temă  majoră,  care \ngenerează efecte cum sunt cele cu care ne confruntăm astăzi: criză economică, criză de sănătate, criză \npolitică, criză de hrană și criză de orice. \nVă mulțumesc. \nDomnul Vasile Dîncu: \nVă mulțumim, domnule senator. \nÎl invit la microfon pe domnul Nicușor Cionoiu, din partea Grupului Partidului Social Democrat. \nDomnul Nicușor Cionoiu: \nMulțumesc, domnule președinte. \nDeclarația mea politică are ca titlu „Potențialul de dezvoltare pentru județul Călărași. Nevoia \nstabilirii unui parteneriat real public-privat”. \n  - 21 -  Domnule președinte, \nDoamnelor și domnilor senatori, \nA venit vremea ca județul Călărași să fructifice din plin avantajele competitive pe care le are: \npoziția geografică a județului, la granița cu Bulgaria, existența a două porturi la Dunăre, atractivitatea \nturistică asemănătoare celei din Delta Dunării, dar și amplasarea strategică la numai 100 km de \nBucurești și de Constanța. \nAvem 5 088 de kilometri pătrați și o populație de 308 655 de locuitori. 38,45% din călărășeni \ntrăiesc în mediul urban, restul de 61,55% – în cele 50 de comune din mediul rural. \nÎn  ciuda  potențialului  uriaș  pe  care-l  are  Călărașiul,  are  al  cincilea  cel  mai  mic PIB  din \nRomânia, după Covasna, Sălaj, Mehedinți și Tulcea. \nO analiză comparativă a vieții economice din zona urbană și rurală ne arată că cea mai mare \nparte a agenților economici sunt localizați în mediul urban, în general în Călărași și în Oltenița. \nDin punct de vedere al cifrei de afaceri cumulate, orașele care se remarcă sunt Călărași și \nOltenița, iar ca și comune, să spunem, Chirnogi și Dragalina. \nDezvoltarea mediului de afaceri poate fi potențată prin creșterea infrastructurii adecvate pentru \nsusținerea  afacerilor:  acces  la  utilități,  transport  intermodal,  parcuri  tehnologice  și  poate  cel  mai \nimportant lucru pe care trebuie să-l facem sunt facilitățile fiscale atractive pentru investitori. În caz \ncontrar, va crește pericolul disparităților dintre Călărași și celelalte județe din regiune, iar tinerii \nvor continua să plece din județ. Spre exemplu, în anul 2019, 1 366 de persoane, majoritatea tineri, \nși-au schimbat domiciliul din județul Călărași în alte județe ale țării sau în municipiul București, \niar 202 persoane au părăsit țara. \nPe lângă exodul tinerilor, dezvoltarea județului este amenințată și de legislația națională în \ncontinuă schimbare. Lipsa de predictibilitate îngreunează derularea investițiilor majore și pe termen \nlung, la care se adaugă și deprecierea continuă a monedei naționale. O altă amenințare o reprezintă \ngradul de atractivitate superior al ofertei turistice din zonele din vecinătatea județului. O cauză directă \npentru acest dezechilibru o reprezintă fondurile insuficiente alocate la nivel național pentru dezvoltarea \ninfrastructurii turistice a județului Călărași. \nGuvernul trebuie să vină cu un plan privind combaterea exodului și a depopulării, pentru că \nriscăm ca în județe precum Călărași să nu mai avem forță de muncă. La fel de important este ca \nExecutivul să înțeleagă că trebuie să acorde un buget generos pentru infrastructura Călărașiului, astfel \nîncât acesta să poată țină pasul cu dezvoltarea orașelor vecine din Bulgaria. În caz contrar, riscăm ca \naceste afaceri să se mute acolo. \nVă mulțumesc. \n  - 22 -  Senator PSD de Călărași, Nicușor Cionoiu \nDomnul Vasile Dîncu: \nVă mulțumim, domnule senator. \nÎl invit la microfon pe domnul Ionuț Neagu. \nDomnul Ionuț Neagu: \nMulțumesc, domnule președinte. \nStimați colegi, \nO să vă rog să aveți un pic de răbdare cu mine, am o declarație politică un pic mai lungă, \ndar vine din inimă. \nDe-a lungul istoriei, prietenia dintre români și toate etniile conlocuitoare, în special cu secuii, \nse distinge ca un fir roșu director și se pierde în negurile istoriei. Secuii au constituit un aliat natural \nși  putem  puncta  cea  mai  luminoasă  perioadă  de  colaborare  între  voievodul  reîntregitor  Mihai \nViteazul și secui. Aceștia au urmărit aceleași scopuri și interese cu românii, însă, după o perioadă de \npatru secole, oare ce s-a schimbat așa de drastic, încât interesele și vectorii celor două comunități să \nfie în totalitate antagonice? \nDin păcate, în România s-a născut o mișcare politică ce a fost concepută în comunism, dar \nbotezul și certificatul de naștere l-a parafat la 22 decembrie 1989, la sediul Comitetului Județean al \nPartidului Comunist Român din Târgu-Mureș. \nAceleași mișcări politice, cu un tată comunist inveterat și o mamă atee, au dispus ca printre \nprimele legi din perioada postcomunistă să fie cea care a dispus segregarea învățământului pe criterii \netnice. Am văzut o politică catastrofală, care a dus la ruperea relațiilor firești ce se dezvoltă în \nmomentul în care două corpuri sociale interacționează natural. Astfel, la o distanță de 25 de ani după \nadoptarea în America a legii privind drepturile civile ce prevedea interzicerea segregării, România \nfăcea un pas în spate și introducea segregarea educației pe criterii etnice. \nPrimii muguri ai enclavizării ce a urmat apăruseră deja și era clar că nu prima nevoia acestor \npolitruci de a îndestula o comunitate, ci, din contră, de a o izola, de a-i reduce capacitățile de dezvoltare, în \nultimă instanță scopul fiind ca această comunitate să poată fi teleghidată în funcție de interesele acestor \nconducători atotștiutori, ce duc comunitatea pe un drum întortocheat, într-o fundătură a istoriei. \nTotuși, politica românească, ca o mamă bună, a primit la sânul ei această construcție politică și, \nmai mult decât atât, reprezentanții acesteia au primit cele mai înalte funcții în aparatul de stat, aparat \ncare  a  lucrat  întotdeauna  pentru  interesul  acestora  și  în  deserviciul  românilor,  singurul  mod  de \nrăspundere clamată fiind cea politică, o formă fără fond pentru un electorat captiv. Iar ca un orb care \nconduce pe alt orb și ca un fiu adoptat ce dorește să se răzbune pe familia adoptivă, rezultatul \npromovării acestora în funcții a însemnat – și am câteva lucruri care mă dor: \n  - 23 -  - s-au desființat un număr consistent de spitale pe tot teritoriul României; \n- s-au presărat, asemeni unui ritual de marcare a teritoriului, simboluri statuare și heraldice \nstrăine de adevărul istoric pe tot acest areal de conlocuire; \n-  cimitire  ale  eroilor  români  lăsate  în  paragină  sau  îngreunată  reabilitarea  prin  piedici \nbirocratice de orice fel; \n- obiective de cult identitare construite în secolul XVIII, ce nici după 20 de ani de luptă \nbirocratică nu au documentație pentru restaurarea acestora; \n- imobile culturale cu specific românesc ce au fost sau se plănuiește, prin rapt și abuz, să fie \ndeposedate de la proprietarii de drept; \n- cetăți dacice nepuse în valoare, ca mărime depășite doar de celebra Sarmizegetusa; \n- nenumărate retrocedări cu acte false, dovedite sau prezumate în mod rezonabil a fi false, \navând ca finalitate neputința proprietarilor reali de a-și dobândi proprietățile în drept. Cum ne putem \nimagina ca dintr-o suprafață finită de teren expropriat adevărații proprietari să nu își poată reconstitui \nproprietățile din lipsa fizică a terenurilor? Ceva s-a întâmplat acolo. \nAceste exemple sunt doar o mică parte din totalitatea faptelor săvârșite în complicitate cu clasa \npolitică românească trădătoare. \nConcluzia poate fi una singură și este de disoluție a autorității statului român în aceste teritorii. \nAstăzi, după 32 de ani de politică românească, avem două ghetouri construite artificial, în Covasna \nși Harghita, și altul în devenire, în Satu Mare. Da, așa este, ați auzit bine, stimați politicieni din București: \naceste două județe au autonomie de facto. Sper să nu ajungem să aibă și o autonomie de jure. \nSă nu vă mire aceste adevăruri și această realitate. Eu am trăit durerea acestor români din inima \nRomâniei și o port în inima mea. \nVă mulțumesc. \nIonuț Neagu, senator AUR, Circumscripția electorală nr.15 Covasna \nDomnul Vasile Dîncu: \nMulțumim foarte mult, domnule senator. \nÎl invit la cuvânt pe domnul senator Ștefan Pălărie. \nDomnul Ştefan Pălărie: \nDomnule președinte de ședință, \nStimate colege, \nStimați colegi, \nDeclarația mea politică din această săptămână se numește „Educație versus sănătate. De ce \ntrebuie să alegem?”. \n  - 24 -  Vreau să-mi încep declarația insistând pe importanța zilei de vineri, 15 octombrie, când este \norganizată proba scrisă pentru ocuparea posturilor de directori și directori adjuncți din sistemul școlar. \nInsist de fiecare dată când am ocazia pe importanța acestor concursuri, pentru că eliminarea politicii \ndin școli este un obiectiv major asumat de  USR PLUS și este și o luptă personală pe care am \nîncrederea că o vom câștiga, chiar dacă inițiativa mea îi supără în mod particular pe cei obișnuiți cu \nstilul vechi de a face politică, inclusiv în locurile unde n-ar trebui să facă politică. Repet, de câte ori am \nocazia, că examenul trebuie organizat cu responsabilitate, urmând strict și corect o metodologie bine \nstabilită. Sper ca vineri să nu primesc prea multe mesaje de nemulțumire după examen, însă, dacă \ntotuși apar nereguli, nu o să ezit să le fac publice. \nPerioada actuală este extrem de complicată. Multe activități sunt puse sub semnul întrebării. \nAșa a apărut și dilema educație versus sănătate. \nÎn ultima săptămână au circulat în spațiul public multe teorii despre cum ar trebui gestionată \nsituația școlilor. Părinții, profesorii și Ministerul Educației au fost puși în fața unei alegeri dificile, dacă \nnu chiar imposibile. Cum e mai bine să procedezi? Îți ții copilul acasă și riști ca educația care i se oferă \nsă nu fie eficientă sau îți trimiți copilul la școală și riști să se îmbolnăvească și să aducă virusul în \ncasă? Școala trebuie menținută deschisă, dar nu cu orice preț. Este o concepție greșită că închiderea \nșcolilor nu afectează, de exemplu, economia la fel de mult ca închiderea restaurantelor sau mallurilor. \nPe termen scurt, da, argumentul este valid, dar pe termen lung este dezastruos: pentru economie, \npentru societate, pentru noi toți. Lipsa continuității îi derutează pe elevi, le scade concentrarea și le \ncrește gradul de nemulțumire. Închiderea școlilor poate diminua, într-adevăr, răspândirea virusului, dar \ndegeaba închidem doar școlile, dacă răspândirea COVID nu este încetinită și în celelalte sectoare. \nSchimbările acestea nu mai pot fi făcute la fel de radical ca la începutul pandemiei, când populația \naccepta mai ușor restricțiile. În cazul unei decizii concrete, lucrurile trebuie abordate cu prudență și \ncoordonat, cu obiective foarte precise legate de rata de incidență. \nEste adevărat că aprobarea testelor rapide cu salivă și achiziționarea a 70 de milioane de teste \ncare vor fi livrate DSP-urilor și împărțite în școli este un pas înainte. E util, e o metodă în plus de \nprevenție și precauție, dar e departe de a fi 100% eficientă. Sistemul de educație trebuie să aibă reguli \nmult mai predictibile după un an și jumătate de pandemie. Copiii și sănătatea lor sunt prioritățile \nnumărul unu pentru părinți. Vorbesc din proprie experiență. Haideți să fim coerenți în măsurile pe care \nle luăm și să nu mai sacrificăm copiii, bătrânii și bolnavii. \nVă mulțumesc foarte mult. \nȘtefan Pălărie, senator Circumscripția nr.42 București \n  - 25 -  Domnul Vasile Dîncu: \nVă mulțumim, domnule senator. \nO invit la cuvânt pe doamna Ionela-Cristina Breahnă-Pravăț. \nDoamna Ionela-Cristina Breahnă-Pravăț: \nMulțumesc, domnule președinte. \nO serie de aspecte, de întâmplări negative care au avut, săptămâna aceasta sau săptămâna \ntrecută, ca autori fie membri ai Partidului Național Liberal, fie membri ai partidului USR, fie membri \nai  Executivului  încă  aflat  la  guvernare,  aspecte  care  au  impactat  negativ  asupra  sistemului  de \nînvățământ în România, mă obligă să insist astăzi în declarația mea politică pe bătaia de joc care este \nadresată educației din România, de care suferă educația din România. \nMă refer aici la refuzul colegilor mei senatori din Comisia de buget de a amenda Legea nr.401 de \naprobare a Ordonanței de urgență nr.50, care vizează decontarea transportului în sensul de a aloca \nfinanțarea corespunzătoare pentru acest lucru și, evident, susținerea unei amânări total nejustificate în \nacest sens pentru dezbaterea acestui proiect legislativ. Mă refer, de asemenea, la inițiativa Executivului \nde a diminua bursele de merit. Mă refer la modul în care au înțeles Ministerul Educației și Ministerul \nSănătății să emită un ordin comun care, teoretic, ar trebui să protejeze sistemul de învățământ, modul \nîn care, lacunar, acest ordin a fost elaborat, modul în care autoritățile executive înțeleg să testeze doar \nelevii, nu și profesorii, conform prevederilor acestui ordin. Mai mult, reprezentanții direcțiilor de \nsănătate publică de la nivelul județelor din România interpretează total eronat prevederile acestui ordin \nși am înțeles că intenționează să testeze doar elevii simptomatici, deși la revenirea după cele opt zile de \ncarantină, la revenirea la școală, acest ordin prevede cu totul și cu totul altceva. \nDeci o serie de aspecte foarte, foarte importante, care doar în ultima săptămână demonstrează, \nrepet, bătaia de joc adusă la adresa sistemului de învățământ din România de către acești membri ai \ncoaliției actuale și, probabil, ai coaliției viitoare de guvernare. \nÎn acest context, stimate domnule președinte, stimați domni secretari, doamnelor și domnilor \nsenatori, stimați colegi, dragi băcăuani, declarația mea politică de astăzi se intitulează „Un stat eșuat \neste un stat în care educația nu a reprezentat o prioritate”. \nEducația reprezintă, sau ar trebui să reprezinte, în orice stat dezvoltat o prioritate, dacă \nvorbim despre un stat ancorat în realitate și orientat către viitor și către o evoluție internațională. \nAșadar, așa cum s-a mai afirmat și așa cum am mai afirmat, educația nu reprezintă doar fundamentul \nunei societăți, ci și viitorul națiunii. În secolul pe care-l traversăm, educația din România reprezintă, \ndin păcate încă, un sistem închistat și învechit care se bazează doar pe înzestrarea naturală a elevilor \nși pe devotamentul profesorilor. \n  - 26 -  Un sistem modern de învățământ, precum cele din țările occidentale, ar trebui să beneficieze de \no finanțare adecvată și substanțială, nu doar pentru a progresa, ci mai ales pentru a recupera decalajele \nmajore față de statele cu adevărat dezvoltate, iar din acest punct de vedere, așa cum am mai spus, \nniciun ministru al educației și niciun prim-ministru nu ar trebui să facă rabat în a pune educația pe \nprimul loc în prioritățile guvernamentale. \nStimați colegi, \nDin păcate, așa cum am spus, fosta, și probabil viitoarea, coaliție de guvernare nu a înțeles să \nprioritizeze învățământul, ci mai degrabă să-l condamne la subdezvoltare și subfinanțare constantă. \nAsta, deși traversăm o perioadă plină de provocări, în care dreptul constituțional al elevilor de a avea \nacces la educație este, oricum, extrem de constrâns, prin indiferența autorităților. \nMai mult decât atât, recent, elevii se confruntă, așa cum am precizat, cu probleme serioase \nprecum lipsa unui cadru legal care să reglementeze decontarea transportului către școală, lipsa unor \nmăsuri care să permită menținerea școlilor deschise în deplină siguranță și, nu în ultimul rând, cu \ndiminuarea cuantumului burselor școlare și a numărului de beneficiari ai acestora. \nDomnule prim-ministru, \nDomnule ministru al educației, \nAm atras atenția în repetate rânduri asupra faptului că subfinanțarea educației, mai ales în \naceastă perioadă, va avea drept consecință creșterea abandonului școlar, mai ales în mediul rural, în \nzonele de deal și de munte, acolo unde copiii deja fac eforturi suplimentare doar pentru a ajunge la \nunitățile de învățământ în care aceștia studiază. A abandona acum acești copii înseamnă să abandonăm \no generație deja puternic încercată. Sute de mii de copii din România cresc fără părinți, cresc fără \nșanse reale de a-și depăși statutul actual, iar singura speranță rămasă pentru a rupe acest lanț de \nneîmpliniri este reprezentată de către școală. \nV-ați propus, poate, să-i  lăsați și  fără  educație? Este inadmisibil  deja că refuzați mărirea \nalocațiilor, așa cum prevede legea! Mai nou vreți să diminuați și bursele de merit. Credeți că se \nnumesc acestea burse de merit întâmplător? \nDumneavoastră, domnule, încă, prim-ministru Cîțu, ce merite aveți din înălțimea funcției pe \ncare o dețineți? Sau ce merite ați avut dumneavoastră vreodată să ajungeți să conduceți o țară ca \nRomânia? Vă recomandă vreo bursă de merit primită vreodată? Vă recomandă și altceva în afara \ndistracțiilor de peste Ocean? \nStimați guvernanți, \nȘtiți foarte bine că, pe lângă rata abandonului școlar înregistrată la nivelul învățământului \npreuniversitar  din  România,  care  ne  poziționează  pe  podiumul  Uniunii  Europene,  avem  o  mare \nproblemă și cu rata abandonului școlar în învățământul universitar. Știați că 50% dintre studenții \n  - 27 -  români renunță deja la cursuri în primul an de studiu? Oare pe dumneavoastră, domnule profesor și \nministru Cîmpeanu, nu vă alarmează aceste statistici? Oare dumneavoastră, ca profesor universitar ce a \ndeținut și funcții de conducere importante în unități de învățământ superior de prestigiu, nu ați sesizat \ncă un număr important din studenții înscriși inițial în anul I de studiu nu se mai regăsesc pe lista \ncursanților din anii terminali de studiu? Refuz să cred că la cursurile dumneavoastră sala este plină, că \ntoți studenții sunt extrem de ancorați și implicați în derularea activităților didactice derulate conform \nmetodologiilor în vigoare, ori învechite, ori modificate conform unor principii total neancorate în \nrealitatea vremurilor curente. \nV-ați rupt de realitate, v-ați închis, domnule prim-ministru și domnule ministru al educației, în \nPalatul Victoria și clamați adevărul absolut, aceasta în timp ce guvernați dezastrul absolut, într-un stat \npe care l-ați blocat între incompetență și nepăsare. \nCristina Breahnă-Pravăț, senator PSD de Bacău \nVă mulțumesc. \nDomnul Vasile Dîncu: \nMulțumim, doamna senator. \nÎl invit la microfon pe domnul senator Andrei Hangan. \nDomnul Andrei Hangan: \nMulțumesc, domnule președinte. \nDeclarația politică de astăzi are ca titlu „Salvăm pădurile României!”. \nDe când mi-am început mandatul de senator al României, am folosit constant instrumentele \ndemocratice pe care această demnitate publică mi le oferă. Am adresat întrebări și interpelări către \nMinisterul Mediului și m-am implicat, totodată, în inițiativele care au avut ca obiect combaterea \ntăierilor de pădure și transporturilor ilegale de material lemnos. \nVreau să fac un apel către români acum. \nNoi, cei de la Alianța pentru Unirea Românilor, nu folosim tactica promisiunilor goale. Ne-am \nangajat să facem un lucru și-l vom duce la bun sfârșit. \nFenomenul tăierilor ilegale de lemn crește alarmant în România postdecembristă. Cu fiecare zi \ncare trece, beneficiarii acestui fenomen ilegal profită de lacunele legislative și de lipsa de coloană \nvertebrală a autorităților. De aceea, alături de colegii mei parlamentari din AUR, am propus instituirea \nunui moratoriu de zece ani privind limitarea exploatării masei lemnoase la necesarul de consum intern. \nO strategie forestieră națională, pe care România n-o are nici până acum, trebuie, fără doar și \npoate, să includă o astfel de măsură. În acest sens, AUR a organizat o dezbatere publică, având ca \ninvitați activiști de mediu, membri ai societății civile, reprezentanți ai Romsilva, ai firmelor exploatatoare, \n  - 28 -  dar și parlamentari ai României. Acesta reprezintă, stimați colegi, primul pas real în procesul pe care \nnimeni, în decursul ultimilor 30 de ani, nu a avut curajul, voința sau interesul să-l demareze. \nDupă  cum  ne-am  asumat,  defrișăm  tentaculele  mafiei  pădurilor  din  România,  fără  nicio \nexcepție! Dacă statul nu se implică, cineva trebuie să o facă! Îmi doresc ca acum, în ultimul ceas, \nautoritățile competente să ni se alăture în acest demers și, împreună, să putem însănătoși domeniul \nsilvic din România, bolnav de atâția ani de corupție severă în formă continuată. \nVă mulțumesc. \nSenator de Brăila, Andrei Hangan \nDomnul Vasile Dîncu: \nMulțumesc foarte mult, domnule senator. \nÎl invit la cuvânt pe domnul senator Cristinel Berea. \nDomnul Cristinel-Gabriel Berea: \nVă mulțumesc, domnule președinte de ședință. \nStimați colegi, \nAduc în atenție un fenomen îngrijorător pe care l-am identificat în municipiul Iași, dar care \neste, cu siguranță, prezent și în celelalte mari orașe ale țării: accidentele grave care duc la pierderi de \nvieți omenești sunt din ce în ce mai frecvente. \nÎn luna septembrie au avut loc nouă astfel de incidente în Iași, ce au implicat pietoni care \ntraversau regulamentar și conducători auto care ori nu au acordat prioritate, ori au avut viteză prea \nmare. Un caz șocant este spulberarea unui cetățean pe trecerea de pietoni, pe unul dintre principalele \nbulevarde ale orașului, de către un tânăr care gonea cu peste 150 de kilometri la oră. \nTeribilismul, însoțit de nerespectarea regulilor de circulație și neatenția duc la tragedii ce ar \nputea fi evitate. Suntem pe primul loc în Uniunea Europeană în ceea ce privește rata de mortalitate în \ncazul accidentelor rutiere, iar cifrele indică o creștere progresivă a numărului de accidente de la an la \nan. De asemenea, 35% dintre aceste accidente implică și pietonii. \nStatul are obligația să intervină prin toate mijloacele de care dispune. Am trimis o scrisoare \ndeschisă către administrația locală pentru luarea unor măsuri de urgență pentru sporirea siguranței \npietonilor și am depus o interpelare și către ministerul de resort pentru a începe demararea unui \nprogram de conștientizare și educare a cetățenilor în ceea ce privește siguranța rutieră. \nNu  mai  putem  privi  impasibili  carnagiul  de  pe  șosele.  Suntem  responsabili  cu  toții,  prin \nmandatul cu care am fost învestiți, să găsim soluții la problemele cu care se confruntă societatea. \nInconștiența la volan trebuie să fie sancționată aspru, iar autoritățile trebuie să ia toate măsurile de \nprecauție pentru a diminua impactul unor astfel de accidente. \n  - 29 -  În toate orașele europene, trecerile de pietoni sunt riguros semnalizate și protejate prin semnale \nluminoase, tactile și audio, prin supraînălțări și limitatoare de viteză. Este momentul să începem să \ndevenim cu adevărat un stat european, în care să nu se mai moară pe o banală trecere de pietoni. \nFac un apel la responsabilitate atât către conducătorii auto, cât și către instituțiile statului. \nRomânia trebuie să-și ia angajamentul de a reduce drastic numărul de accidente pe drumurile publice! \nMulțumesc. \nDomnul Vasile Dîncu: \nVă mulțumim, domnule senator. \nȘi-l invit la cuvânt pe domnul senator Sorin-Cristian Mateescu. \nDomnul Sorin-Cristian Mateescu: \nMulțumesc, domnule președinte. \nStimați senatori, \nDoamnelor și domnilor senatori, \nTitlul declarației mele politice de astăzi este „Apusul elitelor în era Iohannis”. \nÎn plină perioadă de criză economică, medicală, financiară, domnul președintele Klaus Iohannis \neste cel care, prin jocurile sale de președinte-manipulator, își vede egoist interesul personal în detrimentul \nnațiunii, care a avut încredere în el în două rânduri. Modul său de a controla scena politică guvernamentală \nși parlamentară este un hibrid între jocul dominoului practicat de domnul fost președinte, ex-președinte, Ion \nIliescu și impunerea locomotivei după modelul ex-președintelui Traian Băsescu. \nPrin scenariile impuse de Iohannis fie în 2015, după tragicul eveniment de la „Colectiv”, fie în \n2021, Partidul Național Liberal este la apusul existenței sale parlamentare, asistând astfel la o decimare \na  elitelor  la  nivelul  partidului.  În  speță,  PNL-ul  își  asumă  cu  aroganță  decimarea  propriilor \nparlamentari și a activiștilor de partid prin marginalizare decizională. \nPromovarea  nonvalorilor  în  perioada  de  pandemie  medicală  prin  ocuparea  unor  funcții \ndecizionale  de către persoane care nu au experiență publică, cu toate că PNL a avut elite decizionale la \nnivelul eșaloanelor 2 și 4 din partid, demonstrează că domnul Iohannis calcă pe urmele fostului președinte \nEmil Constantinescu, care a decimat, la rândul său, PNȚCD-ul și Convenția Democrată Română. \nÎncăpățânarea  tipică  unui  profesor  de  fizică,  care  vede  responsabilitatea  publică  doar  din \nperspectiva statistică și gravitațională, nu și din viziunea rațională și patriotică față de poporul de care \naparține, face din președintele Iohannis omul care nu înțelege rolul său politic și care va contribui, \nalături de stafful care-l consiliază, la decimarea valorilor și a existenței viitoare a acestei națiuni. \nStimați senatori, \nVa trebui să înțelegeți că un președinte de țară nu este doar o locomotivă care să tragă doar \npentru un singur vagon, ci trebuie să fie liantul pentru 19 milioane de vagoane. Când vor înțelege \nacestea și colegii din PNL, sper să nu fie prea târziu. \n  - 30 -  Vă mulțumesc. \nSenator AUR de Constanța, Sorin-Cristian Mateescu \nDomnul Vasile Dîncu: \nVă mulțumim, domnule senator. \nCu aceasta, constat că lista… \n(Intervenție neinteligibilă a doamnei Diana Iovanovici-Șoșoacă.) \nSunteți pe listă? V-ați înscris, doamna… \n(Replică neinteligibilă a doamnei Diana Iovanovici-Șoșoacă.) \nSă zicem, dar vă rog să… vă rog să vă încadrați în timp. \nȘi am o rugăminte suplimentară: să nu ne suspende încă o dată YouTube-ul nostru! \nDoamna Diana Iovanovici-Șoșoacă: \nDomnule președinte, conform art.72 din Constituția României, avem imunitate parlamentară cu \nprivire la declarații și opinii politice. \nVă mulțumesc frumos. \nDeclarație politică – titlul declarației este „De ce este nevoie să moară oameni?”. \nStimați colegi senatori, \nFiecare persoană are dreptul de a alege ce să facă cu propriul corp și cu propria sănătate. Nu vă \nlăsați manipulați de presa aservită puterii politice și medicii care aparțin puterii politice care vă mint că \nsunteți vinovați de infectarea celor din jur. Este o minciună. Vaccinații transmit COVID-ul, se pot \nîmbolnăvi și pot și muri. Așa că, vaccinat sau nevaccinat, tot același lucru este. Vezi intervenția \ndomnului profesor doctor Cercel în Senatul României. Diferența este că vaccinarea anti-COVID are \nefecte  adverse  necunoscute,  este  în  stadiu  experimental,  iar  efectele  adverse  cunoscute  sunt \ncatastrofale, chiar deces. \nProblema nu vine de la cetățeni, ci de la puterea politică, care nu și-a îndeplinit obligațiile, nu a \naccesat fondurile europene pentru a administra pandemia, nu a ajutat spitalele cu nimic. Oamenii mor \npentru că nu sunt tratați. România nu aduce tratamentele din Uniunea Europeană, își lasă bolnavii de \npneumonie în frig, neînveliți, cu ușile deschise la module pentru că altfel explodează oxigenul. În alte \ninstituții  sanitare  n-au  nici  oxigen,  deși  acesta  poate  fi  accesat  de  la  Oltchim  Râmnicu  Vâlcea. \nInstitutul Cantacuzino poate produce vaccin, inclusiv polidin și cantastim, Antibiotice Iași și Cluj pot \nproduce toate medicamentele de care avem nevoie, dar puterea politică nu vrea! \nPentru că morții produc bani pentru ei! Ăsta este adevărul! \nAvem vaccin românesc la Timișoara, vaccinul oncogen, produs de doctorul Virgil Păunescu, \ndar statul nu vrea să-l producem, și asta de peste un an. \n  - 31 -  Nu  avem  personal  sanitar,  nu  avem  spitale  modernizate,  nu  avem  aparatură,  nu  avem \nmedicamente, nu avem medici de familie care să trateze bolnavii la domiciliu, așa cum se întâmplă în \nalte țări. Avem mulți medici morți de frică, ceea ce este în contradicție cu profesia de medic. Presa \ninstituie teroarea, plătită de Guvern. \nOamenii mor pentru că nu au acces la tratament și nu sunt primiți în spitale. Există cazuri \nde  medici  de  familie  care  nu  acordă  îngrijiri  medicale  persoanelor  nevaccinate.  Aceasta  este \ntentativă de omor, dragi medici! \nLa ATI a fost mereu plin și înainte de pandemie, pentru că nu avem paturi suficiente. Ăsta este \nadevărul. Dar nu investim nimic. Puterea politică fură imens din fondurile sănătății, pentru că mulți au \nsocietăți  comerciale  care  se  ocupă  cu  distribuirea  medicamentelor,  aparatelor  și  dispozitivelor \nmedicale. De fapt, noi, poporul, suntem prinși la mijloc, pentru interese financiare. \nEste nevoie să moară oameni pentru ca cei bogați să devină și mai bogați și Big Pharma să \nconducă. Uitați-vă la Pfizer câte miliarde de euro are profit de pe urma pandemiei. \nȘi  nimeni  de la putere și  din  spitale nu vă spune care sunt posibilele efecte adverse ale \nvaccinării. Nu se face prevenție: vitamina D, vitamina C, zinc. Antivirale. Avem remedii. Nu le dorim. \nSistemul de sănătate de stat se va privatiza și Big Pharma va fi cea care va comanda cum va dori. \nDe fapt, 300 de morți pe zi nu sunt mulți, pentru că înainte de pandemie mureau peste 20 000 de \noameni în fiecare lună de diverse boli sau de moarte naturală. Acum mor 350 de bolnavi de cancer pe \nzi pentru că nu sunt tratați. Acesta este dezastru. \nÎn tot acest timp, puterea politică se luptă pe ciolan și niciun partid nu are curajul să-și asume \nguvernarea, pentru că se gândesc că nu vor mai fi votați peste trei ani. De fapt, toți se gândesc la \ninteresele lor personale, de grup și de partid. Nu-i interesează poporul. Cine va avea verticalitatea, \nonoarea, demnitatea, empatia și respectul față de poporul român va accepta să preia guvernarea și, \nfără teroare și obligativități de acte medicale, să guverneze țara, să o scape, chiar dacă se va distruge \ntotal politic și uman. Pentru că țara este în faliment, suntem în colaps. Este nevoie de spirit de \nsacrificiu și iubire imensă față de țară și popor, chiar cu prețul dispariției totale din viața publică, \npentru că trebuie luate decizii care vor deranja, mai ales la nivel înalt și pe mulți din sistem, dar \ntrebuie apărat poporul și, mai ales, copiii. \nSăracii nu vor mai avea acces la serviciile medicale, doar cei cu bani vor fi privilegiați ai sorții. \nEste un adevăr crunt, vă doare, este de necrezut, dar este adevărul! \nAlege libertatea de a alege! Alege să fii corect informat! Alege să gândești! \nCogito, ergo sum! \nVă mulțumesc. \nSenator neafiliat Diana Iovanovici-Șoșoacă \n  - 32 -  Mulțumesc frumos, domnule președinte. \nDomnul Vasile Dîncu: \nVă mulțumim, doamna senator. \n(Replică neinteligibilă a doamnei Diana Iovanovici-Șoșoacă.)  \nNu ne închide de data asta. \nMulțumim, doamna senator. \nAu mai depus declarații politice în scris, pe lângă senatorii care le-au prezentat în cadrul \nacestei sesiuni, următorii senatori: \n- domnii Paul Stănescu, Stan V. Ioan, Bodog Florian-Dorel, Laura Georgescu, Genoiu Mihail, \nMutu Gabriel, Mocioalcă Ion, Dogariu Eugen, Mirea Siminica, Ion Prioteasa – din partea Grupului \nPartidului Social Democrat; \n- din partea Partidului Național Liberal – Bumb Sorin-Ioan și Hatos Adrian; \n- din partea USR – domnul Bordei Cristian, domnul Bodea Marius și domnul Popescu Ion-Dragoș; \n- din partea Grupului AUR a mai depus în scris doamna Rodica Boancă. \nȘi, din partea Grupului Partidului Social Democrat, doamna Gabriela Firea. \nCu aceasta, declar închisă sesiunea de declarații politice din data de 13.10.2021. \nVă mulțumesc. \n* \nPAUZĂ \nDoamna Anca Dana Dragu: \nBună ziua! \nStimați colegi, \nDoamnelor și domnilor senatori, \nDeclar deschisă ședința plenului Senatului de astăzi, 13 octombrie. \nȘedința este condusă de subsemnata, Anca Dragu, președintă a Senatului, asistată de domnul \nsenator Sorin Lavric și domnul senator Dan Ivan, secretari ai Senatului. \nOrdinea de zi pentru ședința plenului de astăzi, precum și programul de lucru, stabilite de \nBiroul permanent și Comitetul liderilor, au fost distribuite și afișate pe pagina de internet a Senatului. \nDoamnelor și domnilor senatori, \nContinuăm lucrările și vă reamintesc că, potrivit dispozițiilor art.111 și 136 din Regulamentul \nSenatului, în situații excepționale ședințele plenului Senatului se desfășoară prin mijloace electronice, \niar dezbaterea și adoptarea inițiativelor legislative se vor face printr-o procedura simplificată. \n  - 33 -  În cadrul ședinței de plen de astăzi se vor desfășura dezbaterile asupra punctelor înscrise pe \nordinea de zi, iar votul final asupra acestor puncte se va da într-o ședință consacrată acestui scop, \nconform programului de lucru stabilit de Biroul permanent al Senatului și de Comitetul liderilor. \nTrecem la ordinea de zi. \nLa  punctul  1  avem  Propunerea  legislativă  pentru  modificarea  Legii  educației  naționale \nnr.1/2011. (L389/2021) \nRaportul  Comisiei  pentru  învățământ,  tineret  și  sport  este  de  admitere,  cu  amendamente \nadmise, a propunerii legislative. \nAceasta face parte din categoria legilor organice. \nSenatul este Cameră decizională. \nÎncepem dezbaterile. \nDau cuvântul doamnei senatoare Liliana Sbîrnea. \nVă rog. \nDoamna Liliana Sbîrnea: \nMulțumesc, doamna președintă. \nPropunerea legislativă are drept finalitate introducerea educației financiare în învățământul \npreuniversitar. Inițiativa a fost scrisă de un grup de deputați ai Partidului Social Democrat la care a \naderat și un senator al Partidului Național Liberal. \nEste o inițiativă foarte bună, deoarece, în aceste vremuri, când prețurile explodează, când \nsalariul îngheață, că, vorba aceea, vine iarna, oamenii ar trebui să știe cum pot economisi și cu atât \nmai mult cei care sunt pe băncile școlii trebuie să învețe ce este acela un credit, ipotecar, de nevoi \npersonale, sau ce-i acela un leasing. La fel de important, trebuie să știe ce este un card de debit, \ndar și ce este un IFN. \nAvând în vedere aceste considerente, Grupul Partidului Social Democrat va vota pentru. \nVă mulțumesc. \nDoamna Anca Dana Dragu: \nMulțumesc. \nDau cuvântul doamnei Monica Anisie, președinta Comisiei pentru învățământ. \nVă rog. \nDoamna Monica-Cristina Anisie: \nBună ziua, stimați colegi! \nBună ziua, doamna președintă! \nVă mulțumesc. \n  - 34 -  Propunerea legislativă are ca obiect de reglementare, modificarea Legii educației naționale \nnr.1/2011, având drept finalitate introducerea educației financiare în învățământul preuniversitar alături \nde educația antreprenorială și cea juridică. \nÎn cadrul dezbaterilor s-au formulat amendamente, care, supuse votului, au fost admise și fac \nreferire la dobândirea competențelor juridice și etice alături de cele financiare și antreprenoriale, care \nreprezintă  un  prim  pas  către  stabilirea  unei  perspective  solide  a  tânărului  privind  rolul, \nresponsabilitățile și capacitățile acestuia de a iniția și dezvolta o afacere. \nNu este suficient ca tinerii să dobândească numai competențe antreprenoriale, să știe cum să \nadministreze o afacere din punct de vedere financiar, ci este nevoie să înțeleagă și să integreze și \ncomportamente responsabile din punct de vedere juridic. \nÎn anul 2018, într-un studiu lansat privind competențele-cheie pentru învățarea pe tot parcursul \nvieții, Comisia Europeană califică drept necesare, încă din primii ani de studiu, și cunoștințele juridice. \nComisia  pentru  învățământ,  tineret  și  sport  supune  spre  dezbatere  și  adoptare  plenului \nSenatului, raportul de admitere, cu amendamente admise, precum și propunerea legislativă. \nPartidul Național Liberal votează pentru. \nVă mulțumesc. \nDoamna Anca Dana Dragu: \nMulțumesc. \nDau cuvântul domnului senator Mateescu. \nVă rog. \nDomnul Sorin-Cristian Mateescu: \nMulțumesc, doamna președinte. \nOnorat prezidiu, \nDoamnelor și domnilor senatori, \nConsider  că  această  inițiativă  legislativă,  cu  amendamentele  introduse,  este  bine-venită  în \ncontextul actual al formării tinerei generații. \nÎntr-o societate în schimbare este nevoie de adaptarea și formarea echilibrată a elevilor în \nsistemul preuniversitar, în domenii precum educația financiară și juridică. \nSunt  necesare  ca  elemente  de  competență  antreprenorială,  management  de  echipă,  tehnici \nintroductive de natură financiară de genul: ce este un buget de stat, ce înseamnă cheltuieli și venituri \nale unei familii, instituții publice sau persoane juridice. \nSunt bazele creionării unui cetățean informat și pregătit pentru viață. \nCa jurist, nu pot să nu apreciez introducerea conceptului de program de educație juridică, \nabsolut  necesar  pentru  cunoașterea  drepturilor  și  libertăților  juridice  consacrate  în  Constituția \n  - 35 -  României,  modul  de  a  învăța  noțiuni  esențiale  privind  cum  se  elaborează  un  proiect  de  lege, \nrespectarea legilor și cum ar trebui acestea respectate de către toți cetățenii. \nEducația și obținerea unor competențe juridice de către tinerii liceeni și nu numai contribuie la \npregătirea inițială pentru a înțelege mai bine noțiunea de drept penal, drept civil, drept comercial sau \nadministrativ, pe care le vor învăța la o facultate de profil. \nNu în ultimul rând, introducerea acestor discipline va contribui la formarea unui tânăr cetățean \neducat, care va ști de ce este nevoie să participe activ la viața socială, politică, la scrutinele electorale \npentru a selecta pe baza informațiilor din disciplinele de mai sus, politicieni care sunt absolut necesari \nbunăstării unui popor. \nVă mulțumesc. \nDoamna Anca Dana Dragu: \nMulțumesc, domnule senator. \nDau cuvântul domnului senator Ștefan Pălărie. \nVă rog. \nDomnul Ștefan Pălărie: \nMulțumesc, doamna președinte. \nStimate colege, \nStimați colegi, \nReferitor  la  inițiativa  L389/2021,  găsim  ca  fiind  salutară  necesitatea  cunoștințelor  și \ncompetențelor financiare, juridice și antreprenoriale. De ce? Vedem din ce în ce mai mulți tineri, care \ndupă ce-și finalizează studiile, se angajează și după câțiva ani de muncă, nu reușesc să economisească \nniciun ban sau nu prioritizează economisirea. Vedem, de asemenea, că una dintre cele mai mari investiții \nîn rândul tinerilor este achiziționarea unei mașini, un bun care nu de fiecare dată este indispensabil. Ar \nputea fi indispensabil, dacă, într-adevăr, acei tineri achiziționează autovehiculul pentru a fi șofer de Uber \nsau pentru a realiza venituri mai departe cu această investiție. Dar, din păcate, cei mai mulți dintre ei o \nachiziționează, inclusiv împrumutându-se pentru a avea o mașină nouă, pe care apoi nu o folosesc. \nTinerii nu au cunoștințe financiare elementare după terminarea liceului și de multe ori nu \nștiu să gestioneze cu adevărat resursele. Câteva alegeri proaste în tinerețe pot să ajungă să distrugă \nviața  tânărului,  pe  când  alegerile  financiare  responsabile  pentru  investiții  informate  pot  să  le \nasigure o uriașă liniște pe viitor. \nDin acest motiv, subiectul este unul cât se poate de benefic. \nDar dacă tot vorbim de conținuturile educaționale practicate de învățământul din România, o să \nprofit de ocazie că mă aflu aici să atrag atenția asupra temei extrem de dureroase a planurilor-cadru \n  - 36 -  pentru învățământul liceal, planuri-cadru care au fost amânate ani de zile, în așa fel încât nici măcar \ndupă 10 ani noi nu am ajuns la o actualizare și conectarea învățământului gimnazial cu cel liceal. \nIeri am fost într-o librărie și am achiziționat un manual. Și o să-mi permit să vi-l arăt și \ndumneavoastră. Este manualul de informatică de clasa a IX-a, iar pe coperta lui, dacă nu se vede foarte \nbine, poate sunt colegi care sunt la distanță, se află un monitor cu tub catodic, care nu se mai produce \nde vreo 10 ani și, de asemenea, o mână dibace care susține o dischetă, faimoasa dischetă de 3,5 inchi, \ncu capacitate de 1,44 megabiți, o capacitate pe care nici măcar o fotografie făcută cu telefonul mobil \nde astăzi nu ar intra. Pe ceea ce ar trebui să fie coperta viitorului, inteligența artificială, aplicații de tip \ncloud, noi avem de fapt poze ale muzeului, ale unor artefacte pe care nu le găsim nici în muzeu. Asta \neste ceea ce-i învățăm pe copiii noștri la clasa a IX-a sub materia triumfalistă numită „informatică”. \nDeci, dacă tot ne apucăm de conținuturi, haideți să facem curățenie în ceea ce învață astăzi \ncopiii din România. \nMulțumesc tare mult. (Aplauze.) \nDoamna Anca Dana Dragu: \nMulțumesc, stimați colegi, și vă mulțumesc pentru consistența dezbaterii pe un subiect atât \nde important. \nAm încheiat aici dezbaterile asupra acestui punct al ordinii de zi. \nInițiativa legislativă rămâne la vot final. \n* \nStimați colegi, la punctele de la 2 la 8 ale ordinii de zi avem aprobarea procedurii de urgenţă \npentru dezbaterea şi adoptarea următoarelor iniţiative legislative: \n- Proiectul de lege privind căutarea persoanelor dispărute. (b456/2021) \n- Proiectul de lege pentru aprobarea plății cotizației anuale a României la bugetul comun al \nCentrului de Excelență pentru Managementul Crizelor și Răspuns la Dezastre (Crisis Management and \nDisaster  Response  Center  of  Excellence),  precum  și  pentru  completarea  Ordonanței  Guvernului \nnr.41/1994 privind autorizarea plății cotizațiilor la organizațiile internaționale interguvernamentale la \ncare România este parte. (b470/2021) \n- Proiectul de lege pentru ratificarea Tratatului dintre România şi Regatul Haşemit al Iordaniei \nprivind extrădarea, semnat la Amman la 4 aprilie 2021. (b468/2021) \nAdoptat de Camera Deputaților. \n- Propunerea legislativă privind exploataţiile de creştere a suinelor şi de combatere a pestei \nporcine în România. (b388/2021) \n  - 37 -  - Propunerea legislativă privind aprobarea plăţii cotizaţiei anuale de participare a Autorităţii \nElectorale  Permanente  ca  membru  cu  drepturi  depline  la  Reţeaua  de  Competenţe  Electorale \nFrancofone (RECEF). (b391/2021) \n-  Propunerea  legislativă  pentru  plafonarea  prețurilor  la  energie  electrică  și  gaze  pentru \nconsumatorii casnici. (b413/2021) \n- Propunerea legislativă privind stabilirea măsurilor de sprijin a întreprinderilor mici și mijlocii \na căror activitate este afectată de creșterile de prețuri și tarife la energie, gaze și combustibil. (b430/2021) \nUrmează  să  supunem  votului  aprobarea  procedurii  de  urgență  pentru  fiecare  inițiativă \nlegislativă în cadrul sesiunii de vot final într-o ședință viitoare. \n* \nLa punctele de la 9 la 13 ale ordinii de zi avem Proiecte de hotărâre privind exercitarea \ncontrolului  de  subsidiaritate  şi  proporţionalitate  conform  Protocolului  nr.2  din  Tratatul  de  la \nLisabona,  respectiv,  Proiect  de  hotărâre  privind  consultarea  parlamentelor  naționale  conform \nProtocolului  nr.1  din  Tratatul  de  la  Lisabona,  care  se  regăsesc  afișate  pe  pagina  de internet  a \nSenatului, după cum urmează. \nLa  punctul  9  de  pe  ordinea  de  zi  avem  Proiect  de  hotărâre  referitoare  la  Propunerea  de \nRegulament  al  Consiliului  privind  instituirea  și  funcționarea  unui  mecanism  de  evaluare  și \nmonitorizare în vederea verificării aplicării acquis-ului Schengen și de abrogare a Regulamentului \n(UE) nr.1053/2013 – COM(2021) 278 final. \nRaport: Comisia pentru afaceri europene. \nÎncepem dezbaterile și dau cuvântul domnului senator Angel Tîlvăr, președintele Comisiei \npentru afaceri europene. \nVă rog. \nDomnul Angel Tîlvăr: \nVă mulțumesc foarte mult, doamna președinte. \nȘi, așa cum ați spus și dumneavoastră, noi am fost chemați să ne pronunțăm în ceea ce privește \nperspectiva comisiei noastre pe documentele pe care le avem în dezbatere și, din acest punct de vedere, \nnoi am adus în fața plenului o opinie, cu câteva observații. Vreau să vă spun că această opinie a fost \nadoptată în cadrul comisei, cu unanimitatea voturilor colegilor prezenți, și am să dau câteva elemente \ncare să fie, cred eu, importante pentru colegi atunci când vom supune votului plenului Senatului României. \nÎn  primul  rând,  voi  începe  a  spune  că  prezenta  propunere  respectă  subsidiaritatea  și \nproporționalitatea și în cadrul dezbaterilor care au avut loc în cadrul comisiei noi ne-am exprimat \nîngrijorarea vizavi de eliminarea domeniilor de evaluare, întrucât nu este limitat domeniul evaluărilor \n  - 38 -  Schengen la acquis-ului Schengen în mod expres, iar discuțiile despre conexiunea Schengen și azil au \narătat poziții uneori divergente între statele membre. \nTotodată, apreciem că în propunerea de Regulament se menționează explicit că pentru statele \ncare au fost evaluate pozitiv nu ar trebui lansată o nouă procedură de verificare, lucrul pe care-l susținem. \nAm salutat propunerile de eficientizare a cadrului juridic actual în domeniul Mecanismului de \nEvaluare, aceasta fiind, practic, substanța COM-ului respectiv și monitorizare Schengen, în principal, \nîn ceea ce privește necesitatea de a eficientiza procesul de la ritmul de adoptare a rapoartelor la \nîmbunătățirea etapei de monitorizare ulterioară a evaluărilor. \nTotodată, vreau să atrag atenția, așa cum am făcut-o și acum patru săptămâni când un subiect \nlegat de Schengen, din nou, a fost în  atenția plenului Senatului, că mai multe state membre au \ncontinuat,  în  ultimii  cinci  ani,  să  prelungească  controalele  la  frontierele  interne,  iar  pe  fondul \npandemiei COVID-19, tot mai multe au reintrodus controale la frontiere interne, încălcând codul \nfrontierelor Schengen care prevede o limită de doi ani de la reintroducerea controalelor. \nAcestea fiind spuse, din nou vreau să spun că această opinie, cu observații, a fost adoptată cu \nunanimitatea colegilor prezenți la ședința Comisiei pentru afaceri europene din Senatul României. \nVă mulțumesc frumos, doamna președintă. (Aplauze.) \nDoamna Anca Dana Dragu: \nMulțumesc, domnule președinte. \nDau cuvântul domnului Titus Corlățean. \nVă rog, domnule senator. \nDomnul Titus Corlățean: \nMulțumesc, doamna președinte. \nStimați colegi, \nE o temă importantă, e un proiect de Regulament, raportul a fost prezentat de președintele \nComisiei pentru afaceri europene, nu vreau în niciun caz să reiau aceste chestiuni. \nComisia de politică externă a fost solicitată pentru un aviz. Ce-a fost important pentru noi și, de \nasemenea, avizul a fost adoptat, în unanimitate, de membrii comisiei, au fost două plus una chestiuni \nsemnalate.  Una  a  fost  menționată  explicit  de domnul  președinte  Tîlvăr,  faptul  că  propunerea  de \nRegulament menționează explicit că statele care au fost anterior evaluate pozitiv nu trebuie să intre \nîntr-o nouă procedură de verificare. \nNu e întâmplătoare această remarcă, pentru că termenele pentru care era valabilă evaluarea de \nprin 2010 – 2011 s-au cam dus. Și atunci, această propunere de Regulament menține un act de echitate, \naș spune, pentru un stat cum este România și mai sunt și altele. \n  - 39 -  Și cea de a doua chestiune pe care aș vrea s-o menționez explicit, de asemenea, de interes \npentru România, faptul că noua strategie conține și o secțiune distinctă dedicată finalizării procesului \nde extindere în care se subliniază că viitorul Schengen trebuie să fie marcat de extinderea către acele \nstate  membre  ale  Uniunii  Europene,  care  nu  fac  încă  parte  din  spațiul  de  liberă  circulație,  deși \nîndeplinesc condițiile necesare și sunt pregătite pentru aderare. \nRegulamentul va fi un test. Adoptarea Regulamentului, din acest punct de vedere, va fi un test, \npentru că guvernele vor trebui să se pronunțe pe această dispoziție din propunerea de Regulament, mai \nales că Comisia invită Consiliul UE să ia măsurile necesare pentru ca Bulgaria, România și Croația să \ndevină parte a zonei, fără controale la frontiere interne ale statelor membre. Lucrul important. \nȘi ultima chestiune: reiterez și eu din perspectiva Comisiei de politică externă, dar și a \nGrupului PSD acea îngrijorare menționată de președintele Comisiei afacerilor europene privind \neliminarea  domeniilor  de  evaluare  explicită,  pentru  că  acest  lucru  poate  să  genereze  niște \ncomportamente și evaluări arbitrarii. \nNu mai intru în detalii. \nCert este că proiectul de hotărâre este unul corect, solid și vă invităm să votăm, în numele \nSenatului României, această poziție care va fi comunicată la Bruxelles. \nVă mulțumesc. \nDoamna Anca Dana Dragu: \nMulțumesc. \nNu mai sunt intervenții pe acest punct al ordinii de zi. \nProiectul de hotărâre rămâne la vot final. \n* \nLa punctul 10 de pe ordinea de zi avem Proiect de hotărâre  referitoare la Propunerea de \nRegulament  al  Parlamentului  European  şi  al  Consiliului  de  modificare  a  Regulamentului  (UE) \n2020/2222 al Parlamentului European și al Consiliului în ceea ce privește infrastructura transfrontalieră \ncare leagă Uniunea de Regatul Unit prin legătura fixă pe sub Canalul Mânecii – COM(2021) 402 final. \nRaport: Comisia pentru afaceri europene. \nNu avem intervenții asupra acestui punct. \nProiectul de hotărâre rămâne la vot final. \n* \nLa punctul 11 de pe ordinea de zi avem Proiect de hotărâre referitoare la Propunerea de \nDirectivă a Parlamentului European și a Consiliului de modificare a Directivei 2009/65/CE în ceea ce \nprivește  utilizarea  documentelor  cu  informații  esențiale  de  către  societățile  de  administrare  a \norganismelor de plasament colectiv în valori mobiliare (OPCMV) – COM(2021) 399 final. \n  - 40 -  Raport: Comisia pentru afaceri europene. \nNu sunt intervenții asupra acestui punct. \nProiectul de hotărâre rămâne la vot final. \n* \n La  punctul  12  al  ordinii  de  zi  avem  Proiect  de  hotărâre  referitoare  la  Propunerea  de \nRegulament  al  Parlamentului  European  și  al  Consiliului  de  modificare  a  Regulamentului  (UE) \nnr.1286/2014 în ceea ce privește prelungirea dispozițiilor tranzitorii pentru societățile de administrare, \nsocietățile de investiții și persoanele care oferă consultanță cu privire la unități ale organismelor de \nplasament colectiv în valori mobiliare (OPCVM) și la unități ale non-OPCVM-urilor sau care vând \nastfel de unități – COM(2021) 397 final. \nRaport: Comisia pentru afaceri europene. \nNu sunt intervenții asupra acestui punct. \nProiectul de hotărâre rămâne la vot final. \n* \nLa punctul 13 și ultimul de pe ordinea de zi avem: \n– Proiect de hotărâre referitoare la Programul de convergență pentru 2021 – 2024; \n-  Comunicarea  Comisiei  către  Parlamentul  European,  Consiliu,  Banca  Centrală \nEuropeană, Comitetul Economic și Social European, Comitetul Regiunilor și Banca Europeană de \nInvestiții – Coordonarea politicilor economice în 2021: depășirea crizei provocate de pandemia de \nCOVID-19, sprijinirea redresării și modernizarea economiei noastre – COM(2021) 500 final; \n- Recomandarea de Recomandare a Consiliului în vederea încetării situației de deficit public \nexcesiv din România – COM(2021) 530 final; \n-  precum  și  Recomandarea  de  Recomandare  a  Consiliului   prin  care  se  emite  un  aviz  al \nConsiliului privind Programul de convergență al României pentru 2021 – COM(2021) 523 final. \nRaport: Comisia pentru afaceri europene. \nÎncepem dezbaterile și dau cuvântul doamnei senatoare Gabriela Crețu. \nVă rog, doamnă. \nDoamna Gabriela Crețu: \nMulțumesc, doamna președintă. \nStimați colegi, \nDiscutăm astăzi cu mare întârziere pachetul referitor la Semestrul european de primăvară, \nrespectiv analizele și recomandările legate de coordonarea economică în interiorul Uniunii Europene. \nPrincipalul reper legislativ pe care DG-ul, directoratele economice ale Comisiei îl au atunci când fac \naceste analize și recomandări, acceptate apoi de Consiliu, îl reprezintă Pactul de stabilitate și creștere. \n  - 41 -  Despre acesta vreau să vă spun câteva cuvinte. El este în negociere pentru a fi modificat. \nMotivul: condițiile sale sunt absolut arbitrare, adică cele 3% deficit, 60% datorie publică și nu au dus \nla stabilitatea dorită, economică și a sistemului monetar. Dovada: la criza financiară din 2008 – 2009 \nstatele care au fost cele mai cuminți și au respectat total condițiile pactului, respectiv Irlanda și Spania, \nau avut cel mai mult de suferit. Cele care l-au încălcat sistematic, fie negociindu-și deficite mai mari \nde 3%, cum a fost Franța, în mod repetat, sau având datoria publică cu mult peste 60% din PIB, au \ndepășit cu ușurință criza, pentru că, drept principiu, Pactul de stabilitate și creștere criminalizează ca \nfiind foarte rea datoria publică, dar ignoră total datoria privată. Or, ceea ce ne-a arătat criza e că \nsituația balanței de plăți este mult mai relevantă. Or, nu poți să ai echilibrul balanței de plăți ca țară în \ncurs de dezvoltare dacă nu investești, dacă nu te dezvolți, pentru că e definitoriu, toate țările în curs de \ndezvoltare au balanțe de plăți negative, în timp ce la nivelul Uniunii Europene, de exemplu, statele \ndezvoltate, Germania în primul rând, au excedente foarte mari ale balanței. \nÎn aceste condiții de care v-am vorbit, Comisia Europeană… Și mai trebuie să adaug ceva, \nPactul de stabilitate și creștere din cauza epidemiei este suspendat, a fost suspendat anul trecut și este \nîncă până în decembrie 2021. \nÎn aceste condiții, Comisia Europeană a declarat România în procedură de deficit excesiv, deși \nexistă alte 5 state care au avut deficite mult mai mari și 18 state care au datoria publică mult mai mare \ndecât România, iar premierul în exercițiu încă, domnul Florin Cîțu, a negociat singur, cel puțin asta a \nfost informația oficială pe care am primit-o de la membrii Guvernului, calendarul de reducere a acestui \ndeficit până în 2024. Deci acest calendar înseamnă supunerea la un pact care este suspendat din cauza \nepidemiei, în negociere de modificare, din cauză că este irelevant și are condiții arbitrare dovedite. \nÎn aceste condiții, el  devine complice la subminarea dezvoltării României,  pentru că acel \ncalendar este imposibil de respectat sau poate fi respectat doar dacă distrugem total serviciile publice, \nadică sănătatea, educația, serviciile sociale, aflate deja sub presiune din cauza epidemiei. Sau am putea \nsă ne întrebăm, de asemenea, dacă nu cumva acesta a fost planul, întrucât Guvernul, prin vară, se \nocupa  cu  privatizarea  sănătății,  în  loc  să  se  ocupe  cu  achiziția  de  medicamente  pentru  COVID, \nmedicamente despre care vedem că sunt atât de necesare astăzi. \nDeci suntem extrem de rezervați cu privire la programul pe care l-a prezentat Guvernul \nRomâniei – e al României, indiferent cine conduce  – Comisiei Europene și de felul în care a \nnegociat programul. \nMulțumesc. \nDoamna Anca Dana Dragu: \nMulțumesc. \nCred că procedura de deficit excesiv a fost deschisă prin 2019 pe execuțiile bugetare de atunci. \n  - 42 -  Am încheiat aici dezbaterile generale asupra acestui punct al ordinii de zi. \nProiectul de hotărâre rămâne la vot final. \n* \nDați-mi voie să citesc o notă pentru exercitarea de către parlamentari a dreptului de sesizare \na Curţii Constituţionale. \nÎn conformitate cu prevederile art.15 alin.(2) şi (3) din Legea nr.47/1992 privind organizarea şi \nfuncţionarea Curţii Constituţionale, s-a depus la secretarul general al Senatului, în vederea exercitării \nde către senatori a dreptului de sesizare a Curţii Constituţionale, următoarea lege: \n-  Lege  pentru  modificarea  și  completarea  Legii  nr.45/2009  privind  organizarea  și \nfuncționarea Academiei de Științe Agricole și Silvice „Gheorghe Ionescu-Șișești“ și a sistemului de \ncercetare-dezvoltare din domeniile agriculturii, silviculturii și industriei alimentare. \nTermenul pentru sesizare este de cinci zile pentru legile adoptate în procedură de drept comun \nde la data depunerii – astăzi, 13 octombrie 2021, iar termenul se calculează luând în considerare ziua \nanunţului, respectiv ziua de astăzi, 13 octombrie 2021. \nStimați colegi, \nOrdinea de zi fiind epuizată, declar închisă această ședință a Senatului. \nMulțumesc. \n \nȘedința s-a încheiat la ora 12.35. \n  - 43 -"
    },
    "60": {
        "start_text": "Domnul Angel Tîlvăr:",
        "start_index": -1,
        "end_text": "Doamna Anca Dana Dragu:",
        "end_index": -1,
        "text": " \nşedinţei Senatului din 13 octombrie 2021 \n \nS U M A R  \n \n1.  Întrebări, interpelări.  3 \n2.  Declarații politice.  17 \n3.  Dezbaterea Propunerii legislative pentru modificarea Legii educației naționale  33 \nnr.1/2011. (L389/2021) \n(Votul final se va da într-o ședință viitoare.) \n4.  Aprobarea  procedurii  de  urgenţă  pentru  dezbaterea  şi  adoptarea  unor  37 \niniţiative legislative. \n(Votul asupra solicitării se va da într-o ședință viitoare.) \n5.  Dezbaterea Proiectului de hotărâre privind exercitarea controlului de subsidiaritate  38 \nşi proporţionalitate conform Protocolului nr.2 din Tratatul de la Lisabona: \n-  Proiect de hotărâre referitoare la Propunerea de Regulament al Consiliului \nprivind instituirea și funcționarea unui mecanism de evaluare și monitorizare \nîn  vederea  verificării  aplicării  acquis-ului  Schengen  și  de  abrogare  a \nRegulamentului (UE) nr.1053/2013 – COM(2021) 278 final. \n(Votul final se va da într-o ședință viitoare.) \n6.  Dezbaterea Proiectului de hotărâre privind exercitarea controlului de subsidiaritate  40 \nşi proporţionalitate conform Protocolului nr.2 din Tratatul de la Lisabona: \n-  Proiect de hotărâre referitoare la Propunerea de Regulament al Parlamentului \nEuropean şi al Consiliului de modificare a Regulamentului (UE) 2020/2222 \nal Parlamentului European și al Consiliului în ceea ce privește infrastructura \ntransfrontalieră care leagă Uniunea de Regatul Unit prin legătura fixă pe sub \nCanalul Mânecii – COM(2021) 402 final. \n(Votul final se va da într-o ședință viitoare.) \n7.  Dezbaterea Proiectului de hotărâre privind exercitarea controlului de subsidiaritate  40 \nşi proporţionalitate conform Protocolului nr.2 din Tratatul de la Lisabona: \n-  Proiect de hotărâre referitoare la Propunerea de Directivă a Parlamentului \nEuropean și a Consiliului de modificare a Directivei 2009/65/CE în ceea ce  privește utilizarea documentelor cu informații esențiale de către societățile \nde administrare a organismelor de plasament colectiv în valori mobiliare \n(OPCVM) – COM(2021) 399 final. \n(Votul final se va da într-o ședință viitoare.) \n8.  Dezbaterea Proiectului de hotărâre privind exercitarea controlului de subsidiaritate  41 \nşi proporţionalitate conform Protocolului nr.2 din Tratatul de la Lisabona: \n-  Proiect de hotărâre referitoare la Propunerea de Regulament al Parlamentului \nEuropean și al Consiliului de modificare a Regulamentului (UE) nr.1286/2014 \nîn ceea ce privește prelungirea dispozițiilor tranzitorii pentru societățile de \nadministrare, societățile de investiții și persoanele care oferă consultanță cu \nprivire la unități ale organismelor de plasament colectiv în valori mobiliare \n(OPCVM)  și  la  unități  ale  non-OPCVM-urilor  sau  care  vând  astfel de \nunități – COM(2021) 397 final. \n(Votul final se va da într-o ședință viitoare.) \n9.  Dezbaterea Proiectului de hotărâre privind consultarea parlamentelor naționale  41 \nconform Protocolului nr.1 din Tratatul de la Lisabona: \n– Proiect de hotărâre referitoare la Programul de convergență pentru 2021 – 2024: \n-  Comunicarea Comisiei către Parlamentul European, Consiliu, Banca Centrală \nEuropeană, Comitetul Economic și Social European, Comitetul Regiunilor \nși Banca Europeană de Investiții – Coordonarea politicilor economice în \n2021: depășirea crizei  provocate de pandemia de COVID-19, sprijinirea \nredresării și modernizarea economiei noastre – COM(2021) 500 final; \n-  Recomandarea de Recomandare a Consiliului în vederea încetării situației de \ndeficit public excesiv din România – COM(2021) 530 final; \n-  Recomandarea de Recomandare a Consiliului prin care se emite un aviz \nal Consiliului privind Programul de convergență al României pentru 2021 \n– COM(2021) 523 final. \n(Votul final se va da într-o ședință viitoare.) \n10.  Notă  pentru  exercitarea  de  către  senatori  a  dreptului  de  sesizare  a  Curţii  43 \nConstituţionale asupra legii depuse la secretarul general al Senatului, conform \nprevederilor art.15 alin.(2) şi (3) din Legea nr.47/1992 privind organizarea şi \nfuncţionarea Curţii Constituţionale, republicată. \n \n \n  - 2 -  S T E N O G R A M A \nşedinţei Senatului din 13 octombrie 2021 \n \nȘedința a început la ora 10.00. \nLucrările ședinței au fost conduse de domnul Vasile Dîncu, vicepreședinte al Senatului, înlocuit \nde doamna Anca Dana Dragu, președintele Senatului, asistați de domnii Dan Ivan și Sorin Lavric, \nsecretari ai Senatului. \n \nDomnul Vasile Dîncu: \nBună dimineața, doamnelor și domnilor! \nDeclar deschisă sesiunea de întrebări, interpelări de astăzi, 13 octombrie 2021, conducerea fiind \nasigurată de subsemnatul, senator Vasile Dîncu, vicepreședinte al Senatului, asistat de domnul senator \nDan Ivan și domnul senator Sorin Lavric, secretari ai Senatului. \nConform programului aprobat, timpul alocat pentru sesiunea de întrebări, interpelări este de 60 de \nminute, repartizat pe grupurile parlamentare potrivit ponderii acestora. \nInvit la microfon pe doamna Gabriela Firea, senator al Partidului Social Democrat. \nDoamna Gabriela Firea: \nMulțumesc, domnule președinte. \nDomnilor secretari, \nDragi colegi, \nInterpelare  către  domnul  Florin  Cîțu,  premier  interimar,  și  către  domnul  Cseke  Attila, \nministrul interimar al sănătății. \nAnul trecut, plasma donată de pacienții vindecați de COVID-19 a fost utilizată în tratamentul \ncelor bolnavi. Pe parcurs, această soluție medicală a fost abandonată. Nu se știe din ce motive. \nObligația Ministerului Sănătății să prezinte trimestrial date privind donarea de plasmă imună nu a \nfost nici acum îndeplinită. Anul trecut, o donație de 32 de aparate de plasmafereză a fost refuzată de \ncătre Ministerul Sănătății, iar o licitație pentru cumpărarea de astfel de aparate a fost anulată din \ncauza unor suspiciuni de corupție. \nVă solicit, așadar, domnule premier și domnule ministru, să ne informați care este situația în \nacest moment în privința colectării de plasmă, care este cantitatea recoltată, dacă există – și unde – aparate \nde plasmafereză, dacă există intenția achiziției de astfel de aparate sau de elaborare a unei strategii în \nprivința donării de plasmă, care salvează bolnavii în stare critică de COVID-19. \nVă mulțumesc. \nSolicit răspuns scris. \n  - 3 -  Gabriela Firea, senator PSD București \nÎntrebare către domnul Sorin Cîmpeanu, ministrul interimar al educației. \nMii de copii ai românilor care s-au întors de la muncă din străinătate s-au înscris la școală în \njudețele țării, dar cei mai mulți dintre ei au dificultăți reale de adaptare și de învățare, generate de \nfaptul că nu vorbesc limba română. Profesorii nu le pot acorda o atenție specială, de aceea acești copii \nnu pot învăța la fel ca și colegii lor. Soluția oferită de stat, de a participa la ore timp de un an, fără a fi \nevaluați, este considerată – și pe bună dreptate – pierdere de timp de către părinți și de către profesori. \nAșadar, vă solicit să ne răspundeți la următoarele întrebări: \nCare este numărul real al elevilor înscriși în anul școlar 2021 – 2022 care anterior au studiat în \nstrăinătate (pe județe și pe clase)? \nCum intenționați să-i sprijiniți pe acești copii și pe familiile lor, având în vedere această mare \ndificultate de a nu cunoaște bine limba română și, deci, de a nu se descurca la școală? \nVă mulțumesc. \nSolicit răspuns scris. \nGabriela Firea, senator PSD București \nCelelalte întrebări și interpelări le depun la secretariat, pentru a da timp și colegilor mei să se adreseze. \nMulțumesc. \nDomnul Vasile Dîncu: \nMulțumim, doamna senator. \nCred că putem să ne descurcăm astăzi, ca toată lumea să vorbească. \nMulțumim. \nÎl invit la microfon pe domnul senator Cosma Dorinel. \nDomnul Dorinel Cosma: \nBună ziua, domnilor vicepreședinți… domnule vicepreședinte, domnilor secretari! \nInterpelare adresată domnului Barna Tánczos, ministrul interimar al mediului, apelor și pădurilor. \nObiectul interpelării: „Stadiul lucrărilor de la barajul de la Vârfu Câmpului”. \nStimate domnule ministru, \nEste  revoltător  că  în  România  anului  2021  există  lucrări  începute  încă  din  anul  1987  și \nnefinalizate până în prezent. Un exemplu elocvent în acest sens este barajul de la Vârfu Câmpului, care \nreprezintă unul dintre cele mai mari proiecte de amenajare hidrologică din nord-estul României și care \nașteaptă să fie finalizat de aproape 34 de ani. Acesta este ritmul în care autoritățile statului român \nconstruiesc barajul cu lacul de acumulare de pe râul Siret, în zona localităților Vârfu Câmpului și \nCândești, din județul Botoșani și Zamostea și Zvoriștea, din județul Suceava. \n  - 4 -  Construirea acestui baraj de pe râul Siret va permite atât alimentarea cu apă a mai multor \nlocalități, cele mai importante fiind localitățile Botoșani și Dorohoi, cât și extinderea sistemelor de \nirigații la nivelul județului Botoșani. \nPrin realizarea acumulării Vârfu Câmpului se mai urmăresc și alte obiective alături de cele \nprecizate mai sus, și anume: asigurarea debitelor pentru realizarea unei microcentrale; asigurarea \nunei  scurgeri  salubre  pe  râul  Jijia,  în  aval  de  Dorohoi,  în  special  în  perioadele  de  secetă;  de \nasemenea, îmbunătățirea condițiilor de calitate a apei pe sectorul aval de la confluența cu râul Sitna, \nprin tranzitarea unor debite de diluții corespunzătoare; asigurarea apei pe sistemele de irigații din \nzonele limitrofe râului Jijia. \nÎnceput în anul 1987, la barajul de la Vârfu Câmpului s-a lucrat efectiv între anii 1987 – 1993, \ndupă care lucrările au căpătat un caracter sporadic, de fiecare dată autoritățile competente invocând \nlipsa de fonduri pentru continuarea lucrărilor. \nPrin urmare, vă rog, domnule ministru, să aveți în vedere alocarea de fonduri pentru finalizarea \nacestei lucrări care este de o importanță crucială pentru locuitorii județului Botoșani. \nAvând  în  vedere  cele  expuse  mai  sus,  vă  adresez  rugămintea  de  a-mi  răspunde  la \nurmătoarele întrebări: \n1. Care sunt fondurile alocate din buget în acest an pentru finalizarea acestei lucrări? \n2. Când preconizați că vor fi finalizate lucrările de la barajul de la Vârfu Câmpului? \nVă solicit răspuns scris și oral. \nVă mulțumesc. \nCu deosebită considerație, Dorinel Cosma, senator AUR Botoșani. \nMulțumesc. \nDomnul Vasile Dîncu: \nVă mulțumim, domnule senator. \nÎl invit la microfon pe domnul senator Maricel Popa, din partea Grupului Partidului Social \nDemocrat. \nDomnul Maricel Popa: \nBună dimineața, domnule președinte! \nStimați colegi, \nAm o întrebare adresată domnului ministru interimar al investițiilor și fondurilor europene, \ndomnului Florin Cîțu, proaspăt demis. \n„Finanțarea Institutului Regional de Medicină Cardiovasculară de la Iași” \nStimate domnule ministru, \n  - 5 -  La începutul acestui an, au fost demarate documentațiile tehnico-economice de investiții pentru \nconstruirea la Iași a unui institut regional de cardiologie. Iașiul este unul dintre cele mai mari centre de \nmedicină  din  țară,  iar  actuala  locație  în  care  funcționează  unitatea  medicală  de  cardiologie  este \nimproprie  asigurării  unui  act  medical  de  calitate,  la  standarde  europene,  așa  cum  merită  și \nbeneficiază… ar trebui să beneficieze locuitorii din Regiunea Nord-Est. \nConform documentației, spitalul va cuprinde un sector de spitalizare și intervenții, investigații \nși explorări funcționale, cu 450 de paturi pentru spitalizarea curentă. Acest sector va cuprinde un \ncompartiment de primiri urgențe, un laborator de radiologie și imagistică, unul de medicină nucleară. \nSecția spitalizare de zi va avea 50 de locuri, urmând a cuprinde și un laborator de analize medicale, \nunul de anatomie patologică, precum și trei săli pentru explorări funcționale. În cadrul acestui spital \nintră  și  un  laborator  de  recuperare,  medicină  fizică  și  balneologie,  dar  și  o  secție  de  chirurgie \ncardiovasculară adulți și copii, un compartiment de cardiologie medicală, dar și unul de prevenție și \nrecuperare cardiovasculară. Costul total estimat al investiției este de aproximativ 300 de milioane de euro. \nMai mult, pentru a fi sigur că proiectul va avea finalitate, am inițiat Proiectul de lege pentru \nasigurarea finanțării  Institutului de Cardiologie de la  Iași,  care, la acest  moment, a primit  votul \nSenatului și urmează să fie pus în dezbatere la Camera Deputaților. \nÎn acest context, vă rog să precizați dacă proiectul de construire a Institutului de Medicină \nCardiovasculară de la Iași are asigurată finanțare prin Programul Național de Redresare și Reziliență \nși, dacă da, ce procent din suma totală poate fi asigurat prin fondurile pe care România urmează să le \nprimească din partea Comisiei Europene. \nSolicit răspuns scris. \nCu deosebită considerație, senator Maricel Popa. \nAm o interpelare, ca să… \nVă mulțumesc. \nDomnul Vasile Dîncu: \n…interpelarea. \nDomnul Maricel Popa: \nAstăzi voi avea o interpelare ministrului dezvoltării, lucrărilor publice și administrației, \ndomnul Cseke Attila. \n„Finanțarea proiectului «Sala Polivalentă „Regina Maria” din Iași»”. \nDomnule ministru, \nIașiul este al doilea oraș ca mărime și populație din țară, după București – peste un milion de \nlocuitori. Cu toate acestea, la acest moment, fosta capitală istorică a Moldovei nu beneficiază de o sală \npolivalentă modernă. O astfel de investiție ar putea dinamiza activitatea sportivă a comunității și ar \n  - 6 -  aduce un plus din punct de vedere economic, ținând cont de posibilitatea atragerii la Iași a unor \ncompetiții sportive de anvergură națională și internațională. \nAcum aproximativ un an și jumătate, consiliul local a aprobat indicatorii tehnico-economici \nși devizul general de construire ale proiectului Sălii Polivalente de la Iași, cu denumirea „Regina \nMaria”, ținând cont: Iașiul în 1916, 1918, 1919 a fost capitala României, iar Regina Maria a avut un \nrol important la Iași. \nRecent, municipalitatea ieșeană a anunțat că proiectul „Sălii Polivalente «Regina Maria»” a \nfost inclus de Compania Națională pentru Investiții pentru finanțare prin subprogramul „Săli de \nsport”. Cu toate acestea, verificând site-ul Companiei Naționale de Investiții, am constatat că acest \nproiect nu se regăsește printre cele de care Iașiul ar putea beneficia în următoarea perioadă în \nsubprogramul menționat anterior. \nDin acest motiv, vă rog să clarificați acest aspect și să precizați când vor fi alocate fondurile \nnecesare pentru demararea investiției pentru Sala Polivalentă de la Iași, un obiectiv major de investiții \nde care orașul trebuie să beneficieze prin fondurile guvernamentale, așa cum în anii trecuți s-a întâmplat la \nCluj, la Craiova și în alte localități cu o comunitate asemănătoare ca mărime și număr de locuitori. \nVă mulțumesc. \nCu deosebită respect, senator Maricel Popa. \nSolicit răspuns scris. \nDomnul Vasile Dîncu: \nMulțumesc, domnule senator. \nÎl invit la cuvânt pe domnul senator Matieș Călin. (Discuții.) \nFacem  o  mică  modificare,  o  invit  la  cuvânt  pe  doamna  senator,  tot  din  partea  Grupului \nPartidului Social Democrat, doamna Ionela-Cristina Breahnă-Pravăț. \nDoamna Ionela-Cristina Breahnă-Pravăț: \nMulțumesc, domnule președinte. \nStimați colegi, \nCu permisiunea dumneavoastră, voi prezenta o scurtă întrebare, pentru început. \nEa este adresată domnului Dan Vîlceanu, ministrul finanțelor publice, și vizează solicitarea de \n„Clarificări privind noua strategie enunțată privind plafonarea contribuțiilor în sănătate”. \nDomnule ministru, \nAți declarat săptămâna aceasta, deși faceți parte dintr-un Guvern deja demis, că sunteți pregătit \nsă  vă  asumați  reformarea  sistemului  de  contribuții  sociale  către  sectorul  sanitar,  prin  plafonarea \nacestora pentru angajații cu venituri peste medie. \n  - 7 -  Ați susținut că nu considerați corect ca un salariat care este foarte bine plătit să plătească… să \nvireze câte 10% din veniturile sale lunare către sănătate, iar un muncitor cu un salariul minim să \nbeneficieze de aceleași servicii medicale, deși contribuie cu o sumă considerabil mai mică la bugetul \nasigurărilor sociale de sănătate, raportată la veniturile încasate. \nAvând în vedere acest derapaj mediatic, vă solicit să-mi transmiteți un draft al acestei reforme \nla  care  ați  făcut  referire,  având  în  vedere  gravitatea  implicațiilor  care  decurg  din  afirmațiile \ndumneavoastră. Care ar trebui să fie serviciile medicale de care ar urma să beneficieze românii? Ați \nținut cont de faptul că și în momentul de față oamenii sunt nevoiți să își achiziționeze singuri seringile, \npastilele din spital și chiar bandajele? \nÎn toate statele civilizate, sistemul public de sănătate este centrat pe ideea solidarității, iar în \nacest sens v-aș întreba de ce nu apelați la solidaritatea spitalelor private de a prelua pacienți bolnavi de \nCOVID, având în vedere că situația este deja tragică, iar românii zac efectiv în corturile din curțile \nspitalelor și mor din lipsa unui pat disponibil? \nÎn încheiere, vă solicit să-mi răspundeți în scris atât pe adresa de e-mail personală, cât și pe \nadresa Grupului senatorial PSD. \nO interpelare adresată domnului ministru Sorin Cîmpeanu, ministrul educației, care vizează \n„Solicitarea unor clarificări privind scandalul burselor de merit pentru elevi”. \nDomnule ministru, \nEducația nu reprezintă doar fundamentul unei societăți, ci și viitorul unei națiuni. O educație \nperformantă nu se mai poate baza în secolul al XXI-lea doar pe devotamentul elevilor și pe dăruirea \nprofesorilor. Sistemul de învățământ are nevoie de o finanțare adecvată și substanțială, nu doar pentru \na progresa, ci mai ales pentru a recupera deficiențele față de statele cu adevărat dezvoltate, iar din acest \npunct de vedere, menținerea burselor de merit la un nivel motivațional este o premisă de la care niciun \nministru sau prim-ministru nu ar trebui să facă rabat. \nEste nedemn și injust să vă prevalați de o propunere a Consiliului Național al Elevilor – care \nviza, în esență și în integralitatea sa, alte aspecte și alte nuanțe – și să preluați, atât în documentele \noficiale, cât și în comunicarea publică, frânturi din dezbaterile cu reprezentanții Consiliului Național al \nElevilor pentru a ciunti intenționat bugetul destinat burselor copiilor. \nEste dezamăgitor pentru miile de elevi din toată țara. Este nedrept să le băgați brațul lung al \nguvernului în buzunare și să le luați banii. Este inadmisibil deja că refuzați mărirea alocațiilor, așa cum \nprevede legea. Elevii își cer drepturile. Considerați că bursele acestora se numesc întâmplător burse de \nmerit? Este meritul lor, al elevilor merituoși că, în detrimentul condițiilor inadecvate în care aceștia \nstudiază, au rezultate deosebite și promovează. \n  - 8 -  Vă solicit, în acest sens, să clarificați de urgență aceste aspecte și să acordați o importanță \nsporită  finanțării  și  acordării  burselor  elevilor  din  România,  cu  rugămintea  de  a-mi  comunica \ndemersurile pe care le-a întreprins ministerul pe care îl coordonați încă, ministerul de resort, în acest \nsens. Vă cer, de asemenea, să faceți eforturi susținute pentru majorarea acestora, a burselor elevilor, nu \npentru diminuarea cuantumului lor. \nÎn încheiere, vă solicit să-mi răspundeți în scris atât pe adresa de e-mail personală, cât și pe \nadresa de e-mail a Grupului senatorial PSD. \nȘi o scurtă, scurtă interpelare, adresată domnului Florin-Vasile Cîțu, încă prim-ministrul României. \nVizează această întrebare „Situația dezastruoasă privind imposibilitatea decontării transportului \nelevilor către școală”. \nDomnule prim-ministru, \nÎn legătură cu acest subiect, vă aduc la cunoștință faptul că, săptămâna ce a trecut, Curtea de \nApel  București  a  decis  să  sesizeze  Curtea  Constituțională  în  privința  Ordonanței  de  urgență  a \nGuvernului  nr.50/2021  referitoare  la  decontarea  navetei  elevilor,  în  procesul  prin  care  Asociația \nelevilor  din  București  și  Ilfov  au  cerut  suspendarea…  cele  două  asociații  au  cerut  suspendarea \nexecutării ordinului de ministru ce stabilește metodologia de decontare a transportului elevilor. \nProblema care a ajuns un subiect fierbinte pe masa judecătorilor nu este una punctuală, ci și una \nregională, chiar și națională. Din cauza faptului că nu există o reglementare clară, unii operatori de \ntransport nu emit abonamente și nu acceptă decontarea biletelor. Astfel, unitățile școlare refuză să \nopereze plățile, iar elevii sunt nevoiți să suporte integral costurile aferente transportului de la domiciliu \nla unitatea de învățământ în care aceștia studiază. În acest scenariu, în condițiile în care se apropie \niarna, dacă nu vor fi luate măsuri urgente pentru asigurarea cadrului legal și a bugetului necesar \ndecontării transportului elevilor, există riscul ca o mare parte dintre elevi să abandoneze școala. \nBineînțeles că acest lucru este o consecință directă și a lucrurilor fantastice pe care le-ați \npromulgat  de-a  lungul  exercitării  mandatului  dumneavoastră  de  prim-ministru  în  procesul  de \ndistrugere a economiei naționale, însă vreau să știți că elevii au nevoie de susținere, nu de supereroi, \ncum vă place să vă autointitulați. \nVă solicit, în acest sens, să bugetați urgent banii necesari și să rectificați cadrul legal. Nu putem \nlăsa copii să meargă pe jos la școală, prin zăpadă și frig. Nu încurajați abandonul școlar! \nÎn încheiere, vă solicit, de asemenea, răspuns scris atât pe adresa de e-mail personală, cât și pe \nadresa de e-mail a Grupului senatorial al Partidului Social Democrat. \nCu considerație, senator PSD de Bacău Cristina Breahnă-Pravăț. \nMulțumesc. \n  - 9 -  Domnul Vasile Dîncu: \nMulțumim, doamna senator. \nÎl invit la cuvânt pe domnul senator Eugen Dogariu. \nÎl invit la microfon pe domnul Eugen Dogariu. Nu-i aici? (Discuții.) \nUrmătorul la cuvânt, domnul Matieș Călin. \nDomnul Călin-Gheorghe Matieș: \nMulțumesc mult, domnule președinte. (Discuții.) \nStimați colegi, \nAm o întrebare către domnul prim-ministru sau fost prim-ministru, domnul Florin Cîțu. \n„Solicitări privind gradul de vaccinare la nivelul Guvernului” \nDomnule prim-ministru demis, \nAți declarat în repetate rânduri că românii sunt vinovați pentru amploarea valului patru al \npandemiei, pentru că au preluat un exemplu de la dumneavoastră și nu s-au vaccinat, nu au respectat \nregulile  impuse  de  Guvern,  deși  aceste  reguli  și  măsuri  n-au  fost  respectate  nici  de  partidul \ndumneavoastră – vă amintiți de cei 5 000 adunați la Romexpo –, nici măcar de președintele țării, \ndomnule prim-ministru, al țării care a eșuat. \nÎn acest sens, vă solicit să-mi răspundeți: câte persoane din întreaga componență a Guvernului \nau  fost  vaccinate,  câți  dintre  consilierii  dumneavoastră,  câți  angajați  din  cadrul  personalului \nSecretariatului General al Guvernului sunt vaccinați și câți secretari de stat, din totalul acestora? \nȘi vreau să vă spun, domnule prim-ministru, că nu este vina poporului. Ca și în viață, când un \nprodus nu este prezentat cum trebuie, nici nu se vinde. La fel, dumneavoastră nu ați prezentat cum trebuie! \nÎn încheiere, vă solicit să luați act de problemele expuse mai sus și să-mi răspundeți în scris \nla adresa de e-mail matiescalin@yahoo.ro, precum și la adresa Grupului senatorial al Partidului \nSocial Democrat. \nVă mulțumesc. \nO interpelare către domnul Lucian Bode, ministrul afacerilor interne. \n„Cu ce sumă a fost amendat domnul președinte Klaus Werner Iohannis pentru nepurtarea măștii \nde protecție la Congresul PNL?” \nDomnule ministru, \nAvând în vedere că președintele României a fost surprins la Congresul PNL în apropierea \nprim-ministrului României și președintelui Camerei Deputaților fără să poarte mască și având în \nvedere că aceasta era obligatorie pentru orice eveniment desfășurat în interior – și mai ales că au \nparticipat 5 000 de persoane –, domnule ministru, vă solicit să-mi răspundeți la următoarele întrebări: \n  - 10 -  -  A  fost  amendat  cetățeanul  Klaus  Werner  Iohannis  pentru  nepurtarea  măștii  în  cadrul \nparticipării acestuia la Congresul PNL, având în vedere că s-a desfășurat într-un spațiu închis, alături \nde alți 5 000 de cetățeni care și ei, la rândul lor, au încălcat legea? \n- Având în vedere că președintele nu a purtat mască de protecție, deși era flancat de prim-ministru \nși de președintele Camerei Deputaților, putem afirma că a fost în pericol siguranța națională a țării? \nÎn încheiere, vă solicit să luați act de problemele expuse mai sus și să-mi răspundeți atât oral, \ncât  și  în  scris la adresa de e-mail  matiescalin@yahoo.ro, cât  și  la  adresa  Grupului senatorial  al \nPartidului Social Democrat. \nVă mulțumesc. \nDomnul Vasile Dîncu: \nVă mulțumim, domnule senator. \nO invit la cuvânt pe doamna Diana Iovanovici-Șoșoacă. \nDoamna Diana Iovanovici-Șoșoacă: \nMulțumesc, domnule președinte. \nÎntrebarea mea este adresată – mă rog, atâta cât poate fi numit prim-ministru al României, că \nnimeni din Guvern nu mai e, la acest moment România e neguvernată – domnului Florin-Vasile Cîțu, \nprim-ministrul României, domnului ministru Attila Cseke, Ministerul Sănătății, domnului ministru \nLucian Nicolae Bode, Ministerul Afacerilor Interne, domnului Sorin Mihai Cîmpeanu, Ministerul \nEducației, doamnei Raluca Turcan, Ministerul Muncii și Protecției Sociale, doamnei Renate Weber, \nAvocatul  Poporului,  domnului  Csaba  Ferenc  Asztalos,  Consiliul  Național  pentru  Combaterea \nDiscriminării, domnului Dantes-Nicolae Bratu, de la Inspecția Muncii. \nObiectul întrebării: „Baza legală a condiționării locului de muncă de efectuarea vaccinării \nanti-COVID-19”. \nStimate doamne, \nStimați domni, \nÎncă înainte de apariția OUG nr.68/2021 cu privire la adoptarea unor măsuri pentru punerea în \naplicare a cadrului european pentru eliberarea, verificarea și acceptarea certificatului digital al Uniunii \nEuropene privind COVID pentru a facilita libera circulație pe durata pandemiei de COVID-19, angajatorii \nromâni au amenințat angajații, în toate domeniile, că în cazul refuzului vaccinării anti-COVID, aceștia \nvor fi demiși sau li se va suspenda contractul de muncă pe perioadă nedeterminată, până când vor \naccepta vaccinarea. În cazul în care vor alege testarea, aceasta va fi realizată pe cheltuială proprie. \nAsistăm  de  câteva  luni  la  cele  mai  mari  presiuni,  abuzuri,  restricționări,  condiționări  ale \nlocurilor de muncă de un act medical. Nenumărate persoane lipsite de posibilități financiare au cedat \npresiunilor angajatorilor și s-au vaccinat împotriva voinței lor, în caz contrar, pierzându-și locul de \n  - 11 -  muncă. Altele au ales să demisioneze, mai ales în sistemul sanitar, unde și așa este deficit de personal. \nProfesorii nu au avut încotro și s-au vaccinat în proporție de peste 60%, neputând suporta costurile \ntestării COVID săptămânal sau bisăptămânal, deși mulți aveau contraindicații. Niciun cadru medical \nnu le-a expus efectele adverse posibile și nici nu li s-a prezentat numărul de telefon la care să anunțe \nefectele adverse, încălcând prevederile Legii nr.46/2003 și ale Convenției de la Oviedo. Mai mult, \ndiscutăm despre vaccinuri în fază experimentală, astfel că se încalcă Codul de la Nüremberg. Este \nnevoie de aplicarea dozei a treia, a patra etcetera, pentru a te putea lupta cu pandemia. \nÎn condițiile în care locul de muncă a fost condiționat de vaccinarea anti-COVID, fie prin \nobligativitate directă, fie indirectă, vă solicit să-mi răspundeți la următoarele întrebări: \n1. Care este baza legală prin care este condiționată păstrarea locului de muncă de vaccinarea \nanti-COVID sau orice act medical? \n2. Care este baza legală prin care este încălcat dreptul la confidențialitatea stării de sănătate și a \nactelor medicale pe care orice persoană alege sau nu să le efectueze? De când starea de sănătate poate \nfi expusă public, în baza căror dispoziții legale? \n3. Care este baza legală prin care o persoană care nu este operator de date cu caracter personal \nare dreptul să verifice acte confidențiale cu privire la starea de sănătate și să le prelucreze? \n4. Câte doze de vaccin anti-COVID-19 vor fi necesare pentru ca un cetățean român să-și \npăstreze locul de muncă? \n5. Câte controale s-au realizat cu privire la aceste încălcări de drepturi și libertăți? \n6. Care sunt sancțiunile aplicate angajaților de către autorități cu privire la aspectele invocate? \n7. Care sunt rezultatele acestor controale și care sunt măsurile impuse de autorități, astfel încât \nastfel de încălcări flagrante ale drepturilor fundamentale să nu mai existe? \n8. Ce despăgubiri au primit angajații? \n9. Care este motivul pentru care testarea nu este gratuită, având în vedere că discutăm de \npolitici de sănătate publică în vreme de pandemie și grija Guvernului față de popor, pe care o afișează \ncu obstinație doar în privința vaccinării? \n10. Care sunt soluțiile propuse pentru a nu mai exista condiționarea păstrării locului de muncă \nde un act medical, respectiv vaccinarea anti-COVID-19, testare, trecere prin boală? \n11. Care sunt procentele de demisii, concedieri și suspendări ale contractelor de muncă din \ncauza problemelor invocate? \n12. În cazul în care personalul medical nevaccinat va fi demis sau va demisiona, mai ales \nraportat  la deficitul  de personal  medical,  care  sunt măsurile pe care le aveți în  vedere pentru a \ncontracara un și mai mare deficit de personal? \nVă mulțumesc. \n  - 12 -  Solicit răspuns scris și oral. \nSenator neafiliat, Diana Iovanovici-Șoșoacă \nÎmi permiteți și interpelarea? \nDomnul Vasile Dîncu: \nDa, da. \nDoamna Diana Iovanovici-Șoșoacă: \nVă mulțumesc frumos. \nInterpelarea este adresată domnului Florin-Vasile Cîțu, prim-ministrul României, domnului \nAttila Cseke, Ministerul Sănătății. \nObiectul interpelării: „Situația sistemului de sănătate din România”. \nStimați domni miniștri, \nÎn cazul României, criza pandemică coronavirus a evidențiat faptul că – în principal, toate țările, \ndar în special România – nu a fost deloc pregătită să facă față unei astfel de situații. Pentru aceasta, \ntrebuie ca procentul de la buget care trebuie alocat sănătății chiar să fie disponibilizat în acest sens, \nîntr-o strategie unică și bine pusă la punct, să se realizeze spitale, unități sanitare, industrie farmaceutică, \nsistem de distribuție a medicamentelor, existență în preocupare a ideii de a dispune sau a procura \naparatură medicală și instrumentar care să facă posibilă lupta împotriva unei asemenea evoluții cum \neste cea a COVID-19. În domeniul sănătății sunt importante atât infrastructura specifică acestui domeniu \nși dotările care există, dar și stocurile care se creează (mai ales cu medicamente deficitare, cu medicamente \ncare sunt de strică urgență sau cu posibile medicamente în cazul apariției unor noi epidemii). \nEvoluția pandemiei a arătat, ca în cazul multor alte pandemii, că apar alte tulpini. Ar fi fost \nnormal să existe multe autopsii, pe baza cărora specialiștii să poată să identifice și să descopere efectul \npe care îl are acest virus asupra unor comorbidități, în cazul în care are loc și infectarea cu acest nou \nvirus. Aceasta ar fi ajutat la gândirea și completarea schemelor de tratament ale persoanelor suferinde \nsau ale unor cazuri de posibilă infectare cu coronavirus, așa încât să se treacă de la tratamentele \ncurative la cele preventive, care să ocolească, pe cât posibil, apariția îmbolnăvirilor. \nUniunea Europeană va acorda sprijin financiar țărilor membre în funcție de efectul pe care l-a \navut această criză sanitară asupra evoluției economico-sociale din fiecare țară. \nAm trecut printr-o vacanță de vară de peste trei luni, în care președintele vostru a anunțat că am \nînvins pandemia. Apoi s-a anunțat că va veni valul patru. Nimeni nu a solicitat accesarea fondurilor \neuropene  pentru  a  extinde  paturile  ATI,  nu  a  achiziționat  tratamentul  cu  anticorpi  monoclonali, \nArbidolul se aduce ilegal, pentru că nimeni nu-l aprobă, tratamente anti-COVID nu sunt folosite și nici \nachiziționate de Guvern, antiviralele nu sunt folosite, nu s-a adus aparatură medicală etcetera. \n  - 13 -  Fostul președinte al Casei Naționale de Sănătate (CNAS), chirurgul Lucian Duță, a lansat o \nserie de acuzații foarte dure la adresa autorităților responsabile cu pandemia. \nToată vara s-a jucat golf și nimeni nu s-a pregătit de valul patru. Nu s-au făcut achiziții de \nmedicamente pentru tratarea bolnavilor de COVID, pentru că Guvernul s-a gândit că are vaccinuri și a \nspus că a învins pandemia. Oamenii au înțeles că vaccinarea înseamnă mici și bere, libertate, circulație \nîn străinătate, loterie. În niciun caz – sănătate. Când au existat efecte adverse și decese post-vaccinare, \nnimeni nu a explicat oamenilor care sunt riscurile. Când testele COVID au fost fals pozitive și fals \nnegative, s-a ascuns gunoiul sub preș. \nAcum  se  dă  vina  pe  nevaccinați  și  influenceri,  fără  să  se  menționeze  că  vaccinații  se \nîmbolnăvesc și transmit boala. Nevaccinații sunt și ei români, se îmbolnăvesc și mor la fel ca și vaccinații. \nDoctorul Lucian Duță a menționat adevărul din spitale, adevăr pe care cei mai mulți îl ascund. \nAcesta este: \n„- Nu există tratamente în spitale. \n- Nu se asigură testare gratuită în masă și nici nu se izolează pacienții vaccinați, dar care \nsunt contacți. Ei devin vector de transmisie a bolii, la fel ca nevaccinații, dacă nu sunt izolați. Și, \nda, medicii tac! \n- Poate că pot fi de acord cu faptul că așa-numitul vaccin e bun. Dar cu o singură condiție, și \nanume să spunem adevărul: vă dăm acest produs în ipoteza că veți face o formă acceptabilă de boală. \nDar veți fi contagioși, veți putea transmite boala, ar trebui să fiți izolați, dacă deveniți pozitivi (la fel \nca nevaccinații), iar efectele adverse pe termen mediu și lung sunt necunoscute, iar responsabilitatea \ne a voastră. Pentru că, bineînțeles, doar plătiți, dar riscurile sunt la voi. Dar, sigur, pe termen scurt, \nnu muriți. E OK și așa! \n- Imunitatea dobândită în urma infectării este mai solidă decât cea prin vaccinare. Pentru că \nstructura anticorpilor este mai complexă – organismul ia contact cu toată structura virusului, nu numai \ncu antigene specific proteinei Spike, așa cum se întâmplă în cazul vaccinului. \n- Pacienții infectați pot fi tratați foarte bine, dacă sunt depistați în primele zile. Ceea ce înseamnă \ncă, dacă testezi și tratezi eficient, vei avea oameni imunizați natural, iar mortalitatea ar fi foarte mică. \n- Tratamentul pentru COVID există, dar ni se ascunde. Sclavii nu trebuie să știe asta sau li se \nspune că este scump și nu este pentru ei. \n- Vaccinul nu este singura variantă pentru a fi oprită pandemia. Odată ce ești infectat, poți fi tratat \neficient printr-o singură perfuzie și pleci acasă. În 24 de ore nu mai ai nimic. Iar organismul își va sintetiza \nimunitate pentru toate formele de virus timp de cel puțin un an. Este vorba de anticorpii monoclonali. \n  - 14 -  - Ni s-a spus că, dacă ne vaccinăm, vom reveni la o viață normală. Fals: cei vaccinați transmit \nboala la fel ca cei nevaccinați. Adică sunt la fel de periculoși pentru societate ca cei nevaccinați. Cu \nalte cuvinte, contacții vaccinați ar trebui să stea în carantină la fel ca cei nevaccinați. \n- Există efecte secundare ale vaccinului. Pe termen scurt, aceste efecte sunt prezente uneori, \nchiar dacă sunt negate (unele chiar fatale). Pe termen mediu și lung, efectele sunt necunoscute. \n- Vă administrați tratamente pe ascuns! – acuze aduse politicienilor.” \nAceasta este declarația domnului doctor Lucian Duță. \nRaportul UK PHE Vaccine Surveillance menționează că populația vaccinată complet, cu \nvârsta între 40 și 70 de ani a pierdut deja 40% din capacitatea sistemului imunitar. Aceasta continuă \nsă scadă săptămânal cu 5%. \nChildrenʼs Health Defence Europe, 23 septembrie 2021: „Accidentele vasculare sunt reale și \nsănătatea copiilor este cea mai importantă.” \nConform dr. Mike Yeadon, fost vicepreședinte și director științific la Pfizer Global R&D, \nvaccinurile ARNm au probabilitatea de 50 de ori mai mare de a produce decese la copii în comparație \ncu COVID. În câteva luni, vaccinul COVID a generat deja mai multe decese și boli decât toate \nvaccinurile la un loc pe o perioadă de 20 de ani. \nDeciziile oarbe ale FDA, ale Agenției Europene a Medicamentelor și ale guvernelor au produs \nmorți  inutile  în  rândul  adolescenților  și  tinerilor.  În  cazul  lor,  balanța  beneficiu  –  risc  este  clar \nnegativă, pentru că ei nu mor de COVID și nici nu transmit boala. Se spune că miocarditele nu sunt \ngrave… Este o afectare a inimii care lasă sechele grave și numeroși pacienți vor muri în următorii cinci \nani. Acum câteva săptămâni, la Bousval, în Belgia, un nou-născut al unei mame care s-a vaccinat a \nfăcut o tromboză la trei zile după naștere, cu afectare cerebrală gravă. Doctorii au afirmat că accidentul \nnu este în legătură cu vaccinul, care este sigur și eficient. Cazul nu a fost raportat. \nTot acest dezastru, toate victimele de până acum și cele viitoare sunt consecința tuturor celor \ncare refuză să vadă realitatea așa cum este, pentru că este în joc cariera lor, reputația lor, credibilitatea \nlor și mai ales culpabilitatea lor inconștientă. \nSenta Depuydt, mamă și jurnalistă, președinte la CHD Europe. \nAvând în vedere toate aceste aspecte, precum și multe altele pe care nu le-am expus, dar de \ncare aveți cunoștință, vă solicit să-mi comunicați ce acțiuni ați întreprins pe perioada vacanței de vară, \ncând ați învins pandemia, pentru a întâmpina valul patru de COVID? Care sunt fondurile accesate de la \nUniunea Europeană pentru a ajuta sistemul sanitar din România, în condițiile în care se anunța valul \npatru? Care sunt tratamentele achiziționate pentru COVID-19? Care sunt echipamentele medicale \nachiziționate pentru a vă pregăti de valul patru? Care sunt cercetările și rapoartele cu privire la \nCOVID-19?  Care  este  motivul  pentru  nu  ați  achiziționat  tratamentul  cu  anticorpi  monoclonali, \n  - 15 -  Arbidol, Tocilizumab etcetera? Care este motivul pentru care nu achiziționați butelii de oxigen de la \nOltchim Râmnicu Vâlcea? Care este motivul pentru care Institutul „Cantacuzino” nu produce Polidin \nși Cantastim și nu este implicat în eradicarea pandemiei COVID-19? Care este motivul pentru care \n„Antibiotice” Iași și Cluj nu produc medicamente pentru tratarea COVID-19? Care este motivul pentru \ncare nu faceți nimic pentru români și acceptați ca sistemul sanitar să clacheze? \nVă mulțumesc. \nSolicit răspuns scris și oral. \nSenator neafiliat Diana Iovanovici-Șoșoacă \nDomnul Vasile Dîncu: \nVă mulțumesc, doamna senator. \nDoamna Diana Iovanovici-Șoșoacă: \nȘi eu vă mulțumesc mult. \nDomnul Vasile Dîncu: \nStimați colegi, \nDau citire listei senatorilor care au depus întrebări și interpelări în scris. \nLa secțiunea de întrebări, avem următorii colegi care au depus întrebări în scris: Florian Bodog \n– pentru Ministerul Sănătății, Laura Georgescu – pentru Ministerul Educației, Genoiu Mihail – pentru \ndomnul prim-ministru, Gabriel Mutu – pentru prim-ministrul României, Ion Mocioalcă – pentru \nprim-ministru,  Departamentul  pentru  Situații  de  Urgență,  Mirea  Siminica  –  pentru  Ministerul \nFinanțelor și o întrebare pentru Ministerul Justiției, Vasile Dîncu – pentru ministrul mediului, apelor și \npădurilor, domnul Ion Prioteasa – pentru prim-ministru, domnul Sorin-Ioan Bumb – pentru Ministerul \nEducației,  Ministerul  Dezvoltării  și  Administrației,  Ministerul  Transporturilor  și  Infrastructurii, \nMinisterul Educației, din nou, pentru Ministerul Energiei, pentru Ministerul Culturii, pentru Ministerul \nTransporturilor și Infrastructurii, din nou, pentru Ministerul Culturii, pentru Ministerul Sănătății și \npentru Ministerul Mediului, Apelor și Pădurilor, doamna Raluca-Gabriela Ioan – pentru Ministerul \nSănătății  două  întrebări…  trei  întrebări  pentru  Ministerul  Sănătății  și  încă  una  pentru  Ministerul \nInvestițiilor și Proiectelor Europene, încă o întrebare, tot din partea doamnei senator, pentru Ministerul \nSănătății  și  Ministerul  Investițiilor  și  Proiectelor  Europene,  doamna  Nicoleta  Pauliuc  –  pentru \nAutoritatea de Supraveghere Financiară și pentru Ministerul Sănătății, domnul Nicolae Neagu – pentru \nMinisterul Energiei, Ministerul Finanțelor, Ministerul Transporturilor și Infrastructurii, domnul Radu \nMihail Mihai – pentru  Ministerul Afacerilor Externe, domnul Marius Bodea  – pentru Ministerul \nDezvoltării, Lucrărilor Publice și Administrației și pentru Ministerul Finanțelor Publice, Andrei \nHangan – pentru Ministerul Sănătății, Ministerul Mediului, Apelor și Pădurilor, doamna  Rodica \nBoancă – pentru Ministerul Educației. \n  - 16 -  Senatorii și deputații care în sesiunea de astăzi, 13 octombrie 2021, au depus interpelări în \nscris: doamna Laura Georgescu – pentru Ministerul Muncii și Protecției Sociale, domnul Gabriel Mutu \n–  pentru  Ministerul  Educației,  domnul  senator  Leonard  Azamfirei  –  pentru  Ministerul  Sănătății, \ndomnul Călin Matieș – pentru Ministerul Sănătății și pentru vicepremier, apoi domnul Sorin-Ioan \nBumb – pentru Ministerul Culturii și Ministerul Energiei, domnul Gabriel-Cristinel Berea – pentru \nMinisterul Afacerilor Interne, doamna Rodica Boancă – pentru Ministerul Educației. \nStimați colegi, \nDeclar închisă sesiunea de întrebări și interpelări de astăzi. \n* \nConform programului aprobat, continuăm cu sesiunea consacrată declarațiilor politice, timpul \nalocat pentru prezentarea acestora fiind de 60 de minute, repartizat pe grupuri parlamentare conform \nponderii acestora. \nDau cuvântul domnului Maricel Popa. \nDomnul Maricel Popa: \nDomnule președinte, \nStimați colegi, \n„Demagogia și ipocrizia PNL-iste nu au limite!” \nAm văzut zilele trecute o declarație care m-a revoltat peste măsură. Premierul demis de Parlament \npentru incompetența cu care a guvernat România a atacat în mod josnic primarii social-democrați. Pentru \na justifica o alocare de fonduri pe criterii strict politice, Florin Cîțu a dat vina pe aleșii locali ai PSD-ului. \nEste o încercare patetică a celui mai slab premier din istoria României de a masca ceea ce și \nun copil poate să vadă: a dat banii doar către primarii PNL-ului și UDMR-ului, ignorând, cu bună \nștiință, românii care au ales primari de altă culoare politică. Este o nedreptate pe care doar justiția \no mai poate îndrepta. \nCum să spui că primarii social-democrați, cei mai mulți din țară, sunt de vină că tu, din birou, \ndai bani doar pe criterii politice? Tu știi că, spre deosebire de tine, care te-ai cocoțat pe funcții prin \njocuri de culise, primarii sunt aleși direct de români să le reprezinte interesele? Știi că, spre deosebire \nde tine, care stai și dai directive din birou, ei discută zilnic cu oamenii și încearcă să le rezolve \nproblemele? Probleme cu care se confruntă zi de zi din cauza Guvernului de dreapta PNL și USR. \nÎnsuși modul în care pune problema cel mai slab premier din istoria României este eronat. Tu, \npremier, nu dai din banii tăi la primari, aloci fonduri publice pentru români indiferent de cine e la \nconducerea unei primării. Primarul este veriga dintre tine și români, pentru ca fondurile publice să fie \ncheltuite unde este nevoie mai mare într-o comunitate. Și cine să știe cel mai bine care sunt nevoile \nunei comunități, dacă nu primarul, cel în care membrii comunității și-au pus încredere și speranță? \n  - 17 -  Un primar social-democrat din Iași, cu multe mandate în spate, mi-a spus că pentru prima \ndată regretă că este primar al comunei, din cauza situației disperate în care l-a adus Florin Cîțu. Alții \nau fost nevoiți să renunțe la proiecte europene din cauză că, sistematic, în ultimii doi ani, primarii \nsocial-democrați au fost ignorați de guvernele de dreapta și au primit fonduri insuficiente sau chiar nu \nau primit nimic. Lipsa fondurilor pentru cofinanțarea proiectelor a blocat investițiile în comunități, \ninclusiv cu fonduri nerambursabile. \nCât de demagog, cât de ipocrit poți să fii, încât de doi ani să nu aloci fonduri către comunitățile \nconduse de aleșii social-democrați și apoi tu, mare premier, să vii și să spui că e vina lor că nu au bani?! \nSă nu uităm cine face aceste acuzații: omul care a făcut închisoare în Statele Unite ale Americii \npentru că a condus beat, premierul care a fost dat jos de Parlament cu cele mai multe voturi din istoria \npostdecembristă a României, cel care a condus țara într-o prăpastie din punct de vedere economic, \nsocial și, poate cel mai important în această perioadă de pandemie, din punct de vedere medical. \nDin păcate pentru noi toți, mandatul de premier al lui Florin Cîțu va rămâne drept o mare pată \nneagră în istoria poporului român. \nVă mulțumesc. \nDomnul Vasile Dîncu: \nVă mulțumim, domnule senator. \nÎl invit la microfon în continuare pe domnul senator Sorin Lavric. \nDomnul Sorin Lavric: \nMulțumesc, domnule președinte. \nTitlul declarației mele politice de astăzi este „Deținuta Galina Răduleanu”. \nS-a născut pe 9 martie 1933 în comuna Răduleni, județul Soroca, Basarabia. Cu greu se poate \nspune că a avut copilărie, din cauza chinuitoarelor refugii prin care a trecut în 1940 și 1944, pentru ca \nîn adolescență, la 17 ani, să fie exmatriculată din clasa a X-a a Liceului „Gheorghe Lazăr”. Motivul? O \ncolegă, furându-i carnețelul în care își notase gânduri despre ora de limba română, în cursul căreia \nelevii studiau biografia lui Stalin, l-a predat directoarei. \nGalina Răduleanu va face liceul la seral, apoi se va înscrie la Facultatea de Medicină din Cluj, \npe care o va absolvi în 1958. În septembrie 1960, medic de țară fiind, este arestată chiar în cabinetul \ndispensar al comunei Poiana Mărului. Cauza? Era fiica unui preot a cărui vădită atitudine creștină \nfusese însoțită de necuvenite izbucniri antibolșevice. \nLa percheziție i se vor ridica caietele în care spunea negru pe alb ce crede despre regim. Va fi \ncondamnată la șapte ani de închisoare sub acuzația că purtase „discuții dușmănoase” cu tatăl ei. \nÎntre 1960 și 1964 va fi închisă la Uranus, Jilava, Arad și Oradea. Acolo va afla fața nevăzută a \nființei umane, dar mai ales îl va descoperi pe Dumnezeu. \n  - 18 -  De-a lungul celor patru ani de detenție, lipsa aerului din celule îi va fi un veritabil supliciu. \nChinuitoarea hipoxie o va descrie în cartea de memorii intitulată „Repetiție la moarte… din spatele \ngratiilor”. Citez: „Atmosfera devenise irespirabilă din toate punctele de vedere, atât la figurat, dar mai \nales la propriu. Vremea se încălzise și firul de aer care ne venea de pe coridor era total insuficient, mai \nales noaptea. Ca să pot respira, îmi așterneam paltonul și cojocelul pe jos, pe ciment, mă așezam pe el \nși stăteam cu nasul lipit de crăpătura de jos a ușii, singurul loc pe unde venea o dâră de aer rece. Chinul \nacesta era o nimica toată pe lângă ceea ce mi se povestise. În Rahova, de exemplu, erau celule la \nsubsol, ermetic închise, fără nicio comunicare cu exteriorul. Singura aerisire consta în deschisul ușii, \nlucru făcut cu intermitență. Dacă erai supus unui regim «special», te obligau să dormi în patul de sus, \nchiar dacă erai singur în celulă. Uneori, în spațiul pentru doi erau patru oameni, iar bătăile lor furioase \nîn ușă cerând aer se auzeau pe tot culoarul.” \nÎn ciuda privațiunilor în închisoare, Galina Răduleanu va cunoaște starea exaltată a trăirii mistice: \n„Treptat am intrat într-o viață minunată, nevăzută și adevărată. O viață a sufletului, bogată, intensă. O! \nmult mai intensă decât cea pe care am dus-o ulterior în lumea exterioară. Ca într-o oglindă concavă, \nmă aflam mereu în centrul de convergență al razelor. Într-o totală libertate colindam munții și ascultam \nmelodii. Versurile diferiților poeți izvorau din mine, ca o creație proprie, descifram probleme filozofice \nși, mai ales, vorbeam cu Dumnezeu. Nu găsesc alt cuvânt ca să exprim profunda comunicare cu El.” \nEliberată  în  septembrie  1964,  se  va  specializa  în  psihiatrie  la  spitalele  Săroca,  Pucioasa, \nPăclișa, Titan și Obregia. Spusele tatălui ei – „Țara asta are un rost în lume, pe care, indiferent de \npiedicile ce i se pun, și-l va îndeplini” i-au fost îndreptar de conduită de-a lungul vieții. \nDe la Galina Răduleanu am învățat că, dacă în anii 1950 oamenilor li se omora trupul, astăzi \ncrima este mult mai subtilă: ți se omoară de-a dreptul sufletul. Oare câtora dintre noi li s-au deschis \nochii asupra acestui crud adevăr, acela că trăim cu un suflet mort? \nSunt mândru ca, sub cupola Senatului României, să pronunț numele doamnei Galina Răduleanu. \nVă mulțumesc. \nSorin Lavric, senator AUR \nDomnul Vasile Dîncu: \nMulțumim, domnule senator. \nÎl invit la microfon pe… o invit la microfon pe doamna… îl invit la microfon pe domnul \nCălin Matieș. \nVă rog, domnule senator, scoateți-ne din impas. \nDomnul Călin-Gheorghe Matieș: \nMulțumesc mult, domnule președinte. \nStimați colegi, \n  - 19 -  În declarația politică de astăzi vreau să spun despre: „Coaliția austerității de dreapta lasă elevii \ndin județul Alba pe jos și fără bănci în clase”. \nCoaliția austerității condusă de Partidul Național Liberal și Uniunea Salvați România nu doar \ncă a declarat în 2020 că nu vor considera educația o prioritate pentru guvernul lor, dar, din păcate, s-au \nși ținut de cuvânt cu aceste declarații. \nV-am  adus  la  cunoștință,  în  repetate  rânduri,  situația  precară  în  care  se  regăsește \nînvățământul din județul Alba, mai ales în zona de munte, unde în decursul verii au existat și niște \ninundații fără precedent. \nÎn urma acestor dezastre naturale nu au suferit doar oamenii simpli, care au fost batjocoriți \nde Guvern și de Consiliul Județean Alba prin modul în care s-au acordat ajutoarele sau, mai \ndegrabă, lipsa acestora. Deși au avut la dispoziție aproximativ două luni pentru a aproba banii \nnecesari pentru renovarea școlilor afectate de viiturile de vară și consilierii județeni ai Partidului \nSocial Democrat, colegii mei, au solicitat în nenumărate rânduri președintelui Ioan Dumitrel să \ndemareze lucrările și achizițiile astfel încât toți copiii să poată să înceapă școala într-un mod \ncivilizat – ce credeți? –, nu s-a întâmplat nimic. \nStimați colegi, \nMă cunoașteți deja de aproximativ un an și știți că nu pot sta deoparte atunci când văd o \nnedreptate, mai ales atunci când la mijloc sunt viețile unor copii nevinovați. Cu sprijinul unor profesori \ndin Alba Iulia, voi merge mâine să donez mai multe bănci și mobilier școlar pentru elevii din Sohodol, \ndin Munții Apuseni. În scurt timp sper să ajungem și la Ocoliș, unde sunt elevi care se află în aceleași situații. \nNu știu dacă vă puteți imagina că acum, în secolul XXI, în România, un stat al Uniunii \nEuropene, la câteva ore de Viena – voiam să-i aduc aminte unui coleg de-al meu din Alba –, copiii \nromâni merg la școală să învețe stând pe jos sau în picioare. \nDomnilor guvernanți, \nEducația nu este doar o lozincă electorală, educația este fundamentul oricărui stat civilizat și \ndezvoltat, prioritizarea ei fiind diferența dintre bunăstare și un stat eșuat, așa cum arată România în prezent. \nÎn  încheiere,  vă  solicit  să  demarați  de  urgență  reglementarea  decontării  transportului \nelevilor, să măriți bursele de merit și să asigurați accesul elevilor la școală în mod fizic și în \ncondiții de siguranță deplină! \nCu  respect  pentru  români,  senator  PSD  Alba,  Călin  Matieș  Gheorghe,  Circumscripția \nelectorală nr.1 Alba. \nVă mulțumesc din suflet. \nDomnul Vasile Dîncu: \nMulțumim, domnule senator. \nInvit în continuare la microfon pe domnul senator Mircea Dăneasă. \n  - 20 -  Domnul Mircea Dăneasă: \nVă mulțumesc, domnule președinte. \nStimați colegi, \nGlobalismul, prin ideologia sa, nu are niciun interes să exprime în noțiuni clare stări de fapt și \nintenții ce ar putea fi contracarate în mod obiectiv de țările pe care agenda globalismului și-a propus să \nle subordoneze scopului propriu, scop nedeclarat încă, acela de guvernanță mondială. \nPentru clarificarea intenționalității spre care tinde politica globalistă, politică ce deja a prins și \nprinde contur tot mai accentuat, se impune în mod imperios necesitatea unei distincții clare între ceea \nce  reprezintă  capitalismul  internaționalist  clasic  și  capitalismul  transnațional  pe  care  vectorii \nglobalismului doresc să-l impună mai presus de interesele proprii ale fiecărei națiuni în parte. \nInteresele  proprii  fiecărei  națiuni  trebuie  să  identifice  acel  numitor  comun  de  plusvaloare \nadăugată pentru fiecare țară guvernată în mod specific, în interesul fiecărui popor. \nDivergența dintre interesul fiecărui popor în parte și interesul guvernanței globaliste devine azi, \nmai mult decât oricând, o mare temă de dezbatere interdisciplinară, temă la care trebuie să chemăm toate \npopoarele lumii pentru un proiect de mare importanță, ce vizează nu mai puțin decât destinul omenirii. \nAceastă declarație politică nu este decât enunțul pentru o provocare la analiză și discuții ce \ndepășesc  sfera  de  interes  a  unui  partid,  însă  se  integrează  cu  necesitate  în  sfera  de  interes  a \nperspectivelor de viitor ale umanității. \nVă mulțumesc și propun să construim un grup de discuții pe această problemă, mai ales în \nsituația în care capitalul de stat al României a fost deteriorat până la apropierea de inexistență, până la \napropierea de zero, de partidele care au transferat proprietatea publică a statului în proprietatea privată, \nproprietate  privată  ce  nu  va  putea  construi  niciodată  autostrăzi,  proprietate  ce  nu  va  putea  face \nniciodată investiții, nu va putea și nu va face, chiar dacă va putea, investiții de interes public, întrucât \ncapitalul privat este pus în slujba obținerii profitului, versus capitalul public, care e pus să funcționeze \nîn slujba rezolvării intereselor unui popor. \nVă  mulțumesc  și  vă  provoc  la  o  dezbatere  transpartinică  pe  această  temă  majoră,  care \ngenerează efecte cum sunt cele cu care ne confruntăm astăzi: criză economică, criză de sănătate, criză \npolitică, criză de hrană și criză de orice. \nVă mulțumesc. \nDomnul Vasile Dîncu: \nVă mulțumim, domnule senator. \nÎl invit la microfon pe domnul Nicușor Cionoiu, din partea Grupului Partidului Social Democrat. \nDomnul Nicușor Cionoiu: \nMulțumesc, domnule președinte. \nDeclarația mea politică are ca titlu „Potențialul de dezvoltare pentru județul Călărași. Nevoia \nstabilirii unui parteneriat real public-privat”. \n  - 21 -  Domnule președinte, \nDoamnelor și domnilor senatori, \nA venit vremea ca județul Călărași să fructifice din plin avantajele competitive pe care le are: \npoziția geografică a județului, la granița cu Bulgaria, existența a două porturi la Dunăre, atractivitatea \nturistică asemănătoare celei din Delta Dunării, dar și amplasarea strategică la numai 100 km de \nBucurești și de Constanța. \nAvem 5 088 de kilometri pătrați și o populație de 308 655 de locuitori. 38,45% din călărășeni \ntrăiesc în mediul urban, restul de 61,55% – în cele 50 de comune din mediul rural. \nÎn  ciuda  potențialului  uriaș  pe  care-l  are  Călărașiul,  are  al  cincilea  cel  mai  mic PIB  din \nRomânia, după Covasna, Sălaj, Mehedinți și Tulcea. \nO analiză comparativă a vieții economice din zona urbană și rurală ne arată că cea mai mare \nparte a agenților economici sunt localizați în mediul urban, în general în Călărași și în Oltenița. \nDin punct de vedere al cifrei de afaceri cumulate, orașele care se remarcă sunt Călărași și \nOltenița, iar ca și comune, să spunem, Chirnogi și Dragalina. \nDezvoltarea mediului de afaceri poate fi potențată prin creșterea infrastructurii adecvate pentru \nsusținerea  afacerilor:  acces  la  utilități,  transport  intermodal,  parcuri  tehnologice  și  poate  cel  mai \nimportant lucru pe care trebuie să-l facem sunt facilitățile fiscale atractive pentru investitori. În caz \ncontrar, va crește pericolul disparităților dintre Călărași și celelalte județe din regiune, iar tinerii \nvor continua să plece din județ. Spre exemplu, în anul 2019, 1 366 de persoane, majoritatea tineri, \nși-au schimbat domiciliul din județul Călărași în alte județe ale țării sau în municipiul București, \niar 202 persoane au părăsit țara. \nPe lângă exodul tinerilor, dezvoltarea județului este amenințată și de legislația națională în \ncontinuă schimbare. Lipsa de predictibilitate îngreunează derularea investițiilor majore și pe termen \nlung, la care se adaugă și deprecierea continuă a monedei naționale. O altă amenințare o reprezintă \ngradul de atractivitate superior al ofertei turistice din zonele din vecinătatea județului. O cauză directă \npentru acest dezechilibru o reprezintă fondurile insuficiente alocate la nivel național pentru dezvoltarea \ninfrastructurii turistice a județului Călărași. \nGuvernul trebuie să vină cu un plan privind combaterea exodului și a depopulării, pentru că \nriscăm ca în județe precum Călărași să nu mai avem forță de muncă. La fel de important este ca \nExecutivul să înțeleagă că trebuie să acorde un buget generos pentru infrastructura Călărașiului, astfel \nîncât acesta să poată țină pasul cu dezvoltarea orașelor vecine din Bulgaria. În caz contrar, riscăm ca \naceste afaceri să se mute acolo. \nVă mulțumesc. \n  - 22 -  Senator PSD de Călărași, Nicușor Cionoiu \nDomnul Vasile Dîncu: \nVă mulțumim, domnule senator. \nÎl invit la microfon pe domnul Ionuț Neagu. \nDomnul Ionuț Neagu: \nMulțumesc, domnule președinte. \nStimați colegi, \nO să vă rog să aveți un pic de răbdare cu mine, am o declarație politică un pic mai lungă, \ndar vine din inimă. \nDe-a lungul istoriei, prietenia dintre români și toate etniile conlocuitoare, în special cu secuii, \nse distinge ca un fir roșu director și se pierde în negurile istoriei. Secuii au constituit un aliat natural \nși  putem  puncta  cea  mai  luminoasă  perioadă  de  colaborare  între  voievodul  reîntregitor  Mihai \nViteazul și secui. Aceștia au urmărit aceleași scopuri și interese cu românii, însă, după o perioadă de \npatru secole, oare ce s-a schimbat așa de drastic, încât interesele și vectorii celor două comunități să \nfie în totalitate antagonice? \nDin păcate, în România s-a născut o mișcare politică ce a fost concepută în comunism, dar \nbotezul și certificatul de naștere l-a parafat la 22 decembrie 1989, la sediul Comitetului Județean al \nPartidului Comunist Român din Târgu-Mureș. \nAceleași mișcări politice, cu un tată comunist inveterat și o mamă atee, au dispus ca printre \nprimele legi din perioada postcomunistă să fie cea care a dispus segregarea învățământului pe criterii \netnice. Am văzut o politică catastrofală, care a dus la ruperea relațiilor firești ce se dezvoltă în \nmomentul în care două corpuri sociale interacționează natural. Astfel, la o distanță de 25 de ani după \nadoptarea în America a legii privind drepturile civile ce prevedea interzicerea segregării, România \nfăcea un pas în spate și introducea segregarea educației pe criterii etnice. \nPrimii muguri ai enclavizării ce a urmat apăruseră deja și era clar că nu prima nevoia acestor \npolitruci de a îndestula o comunitate, ci, din contră, de a o izola, de a-i reduce capacitățile de dezvoltare, în \nultimă instanță scopul fiind ca această comunitate să poată fi teleghidată în funcție de interesele acestor \nconducători atotștiutori, ce duc comunitatea pe un drum întortocheat, într-o fundătură a istoriei. \nTotuși, politica românească, ca o mamă bună, a primit la sânul ei această construcție politică și, \nmai mult decât atât, reprezentanții acesteia au primit cele mai înalte funcții în aparatul de stat, aparat \ncare  a  lucrat  întotdeauna  pentru  interesul  acestora  și  în  deserviciul  românilor,  singurul  mod  de \nrăspundere clamată fiind cea politică, o formă fără fond pentru un electorat captiv. Iar ca un orb care \nconduce pe alt orb și ca un fiu adoptat ce dorește să se răzbune pe familia adoptivă, rezultatul \npromovării acestora în funcții a însemnat – și am câteva lucruri care mă dor: \n  - 23 -  - s-au desființat un număr consistent de spitale pe tot teritoriul României; \n- s-au presărat, asemeni unui ritual de marcare a teritoriului, simboluri statuare și heraldice \nstrăine de adevărul istoric pe tot acest areal de conlocuire; \n-  cimitire  ale  eroilor  români  lăsate  în  paragină  sau  îngreunată  reabilitarea  prin  piedici \nbirocratice de orice fel; \n- obiective de cult identitare construite în secolul XVIII, ce nici după 20 de ani de luptă \nbirocratică nu au documentație pentru restaurarea acestora; \n- imobile culturale cu specific românesc ce au fost sau se plănuiește, prin rapt și abuz, să fie \ndeposedate de la proprietarii de drept; \n- cetăți dacice nepuse în valoare, ca mărime depășite doar de celebra Sarmizegetusa; \n- nenumărate retrocedări cu acte false, dovedite sau prezumate în mod rezonabil a fi false, \navând ca finalitate neputința proprietarilor reali de a-și dobândi proprietățile în drept. Cum ne putem \nimagina ca dintr-o suprafață finită de teren expropriat adevărații proprietari să nu își poată reconstitui \nproprietățile din lipsa fizică a terenurilor? Ceva s-a întâmplat acolo. \nAceste exemple sunt doar o mică parte din totalitatea faptelor săvârșite în complicitate cu clasa \npolitică românească trădătoare. \nConcluzia poate fi una singură și este de disoluție a autorității statului român în aceste teritorii. \nAstăzi, după 32 de ani de politică românească, avem două ghetouri construite artificial, în Covasna \nși Harghita, și altul în devenire, în Satu Mare. Da, așa este, ați auzit bine, stimați politicieni din București: \naceste două județe au autonomie de facto. Sper să nu ajungem să aibă și o autonomie de jure. \nSă nu vă mire aceste adevăruri și această realitate. Eu am trăit durerea acestor români din inima \nRomâniei și o port în inima mea. \nVă mulțumesc. \nIonuț Neagu, senator AUR, Circumscripția electorală nr.15 Covasna \nDomnul Vasile Dîncu: \nMulțumim foarte mult, domnule senator. \nÎl invit la cuvânt pe domnul senator Ștefan Pălărie. \nDomnul Ştefan Pălărie: \nDomnule președinte de ședință, \nStimate colege, \nStimați colegi, \nDeclarația mea politică din această săptămână se numește „Educație versus sănătate. De ce \ntrebuie să alegem?”. \n  - 24 -  Vreau să-mi încep declarația insistând pe importanța zilei de vineri, 15 octombrie, când este \norganizată proba scrisă pentru ocuparea posturilor de directori și directori adjuncți din sistemul școlar. \nInsist de fiecare dată când am ocazia pe importanța acestor concursuri, pentru că eliminarea politicii \ndin școli este un obiectiv major asumat de  USR PLUS și este și o luptă personală pe care am \nîncrederea că o vom câștiga, chiar dacă inițiativa mea îi supără în mod particular pe cei obișnuiți cu \nstilul vechi de a face politică, inclusiv în locurile unde n-ar trebui să facă politică. Repet, de câte ori am \nocazia, că examenul trebuie organizat cu responsabilitate, urmând strict și corect o metodologie bine \nstabilită. Sper ca vineri să nu primesc prea multe mesaje de nemulțumire după examen, însă, dacă \ntotuși apar nereguli, nu o să ezit să le fac publice. \nPerioada actuală este extrem de complicată. Multe activități sunt puse sub semnul întrebării. \nAșa a apărut și dilema educație versus sănătate. \nÎn ultima săptămână au circulat în spațiul public multe teorii despre cum ar trebui gestionată \nsituația școlilor. Părinții, profesorii și Ministerul Educației au fost puși în fața unei alegeri dificile, dacă \nnu chiar imposibile. Cum e mai bine să procedezi? Îți ții copilul acasă și riști ca educația care i se oferă \nsă nu fie eficientă sau îți trimiți copilul la școală și riști să se îmbolnăvească și să aducă virusul în \ncasă? Școala trebuie menținută deschisă, dar nu cu orice preț. Este o concepție greșită că închiderea \nșcolilor nu afectează, de exemplu, economia la fel de mult ca închiderea restaurantelor sau mallurilor. \nPe termen scurt, da, argumentul este valid, dar pe termen lung este dezastruos: pentru economie, \npentru societate, pentru noi toți. Lipsa continuității îi derutează pe elevi, le scade concentrarea și le \ncrește gradul de nemulțumire. Închiderea școlilor poate diminua, într-adevăr, răspândirea virusului, dar \ndegeaba închidem doar școlile, dacă răspândirea COVID nu este încetinită și în celelalte sectoare. \nSchimbările acestea nu mai pot fi făcute la fel de radical ca la începutul pandemiei, când populația \naccepta mai ușor restricțiile. În cazul unei decizii concrete, lucrurile trebuie abordate cu prudență și \ncoordonat, cu obiective foarte precise legate de rata de incidență. \nEste adevărat că aprobarea testelor rapide cu salivă și achiziționarea a 70 de milioane de teste \ncare vor fi livrate DSP-urilor și împărțite în școli este un pas înainte. E util, e o metodă în plus de \nprevenție și precauție, dar e departe de a fi 100% eficientă. Sistemul de educație trebuie să aibă reguli \nmult mai predictibile după un an și jumătate de pandemie. Copiii și sănătatea lor sunt prioritățile \nnumărul unu pentru părinți. Vorbesc din proprie experiență. Haideți să fim coerenți în măsurile pe care \nle luăm și să nu mai sacrificăm copiii, bătrânii și bolnavii. \nVă mulțumesc foarte mult. \nȘtefan Pălărie, senator Circumscripția nr.42 București \n  - 25 -  Domnul Vasile Dîncu: \nVă mulțumim, domnule senator. \nO invit la cuvânt pe doamna Ionela-Cristina Breahnă-Pravăț. \nDoamna Ionela-Cristina Breahnă-Pravăț: \nMulțumesc, domnule președinte. \nO serie de aspecte, de întâmplări negative care au avut, săptămâna aceasta sau săptămâna \ntrecută, ca autori fie membri ai Partidului Național Liberal, fie membri ai partidului USR, fie membri \nai  Executivului  încă  aflat  la  guvernare,  aspecte  care  au  impactat  negativ  asupra  sistemului  de \nînvățământ în România, mă obligă să insist astăzi în declarația mea politică pe bătaia de joc care este \nadresată educației din România, de care suferă educația din România. \nMă refer aici la refuzul colegilor mei senatori din Comisia de buget de a amenda Legea nr.401 de \naprobare a Ordonanței de urgență nr.50, care vizează decontarea transportului în sensul de a aloca \nfinanțarea corespunzătoare pentru acest lucru și, evident, susținerea unei amânări total nejustificate în \nacest sens pentru dezbaterea acestui proiect legislativ. Mă refer, de asemenea, la inițiativa Executivului \nde a diminua bursele de merit. Mă refer la modul în care au înțeles Ministerul Educației și Ministerul \nSănătății să emită un ordin comun care, teoretic, ar trebui să protejeze sistemul de învățământ, modul \nîn care, lacunar, acest ordin a fost elaborat, modul în care autoritățile executive înțeleg să testeze doar \nelevii, nu și profesorii, conform prevederilor acestui ordin. Mai mult, reprezentanții direcțiilor de \nsănătate publică de la nivelul județelor din România interpretează total eronat prevederile acestui ordin \nși am înțeles că intenționează să testeze doar elevii simptomatici, deși la revenirea după cele opt zile de \ncarantină, la revenirea la școală, acest ordin prevede cu totul și cu totul altceva. \nDeci o serie de aspecte foarte, foarte importante, care doar în ultima săptămână demonstrează, \nrepet, bătaia de joc adusă la adresa sistemului de învățământ din România de către acești membri ai \ncoaliției actuale și, probabil, ai coaliției viitoare de guvernare. \nÎn acest context, stimate domnule președinte, stimați domni secretari, doamnelor și domnilor \nsenatori, stimați colegi, dragi băcăuani, declarația mea politică de astăzi se intitulează „Un stat eșuat \neste un stat în care educația nu a reprezentat o prioritate”. \nEducația reprezintă, sau ar trebui să reprezinte, în orice stat dezvoltat o prioritate, dacă \nvorbim despre un stat ancorat în realitate și orientat către viitor și către o evoluție internațională. \nAșadar, așa cum s-a mai afirmat și așa cum am mai afirmat, educația nu reprezintă doar fundamentul \nunei societăți, ci și viitorul națiunii. În secolul pe care-l traversăm, educația din România reprezintă, \ndin păcate încă, un sistem închistat și învechit care se bazează doar pe înzestrarea naturală a elevilor \nși pe devotamentul profesorilor. \n  - 26 -  Un sistem modern de învățământ, precum cele din țările occidentale, ar trebui să beneficieze de \no finanțare adecvată și substanțială, nu doar pentru a progresa, ci mai ales pentru a recupera decalajele \nmajore față de statele cu adevărat dezvoltate, iar din acest punct de vedere, așa cum am mai spus, \nniciun ministru al educației și niciun prim-ministru nu ar trebui să facă rabat în a pune educația pe \nprimul loc în prioritățile guvernamentale. \nStimați colegi, \nDin păcate, așa cum am spus, fosta, și probabil viitoarea, coaliție de guvernare nu a înțeles să \nprioritizeze învățământul, ci mai degrabă să-l condamne la subdezvoltare și subfinanțare constantă. \nAsta, deși traversăm o perioadă plină de provocări, în care dreptul constituțional al elevilor de a avea \nacces la educație este, oricum, extrem de constrâns, prin indiferența autorităților. \nMai mult decât atât, recent, elevii se confruntă, așa cum am precizat, cu probleme serioase \nprecum lipsa unui cadru legal care să reglementeze decontarea transportului către școală, lipsa unor \nmăsuri care să permită menținerea școlilor deschise în deplină siguranță și, nu în ultimul rând, cu \ndiminuarea cuantumului burselor școlare și a numărului de beneficiari ai acestora. \nDomnule prim-ministru, \nDomnule ministru al educației, \nAm atras atenția în repetate rânduri asupra faptului că subfinanțarea educației, mai ales în \naceastă perioadă, va avea drept consecință creșterea abandonului școlar, mai ales în mediul rural, în \nzonele de deal și de munte, acolo unde copiii deja fac eforturi suplimentare doar pentru a ajunge la \nunitățile de învățământ în care aceștia studiază. A abandona acum acești copii înseamnă să abandonăm \no generație deja puternic încercată. Sute de mii de copii din România cresc fără părinți, cresc fără \nșanse reale de a-și depăși statutul actual, iar singura speranță rămasă pentru a rupe acest lanț de \nneîmpliniri este reprezentată de către școală. \nV-ați propus, poate, să-i  lăsați și  fără  educație? Este inadmisibil  deja că refuzați mărirea \nalocațiilor, așa cum prevede legea! Mai nou vreți să diminuați și bursele de merit. Credeți că se \nnumesc acestea burse de merit întâmplător? \nDumneavoastră, domnule, încă, prim-ministru Cîțu, ce merite aveți din înălțimea funcției pe \ncare o dețineți? Sau ce merite ați avut dumneavoastră vreodată să ajungeți să conduceți o țară ca \nRomânia? Vă recomandă vreo bursă de merit primită vreodată? Vă recomandă și altceva în afara \ndistracțiilor de peste Ocean? \nStimați guvernanți, \nȘtiți foarte bine că, pe lângă rata abandonului școlar înregistrată la nivelul învățământului \npreuniversitar  din  România,  care  ne  poziționează  pe  podiumul  Uniunii  Europene,  avem  o  mare \nproblemă și cu rata abandonului școlar în învățământul universitar. Știați că 50% dintre studenții \n  - 27 -  români renunță deja la cursuri în primul an de studiu? Oare pe dumneavoastră, domnule profesor și \nministru Cîmpeanu, nu vă alarmează aceste statistici? Oare dumneavoastră, ca profesor universitar ce a \ndeținut și funcții de conducere importante în unități de învățământ superior de prestigiu, nu ați sesizat \ncă un număr important din studenții înscriși inițial în anul I de studiu nu se mai regăsesc pe lista \ncursanților din anii terminali de studiu? Refuz să cred că la cursurile dumneavoastră sala este plină, că \ntoți studenții sunt extrem de ancorați și implicați în derularea activităților didactice derulate conform \nmetodologiilor în vigoare, ori învechite, ori modificate conform unor principii total neancorate în \nrealitatea vremurilor curente. \nV-ați rupt de realitate, v-ați închis, domnule prim-ministru și domnule ministru al educației, în \nPalatul Victoria și clamați adevărul absolut, aceasta în timp ce guvernați dezastrul absolut, într-un stat \npe care l-ați blocat între incompetență și nepăsare. \nCristina Breahnă-Pravăț, senator PSD de Bacău \nVă mulțumesc. \nDomnul Vasile Dîncu: \nMulțumim, doamna senator. \nÎl invit la microfon pe domnul senator Andrei Hangan. \nDomnul Andrei Hangan: \nMulțumesc, domnule președinte. \nDeclarația politică de astăzi are ca titlu „Salvăm pădurile României!”. \nDe când mi-am început mandatul de senator al României, am folosit constant instrumentele \ndemocratice pe care această demnitate publică mi le oferă. Am adresat întrebări și interpelări către \nMinisterul Mediului și m-am implicat, totodată, în inițiativele care au avut ca obiect combaterea \ntăierilor de pădure și transporturilor ilegale de material lemnos. \nVreau să fac un apel către români acum. \nNoi, cei de la Alianța pentru Unirea Românilor, nu folosim tactica promisiunilor goale. Ne-am \nangajat să facem un lucru și-l vom duce la bun sfârșit. \nFenomenul tăierilor ilegale de lemn crește alarmant în România postdecembristă. Cu fiecare zi \ncare trece, beneficiarii acestui fenomen ilegal profită de lacunele legislative și de lipsa de coloană \nvertebrală a autorităților. De aceea, alături de colegii mei parlamentari din AUR, am propus instituirea \nunui moratoriu de zece ani privind limitarea exploatării masei lemnoase la necesarul de consum intern. \nO strategie forestieră națională, pe care România n-o are nici până acum, trebuie, fără doar și \npoate, să includă o astfel de măsură. În acest sens, AUR a organizat o dezbatere publică, având ca \ninvitați activiști de mediu, membri ai societății civile, reprezentanți ai Romsilva, ai firmelor exploatatoare, \n  - 28 -  dar și parlamentari ai României. Acesta reprezintă, stimați colegi, primul pas real în procesul pe care \nnimeni, în decursul ultimilor 30 de ani, nu a avut curajul, voința sau interesul să-l demareze. \nDupă  cum  ne-am  asumat,  defrișăm  tentaculele  mafiei  pădurilor  din  România,  fără  nicio \nexcepție! Dacă statul nu se implică, cineva trebuie să o facă! Îmi doresc ca acum, în ultimul ceas, \nautoritățile competente să ni se alăture în acest demers și, împreună, să putem însănătoși domeniul \nsilvic din România, bolnav de atâția ani de corupție severă în formă continuată. \nVă mulțumesc. \nSenator de Brăila, Andrei Hangan \nDomnul Vasile Dîncu: \nMulțumesc foarte mult, domnule senator. \nÎl invit la cuvânt pe domnul senator Cristinel Berea. \nDomnul Cristinel-Gabriel Berea: \nVă mulțumesc, domnule președinte de ședință. \nStimați colegi, \nAduc în atenție un fenomen îngrijorător pe care l-am identificat în municipiul Iași, dar care \neste, cu siguranță, prezent și în celelalte mari orașe ale țării: accidentele grave care duc la pierderi de \nvieți omenești sunt din ce în ce mai frecvente. \nÎn luna septembrie au avut loc nouă astfel de incidente în Iași, ce au implicat pietoni care \ntraversau regulamentar și conducători auto care ori nu au acordat prioritate, ori au avut viteză prea \nmare. Un caz șocant este spulberarea unui cetățean pe trecerea de pietoni, pe unul dintre principalele \nbulevarde ale orașului, de către un tânăr care gonea cu peste 150 de kilometri la oră. \nTeribilismul, însoțit de nerespectarea regulilor de circulație și neatenția duc la tragedii ce ar \nputea fi evitate. Suntem pe primul loc în Uniunea Europeană în ceea ce privește rata de mortalitate în \ncazul accidentelor rutiere, iar cifrele indică o creștere progresivă a numărului de accidente de la an la \nan. De asemenea, 35% dintre aceste accidente implică și pietonii. \nStatul are obligația să intervină prin toate mijloacele de care dispune. Am trimis o scrisoare \ndeschisă către administrația locală pentru luarea unor măsuri de urgență pentru sporirea siguranței \npietonilor și am depus o interpelare și către ministerul de resort pentru a începe demararea unui \nprogram de conștientizare și educare a cetățenilor în ceea ce privește siguranța rutieră. \nNu  mai  putem  privi  impasibili  carnagiul  de  pe  șosele.  Suntem  responsabili  cu  toții,  prin \nmandatul cu care am fost învestiți, să găsim soluții la problemele cu care se confruntă societatea. \nInconștiența la volan trebuie să fie sancționată aspru, iar autoritățile trebuie să ia toate măsurile de \nprecauție pentru a diminua impactul unor astfel de accidente. \n  - 29 -  În toate orașele europene, trecerile de pietoni sunt riguros semnalizate și protejate prin semnale \nluminoase, tactile și audio, prin supraînălțări și limitatoare de viteză. Este momentul să începem să \ndevenim cu adevărat un stat european, în care să nu se mai moară pe o banală trecere de pietoni. \nFac un apel la responsabilitate atât către conducătorii auto, cât și către instituțiile statului. \nRomânia trebuie să-și ia angajamentul de a reduce drastic numărul de accidente pe drumurile publice! \nMulțumesc. \nDomnul Vasile Dîncu: \nVă mulțumim, domnule senator. \nȘi-l invit la cuvânt pe domnul senator Sorin-Cristian Mateescu. \nDomnul Sorin-Cristian Mateescu: \nMulțumesc, domnule președinte. \nStimați senatori, \nDoamnelor și domnilor senatori, \nTitlul declarației mele politice de astăzi este „Apusul elitelor în era Iohannis”. \nÎn plină perioadă de criză economică, medicală, financiară, domnul președintele Klaus Iohannis \neste cel care, prin jocurile sale de președinte-manipulator, își vede egoist interesul personal în detrimentul \nnațiunii, care a avut încredere în el în două rânduri. Modul său de a controla scena politică guvernamentală \nși parlamentară este un hibrid între jocul dominoului practicat de domnul fost președinte, ex-președinte, Ion \nIliescu și impunerea locomotivei după modelul ex-președintelui Traian Băsescu. \nPrin scenariile impuse de Iohannis fie în 2015, după tragicul eveniment de la „Colectiv”, fie în \n2021, Partidul Național Liberal este la apusul existenței sale parlamentare, asistând astfel la o decimare \na  elitelor  la  nivelul  partidului.  În  speță,  PNL-ul  își  asumă  cu  aroganță  decimarea  propriilor \nparlamentari și a activiștilor de partid prin marginalizare decizională. \nPromovarea  nonvalorilor  în  perioada  de  pandemie  medicală  prin  ocuparea  unor  funcții \ndecizionale  de către persoane care nu au experiență publică, cu toate că PNL a avut elite decizionale la \nnivelul eșaloanelor 2 și 4 din partid, demonstrează că domnul Iohannis calcă pe urmele fostului președinte \nEmil Constantinescu, care a decimat, la rândul său, PNȚCD-ul și Convenția Democrată Română. \nÎncăpățânarea  tipică  unui  profesor  de  fizică,  care  vede  responsabilitatea  publică  doar  din \nperspectiva statistică și gravitațională, nu și din viziunea rațională și patriotică față de poporul de care \naparține, face din președintele Iohannis omul care nu înțelege rolul său politic și care va contribui, \nalături de stafful care-l consiliază, la decimarea valorilor și a existenței viitoare a acestei națiuni. \nStimați senatori, \nVa trebui să înțelegeți că un președinte de țară nu este doar o locomotivă care să tragă doar \npentru un singur vagon, ci trebuie să fie liantul pentru 19 milioane de vagoane. Când vor înțelege \nacestea și colegii din PNL, sper să nu fie prea târziu. \n  - 30 -  Vă mulțumesc. \nSenator AUR de Constanța, Sorin-Cristian Mateescu \nDomnul Vasile Dîncu: \nVă mulțumim, domnule senator. \nCu aceasta, constat că lista… \n(Intervenție neinteligibilă a doamnei Diana Iovanovici-Șoșoacă.) \nSunteți pe listă? V-ați înscris, doamna… \n(Replică neinteligibilă a doamnei Diana Iovanovici-Șoșoacă.) \nSă zicem, dar vă rog să… vă rog să vă încadrați în timp. \nȘi am o rugăminte suplimentară: să nu ne suspende încă o dată YouTube-ul nostru! \nDoamna Diana Iovanovici-Șoșoacă: \nDomnule președinte, conform art.72 din Constituția României, avem imunitate parlamentară cu \nprivire la declarații și opinii politice. \nVă mulțumesc frumos. \nDeclarație politică – titlul declarației este „De ce este nevoie să moară oameni?”. \nStimați colegi senatori, \nFiecare persoană are dreptul de a alege ce să facă cu propriul corp și cu propria sănătate. Nu vă \nlăsați manipulați de presa aservită puterii politice și medicii care aparțin puterii politice care vă mint că \nsunteți vinovați de infectarea celor din jur. Este o minciună. Vaccinații transmit COVID-ul, se pot \nîmbolnăvi și pot și muri. Așa că, vaccinat sau nevaccinat, tot același lucru este. Vezi intervenția \ndomnului profesor doctor Cercel în Senatul României. Diferența este că vaccinarea anti-COVID are \nefecte  adverse  necunoscute,  este  în  stadiu  experimental,  iar  efectele  adverse  cunoscute  sunt \ncatastrofale, chiar deces. \nProblema nu vine de la cetățeni, ci de la puterea politică, care nu și-a îndeplinit obligațiile, nu a \naccesat fondurile europene pentru a administra pandemia, nu a ajutat spitalele cu nimic. Oamenii mor \npentru că nu sunt tratați. România nu aduce tratamentele din Uniunea Europeană, își lasă bolnavii de \npneumonie în frig, neînveliți, cu ușile deschise la module pentru că altfel explodează oxigenul. În alte \ninstituții  sanitare  n-au  nici  oxigen,  deși  acesta  poate  fi  accesat  de  la  Oltchim  Râmnicu  Vâlcea. \nInstitutul Cantacuzino poate produce vaccin, inclusiv polidin și cantastim, Antibiotice Iași și Cluj pot \nproduce toate medicamentele de care avem nevoie, dar puterea politică nu vrea! \nPentru că morții produc bani pentru ei! Ăsta este adevărul! \nAvem vaccin românesc la Timișoara, vaccinul oncogen, produs de doctorul Virgil Păunescu, \ndar statul nu vrea să-l producem, și asta de peste un an. \n  - 31 -  Nu  avem  personal  sanitar,  nu  avem  spitale  modernizate,  nu  avem  aparatură,  nu  avem \nmedicamente, nu avem medici de familie care să trateze bolnavii la domiciliu, așa cum se întâmplă în \nalte țări. Avem mulți medici morți de frică, ceea ce este în contradicție cu profesia de medic. Presa \ninstituie teroarea, plătită de Guvern. \nOamenii mor pentru că nu au acces la tratament și nu sunt primiți în spitale. Există cazuri \nde  medici  de  familie  care  nu  acordă  îngrijiri  medicale  persoanelor  nevaccinate.  Aceasta  este \ntentativă de omor, dragi medici! \nLa ATI a fost mereu plin și înainte de pandemie, pentru că nu avem paturi suficiente. Ăsta este \nadevărul. Dar nu investim nimic. Puterea politică fură imens din fondurile sănătății, pentru că mulți au \nsocietăți  comerciale  care  se  ocupă  cu  distribuirea  medicamentelor,  aparatelor  și  dispozitivelor \nmedicale. De fapt, noi, poporul, suntem prinși la mijloc, pentru interese financiare. \nEste nevoie să moară oameni pentru ca cei bogați să devină și mai bogați și Big Pharma să \nconducă. Uitați-vă la Pfizer câte miliarde de euro are profit de pe urma pandemiei. \nȘi  nimeni  de la putere și  din  spitale nu vă spune care sunt posibilele efecte adverse ale \nvaccinării. Nu se face prevenție: vitamina D, vitamina C, zinc. Antivirale. Avem remedii. Nu le dorim. \nSistemul de sănătate de stat se va privatiza și Big Pharma va fi cea care va comanda cum va dori. \nDe fapt, 300 de morți pe zi nu sunt mulți, pentru că înainte de pandemie mureau peste 20 000 de \noameni în fiecare lună de diverse boli sau de moarte naturală. Acum mor 350 de bolnavi de cancer pe \nzi pentru că nu sunt tratați. Acesta este dezastru. \nÎn tot acest timp, puterea politică se luptă pe ciolan și niciun partid nu are curajul să-și asume \nguvernarea, pentru că se gândesc că nu vor mai fi votați peste trei ani. De fapt, toți se gândesc la \ninteresele lor personale, de grup și de partid. Nu-i interesează poporul. Cine va avea verticalitatea, \nonoarea, demnitatea, empatia și respectul față de poporul român va accepta să preia guvernarea și, \nfără teroare și obligativități de acte medicale, să guverneze țara, să o scape, chiar dacă se va distruge \ntotal politic și uman. Pentru că țara este în faliment, suntem în colaps. Este nevoie de spirit de \nsacrificiu și iubire imensă față de țară și popor, chiar cu prețul dispariției totale din viața publică, \npentru că trebuie luate decizii care vor deranja, mai ales la nivel înalt și pe mulți din sistem, dar \ntrebuie apărat poporul și, mai ales, copiii. \nSăracii nu vor mai avea acces la serviciile medicale, doar cei cu bani vor fi privilegiați ai sorții. \nEste un adevăr crunt, vă doare, este de necrezut, dar este adevărul! \nAlege libertatea de a alege! Alege să fii corect informat! Alege să gândești! \nCogito, ergo sum! \nVă mulțumesc. \nSenator neafiliat Diana Iovanovici-Șoșoacă \n  - 32 -  Mulțumesc frumos, domnule președinte. \nDomnul Vasile Dîncu: \nVă mulțumim, doamna senator. \n(Replică neinteligibilă a doamnei Diana Iovanovici-Șoșoacă.)  \nNu ne închide de data asta. \nMulțumim, doamna senator. \nAu mai depus declarații politice în scris, pe lângă senatorii care le-au prezentat în cadrul \nacestei sesiuni, următorii senatori: \n- domnii Paul Stănescu, Stan V. Ioan, Bodog Florian-Dorel, Laura Georgescu, Genoiu Mihail, \nMutu Gabriel, Mocioalcă Ion, Dogariu Eugen, Mirea Siminica, Ion Prioteasa – din partea Grupului \nPartidului Social Democrat; \n- din partea Partidului Național Liberal – Bumb Sorin-Ioan și Hatos Adrian; \n- din partea USR – domnul Bordei Cristian, domnul Bodea Marius și domnul Popescu Ion-Dragoș; \n- din partea Grupului AUR a mai depus în scris doamna Rodica Boancă. \nȘi, din partea Grupului Partidului Social Democrat, doamna Gabriela Firea. \nCu aceasta, declar închisă sesiunea de declarații politice din data de 13.10.2021. \nVă mulțumesc. \n* \nPAUZĂ \nDoamna Anca Dana Dragu: \nBună ziua! \nStimați colegi, \nDoamnelor și domnilor senatori, \nDeclar deschisă ședința plenului Senatului de astăzi, 13 octombrie. \nȘedința este condusă de subsemnata, Anca Dragu, președintă a Senatului, asistată de domnul \nsenator Sorin Lavric și domnul senator Dan Ivan, secretari ai Senatului. \nOrdinea de zi pentru ședința plenului de astăzi, precum și programul de lucru, stabilite de \nBiroul permanent și Comitetul liderilor, au fost distribuite și afișate pe pagina de internet a Senatului. \nDoamnelor și domnilor senatori, \nContinuăm lucrările și vă reamintesc că, potrivit dispozițiilor art.111 și 136 din Regulamentul \nSenatului, în situații excepționale ședințele plenului Senatului se desfășoară prin mijloace electronice, \niar dezbaterea și adoptarea inițiativelor legislative se vor face printr-o procedura simplificată. \n  - 33 -  În cadrul ședinței de plen de astăzi se vor desfășura dezbaterile asupra punctelor înscrise pe \nordinea de zi, iar votul final asupra acestor puncte se va da într-o ședință consacrată acestui scop, \nconform programului de lucru stabilit de Biroul permanent al Senatului și de Comitetul liderilor. \nTrecem la ordinea de zi. \nLa  punctul  1  avem  Propunerea  legislativă  pentru  modificarea  Legii  educației  naționale \nnr.1/2011. (L389/2021) \nRaportul  Comisiei  pentru  învățământ,  tineret  și  sport  este  de  admitere,  cu  amendamente \nadmise, a propunerii legislative. \nAceasta face parte din categoria legilor organice. \nSenatul este Cameră decizională. \nÎncepem dezbaterile. \nDau cuvântul doamnei senatoare Liliana Sbîrnea. \nVă rog. \nDoamna Liliana Sbîrnea: \nMulțumesc, doamna președintă. \nPropunerea legislativă are drept finalitate introducerea educației financiare în învățământul \npreuniversitar. Inițiativa a fost scrisă de un grup de deputați ai Partidului Social Democrat la care a \naderat și un senator al Partidului Național Liberal. \nEste o inițiativă foarte bună, deoarece, în aceste vremuri, când prețurile explodează, când \nsalariul îngheață, că, vorba aceea, vine iarna, oamenii ar trebui să știe cum pot economisi și cu atât \nmai mult cei care sunt pe băncile școlii trebuie să învețe ce este acela un credit, ipotecar, de nevoi \npersonale, sau ce-i acela un leasing. La fel de important, trebuie să știe ce este un card de debit, \ndar și ce este un IFN. \nAvând în vedere aceste considerente, Grupul Partidului Social Democrat va vota pentru. \nVă mulțumesc. \nDoamna Anca Dana Dragu: \nMulțumesc. \nDau cuvântul doamnei Monica Anisie, președinta Comisiei pentru învățământ. \nVă rog. \nDoamna Monica-Cristina Anisie: \nBună ziua, stimați colegi! \nBună ziua, doamna președintă! \nVă mulțumesc. \n  - 34 -  Propunerea legislativă are ca obiect de reglementare, modificarea Legii educației naționale \nnr.1/2011, având drept finalitate introducerea educației financiare în învățământul preuniversitar alături \nde educația antreprenorială și cea juridică. \nÎn cadrul dezbaterilor s-au formulat amendamente, care, supuse votului, au fost admise și fac \nreferire la dobândirea competențelor juridice și etice alături de cele financiare și antreprenoriale, care \nreprezintă  un  prim  pas  către  stabilirea  unei  perspective  solide  a  tânărului  privind  rolul, \nresponsabilitățile și capacitățile acestuia de a iniția și dezvolta o afacere. \nNu este suficient ca tinerii să dobândească numai competențe antreprenoriale, să știe cum să \nadministreze o afacere din punct de vedere financiar, ci este nevoie să înțeleagă și să integreze și \ncomportamente responsabile din punct de vedere juridic. \nÎn anul 2018, într-un studiu lansat privind competențele-cheie pentru învățarea pe tot parcursul \nvieții, Comisia Europeană califică drept necesare, încă din primii ani de studiu, și cunoștințele juridice. \nComisia  pentru  învățământ,  tineret  și  sport  supune  spre  dezbatere  și  adoptare  plenului \nSenatului, raportul de admitere, cu amendamente admise, precum și propunerea legislativă. \nPartidul Național Liberal votează pentru. \nVă mulțumesc. \nDoamna Anca Dana Dragu: \nMulțumesc. \nDau cuvântul domnului senator Mateescu. \nVă rog. \nDomnul Sorin-Cristian Mateescu: \nMulțumesc, doamna președinte. \nOnorat prezidiu, \nDoamnelor și domnilor senatori, \nConsider  că  această  inițiativă  legislativă,  cu  amendamentele  introduse,  este  bine-venită  în \ncontextul actual al formării tinerei generații. \nÎntr-o societate în schimbare este nevoie de adaptarea și formarea echilibrată a elevilor în \nsistemul preuniversitar, în domenii precum educația financiară și juridică. \nSunt  necesare  ca  elemente  de  competență  antreprenorială,  management  de  echipă,  tehnici \nintroductive de natură financiară de genul: ce este un buget de stat, ce înseamnă cheltuieli și venituri \nale unei familii, instituții publice sau persoane juridice. \nSunt bazele creionării unui cetățean informat și pregătit pentru viață. \nCa jurist, nu pot să nu apreciez introducerea conceptului de program de educație juridică, \nabsolut  necesar  pentru  cunoașterea  drepturilor  și  libertăților  juridice  consacrate  în  Constituția \n  - 35 -  României,  modul  de  a  învăța  noțiuni  esențiale  privind  cum  se  elaborează  un  proiect  de  lege, \nrespectarea legilor și cum ar trebui acestea respectate de către toți cetățenii. \nEducația și obținerea unor competențe juridice de către tinerii liceeni și nu numai contribuie la \npregătirea inițială pentru a înțelege mai bine noțiunea de drept penal, drept civil, drept comercial sau \nadministrativ, pe care le vor învăța la o facultate de profil. \nNu în ultimul rând, introducerea acestor discipline va contribui la formarea unui tânăr cetățean \neducat, care va ști de ce este nevoie să participe activ la viața socială, politică, la scrutinele electorale \npentru a selecta pe baza informațiilor din disciplinele de mai sus, politicieni care sunt absolut necesari \nbunăstării unui popor. \nVă mulțumesc. \nDoamna Anca Dana Dragu: \nMulțumesc, domnule senator. \nDau cuvântul domnului senator Ștefan Pălărie. \nVă rog. \nDomnul Ștefan Pălărie: \nMulțumesc, doamna președinte. \nStimate colege, \nStimați colegi, \nReferitor  la  inițiativa  L389/2021,  găsim  ca  fiind  salutară  necesitatea  cunoștințelor  și \ncompetențelor financiare, juridice și antreprenoriale. De ce? Vedem din ce în ce mai mulți tineri, care \ndupă ce-și finalizează studiile, se angajează și după câțiva ani de muncă, nu reușesc să economisească \nniciun ban sau nu prioritizează economisirea. Vedem, de asemenea, că una dintre cele mai mari investiții \nîn rândul tinerilor este achiziționarea unei mașini, un bun care nu de fiecare dată este indispensabil. Ar \nputea fi indispensabil, dacă, într-adevăr, acei tineri achiziționează autovehiculul pentru a fi șofer de Uber \nsau pentru a realiza venituri mai departe cu această investiție. Dar, din păcate, cei mai mulți dintre ei o \nachiziționează, inclusiv împrumutându-se pentru a avea o mașină nouă, pe care apoi nu o folosesc. \nTinerii nu au cunoștințe financiare elementare după terminarea liceului și de multe ori nu \nștiu să gestioneze cu adevărat resursele. Câteva alegeri proaste în tinerețe pot să ajungă să distrugă \nviața  tânărului,  pe  când  alegerile  financiare  responsabile  pentru  investiții  informate  pot  să  le \nasigure o uriașă liniște pe viitor. \nDin acest motiv, subiectul este unul cât se poate de benefic. \nDar dacă tot vorbim de conținuturile educaționale practicate de învățământul din România, o să \nprofit de ocazie că mă aflu aici să atrag atenția asupra temei extrem de dureroase a planurilor-cadru \n  - 36 -  pentru învățământul liceal, planuri-cadru care au fost amânate ani de zile, în așa fel încât nici măcar \ndupă 10 ani noi nu am ajuns la o actualizare și conectarea învățământului gimnazial cu cel liceal. \nIeri am fost într-o librărie și am achiziționat un manual. Și o să-mi permit să vi-l arăt și \ndumneavoastră. Este manualul de informatică de clasa a IX-a, iar pe coperta lui, dacă nu se vede foarte \nbine, poate sunt colegi care sunt la distanță, se află un monitor cu tub catodic, care nu se mai produce \nde vreo 10 ani și, de asemenea, o mână dibace care susține o dischetă, faimoasa dischetă de 3,5 inchi, \ncu capacitate de 1,44 megabiți, o capacitate pe care nici măcar o fotografie făcută cu telefonul mobil \nde astăzi nu ar intra. Pe ceea ce ar trebui să fie coperta viitorului, inteligența artificială, aplicații de tip \ncloud, noi avem de fapt poze ale muzeului, ale unor artefacte pe care nu le găsim nici în muzeu. Asta \neste ceea ce-i învățăm pe copiii noștri la clasa a IX-a sub materia triumfalistă numită „informatică”. \nDeci, dacă tot ne apucăm de conținuturi, haideți să facem curățenie în ceea ce învață astăzi \ncopiii din România. \nMulțumesc tare mult. (Aplauze.) \nDoamna Anca Dana Dragu: \nMulțumesc, stimați colegi, și vă mulțumesc pentru consistența dezbaterii pe un subiect atât \nde important. \nAm încheiat aici dezbaterile asupra acestui punct al ordinii de zi. \nInițiativa legislativă rămâne la vot final. \n* \nStimați colegi, la punctele de la 2 la 8 ale ordinii de zi avem aprobarea procedurii de urgenţă \npentru dezbaterea şi adoptarea următoarelor iniţiative legislative: \n- Proiectul de lege privind căutarea persoanelor dispărute. (b456/2021) \n- Proiectul de lege pentru aprobarea plății cotizației anuale a României la bugetul comun al \nCentrului de Excelență pentru Managementul Crizelor și Răspuns la Dezastre (Crisis Management and \nDisaster  Response  Center  of  Excellence),  precum  și  pentru  completarea  Ordonanței  Guvernului \nnr.41/1994 privind autorizarea plății cotizațiilor la organizațiile internaționale interguvernamentale la \ncare România este parte. (b470/2021) \n- Proiectul de lege pentru ratificarea Tratatului dintre România şi Regatul Haşemit al Iordaniei \nprivind extrădarea, semnat la Amman la 4 aprilie 2021. (b468/2021) \nAdoptat de Camera Deputaților. \n- Propunerea legislativă privind exploataţiile de creştere a suinelor şi de combatere a pestei \nporcine în România. (b388/2021) \n  - 37 -  - Propunerea legislativă privind aprobarea plăţii cotizaţiei anuale de participare a Autorităţii \nElectorale  Permanente  ca  membru  cu  drepturi  depline  la  Reţeaua  de  Competenţe  Electorale \nFrancofone (RECEF). (b391/2021) \n-  Propunerea  legislativă  pentru  plafonarea  prețurilor  la  energie  electrică  și  gaze  pentru \nconsumatorii casnici. (b413/2021) \n- Propunerea legislativă privind stabilirea măsurilor de sprijin a întreprinderilor mici și mijlocii \na căror activitate este afectată de creșterile de prețuri și tarife la energie, gaze și combustibil. (b430/2021) \nUrmează  să  supunem  votului  aprobarea  procedurii  de  urgență  pentru  fiecare  inițiativă \nlegislativă în cadrul sesiunii de vot final într-o ședință viitoare. \n* \nLa punctele de la 9 la 13 ale ordinii de zi avem Proiecte de hotărâre privind exercitarea \ncontrolului  de  subsidiaritate  şi  proporţionalitate  conform  Protocolului  nr.2  din  Tratatul  de  la \nLisabona,  respectiv,  Proiect  de  hotărâre  privind  consultarea  parlamentelor  naționale  conform \nProtocolului  nr.1  din  Tratatul  de  la  Lisabona,  care  se  regăsesc  afișate  pe  pagina  de internet  a \nSenatului, după cum urmează. \nLa  punctul  9  de  pe  ordinea  de  zi  avem  Proiect  de  hotărâre  referitoare  la  Propunerea  de \nRegulament  al  Consiliului  privind  instituirea  și  funcționarea  unui  mecanism  de  evaluare  și \nmonitorizare în vederea verificării aplicării acquis-ului Schengen și de abrogare a Regulamentului \n(UE) nr.1053/2013 – COM(2021) 278 final. \nRaport: Comisia pentru afaceri europene. \nÎncepem dezbaterile și dau cuvântul domnului senator Angel Tîlvăr, președintele Comisiei \npentru afaceri europene. \nVă rog. \nDomnul Angel Tîlvăr: \nVă mulțumesc foarte mult, doamna președinte. \nȘi, așa cum ați spus și dumneavoastră, noi am fost chemați să ne pronunțăm în ceea ce privește \nperspectiva comisiei noastre pe documentele pe care le avem în dezbatere și, din acest punct de vedere, \nnoi am adus în fața plenului o opinie, cu câteva observații. Vreau să vă spun că această opinie a fost \nadoptată în cadrul comisei, cu unanimitatea voturilor colegilor prezenți, și am să dau câteva elemente \ncare să fie, cred eu, importante pentru colegi atunci când vom supune votului plenului Senatului României. \nÎn  primul  rând,  voi  începe  a  spune  că  prezenta  propunere  respectă  subsidiaritatea  și \nproporționalitatea și în cadrul dezbaterilor care au avut loc în cadrul comisiei noi ne-am exprimat \nîngrijorarea vizavi de eliminarea domeniilor de evaluare, întrucât nu este limitat domeniul evaluărilor \n  - 38 -  Schengen la acquis-ului Schengen în mod expres, iar discuțiile despre conexiunea Schengen și azil au \narătat poziții uneori divergente între statele membre. \nTotodată, apreciem că în propunerea de Regulament se menționează explicit că pentru statele \ncare au fost evaluate pozitiv nu ar trebui lansată o nouă procedură de verificare, lucrul pe care-l susținem. \nAm salutat propunerile de eficientizare a cadrului juridic actual în domeniul Mecanismului de \nEvaluare, aceasta fiind, practic, substanța COM-ului respectiv și monitorizare Schengen, în principal, \nîn ceea ce privește necesitatea de a eficientiza procesul de la ritmul de adoptare a rapoartelor la \nîmbunătățirea etapei de monitorizare ulterioară a evaluărilor. \nTotodată, vreau să atrag atenția, așa cum am făcut-o și acum patru săptămâni când un subiect \nlegat de Schengen, din nou, a fost în  atenția plenului Senatului, că mai multe state membre au \ncontinuat,  în  ultimii  cinci  ani,  să  prelungească  controalele  la  frontierele  interne,  iar  pe  fondul \npandemiei COVID-19, tot mai multe au reintrodus controale la frontiere interne, încălcând codul \nfrontierelor Schengen care prevede o limită de doi ani de la reintroducerea controalelor. \nAcestea fiind spuse, din nou vreau să spun că această opinie, cu observații, a fost adoptată cu \nunanimitatea colegilor prezenți la ședința Comisiei pentru afaceri europene din Senatul României. \nVă mulțumesc frumos, doamna președintă. (Aplauze.) \nDoamna Anca Dana Dragu: \nMulțumesc, domnule președinte. \nDau cuvântul domnului Titus Corlățean. \nVă rog, domnule senator. \nDomnul Titus Corlățean: \nMulțumesc, doamna președinte. \nStimați colegi, \nE o temă importantă, e un proiect de Regulament, raportul a fost prezentat de președintele \nComisiei pentru afaceri europene, nu vreau în niciun caz să reiau aceste chestiuni. \nComisia de politică externă a fost solicitată pentru un aviz. Ce-a fost important pentru noi și, de \nasemenea, avizul a fost adoptat, în unanimitate, de membrii comisiei, au fost două plus una chestiuni \nsemnalate.  Una  a  fost  menționată  explicit  de domnul  președinte  Tîlvăr,  faptul  că  propunerea  de \nRegulament menționează explicit că statele care au fost anterior evaluate pozitiv nu trebuie să intre \nîntr-o nouă procedură de verificare. \nNu e întâmplătoare această remarcă, pentru că termenele pentru care era valabilă evaluarea de \nprin 2010 – 2011 s-au cam dus. Și atunci, această propunere de Regulament menține un act de echitate, \naș spune, pentru un stat cum este România și mai sunt și altele. \n  - 39 -  Și cea de a doua chestiune pe care aș vrea s-o menționez explicit, de asemenea, de interes \npentru România, faptul că noua strategie conține și o secțiune distinctă dedicată finalizării procesului \nde extindere în care se subliniază că viitorul Schengen trebuie să fie marcat de extinderea către acele \nstate  membre  ale  Uniunii  Europene,  care  nu  fac  încă  parte  din  spațiul  de  liberă  circulație,  deși \nîndeplinesc condițiile necesare și sunt pregătite pentru aderare. \nRegulamentul va fi un test. Adoptarea Regulamentului, din acest punct de vedere, va fi un test, \npentru că guvernele vor trebui să se pronunțe pe această dispoziție din propunerea de Regulament, mai \nales că Comisia invită Consiliul UE să ia măsurile necesare pentru ca Bulgaria, România și Croația să \ndevină parte a zonei, fără controale la frontiere interne ale statelor membre. Lucrul important. \nȘi ultima chestiune: reiterez și eu din perspectiva Comisiei de politică externă, dar și a \nGrupului PSD acea îngrijorare menționată de președintele Comisiei afacerilor europene privind \neliminarea  domeniilor  de  evaluare  explicită,  pentru  că  acest  lucru  poate  să  genereze  niște \ncomportamente și evaluări arbitrarii. \nNu mai intru în detalii. \nCert este că proiectul de hotărâre este unul corect, solid și vă invităm să votăm, în numele \nSenatului României, această poziție care va fi comunicată la Bruxelles. \nVă mulțumesc. \nDoamna Anca Dana Dragu: \nMulțumesc. \nNu mai sunt intervenții pe acest punct al ordinii de zi. \nProiectul de hotărâre rămâne la vot final. \n* \nLa punctul 10 de pe ordinea de zi avem Proiect de hotărâre  referitoare la Propunerea de \nRegulament  al  Parlamentului  European  şi  al  Consiliului  de  modificare  a  Regulamentului  (UE) \n2020/2222 al Parlamentului European și al Consiliului în ceea ce privește infrastructura transfrontalieră \ncare leagă Uniunea de Regatul Unit prin legătura fixă pe sub Canalul Mânecii – COM(2021) 402 final. \nRaport: Comisia pentru afaceri europene. \nNu avem intervenții asupra acestui punct. \nProiectul de hotărâre rămâne la vot final. \n* \nLa punctul 11 de pe ordinea de zi avem Proiect de hotărâre referitoare la Propunerea de \nDirectivă a Parlamentului European și a Consiliului de modificare a Directivei 2009/65/CE în ceea ce \nprivește  utilizarea  documentelor  cu  informații  esențiale  de  către  societățile  de  administrare  a \norganismelor de plasament colectiv în valori mobiliare (OPCMV) – COM(2021) 399 final. \n  - 40 -  Raport: Comisia pentru afaceri europene. \nNu sunt intervenții asupra acestui punct. \nProiectul de hotărâre rămâne la vot final. \n* \n La  punctul  12  al  ordinii  de  zi  avem  Proiect  de  hotărâre  referitoare  la  Propunerea  de \nRegulament  al  Parlamentului  European  și  al  Consiliului  de  modificare  a  Regulamentului  (UE) \nnr.1286/2014 în ceea ce privește prelungirea dispozițiilor tranzitorii pentru societățile de administrare, \nsocietățile de investiții și persoanele care oferă consultanță cu privire la unități ale organismelor de \nplasament colectiv în valori mobiliare (OPCVM) și la unități ale non-OPCVM-urilor sau care vând \nastfel de unități – COM(2021) 397 final. \nRaport: Comisia pentru afaceri europene. \nNu sunt intervenții asupra acestui punct. \nProiectul de hotărâre rămâne la vot final. \n* \nLa punctul 13 și ultimul de pe ordinea de zi avem: \n– Proiect de hotărâre referitoare la Programul de convergență pentru 2021 – 2024; \n-  Comunicarea  Comisiei  către  Parlamentul  European,  Consiliu,  Banca  Centrală \nEuropeană, Comitetul Economic și Social European, Comitetul Regiunilor și Banca Europeană de \nInvestiții – Coordonarea politicilor economice în 2021: depășirea crizei provocate de pandemia de \nCOVID-19, sprijinirea redresării și modernizarea economiei noastre – COM(2021) 500 final; \n- Recomandarea de Recomandare a Consiliului în vederea încetării situației de deficit public \nexcesiv din România – COM(2021) 530 final; \n-  precum  și  Recomandarea  de  Recomandare  a  Consiliului   prin  care  se  emite  un  aviz  al \nConsiliului privind Programul de convergență al României pentru 2021 – COM(2021) 523 final. \nRaport: Comisia pentru afaceri europene. \nÎncepem dezbaterile și dau cuvântul doamnei senatoare Gabriela Crețu. \nVă rog, doamnă. \nDoamna Gabriela Crețu: \nMulțumesc, doamna președintă. \nStimați colegi, \nDiscutăm astăzi cu mare întârziere pachetul referitor la Semestrul european de primăvară, \nrespectiv analizele și recomandările legate de coordonarea economică în interiorul Uniunii Europene. \nPrincipalul reper legislativ pe care DG-ul, directoratele economice ale Comisiei îl au atunci când fac \naceste analize și recomandări, acceptate apoi de Consiliu, îl reprezintă Pactul de stabilitate și creștere. \n  - 41 -  Despre acesta vreau să vă spun câteva cuvinte. El este în negociere pentru a fi modificat. \nMotivul: condițiile sale sunt absolut arbitrare, adică cele 3% deficit, 60% datorie publică și nu au dus \nla stabilitatea dorită, economică și a sistemului monetar. Dovada: la criza financiară din 2008 – 2009 \nstatele care au fost cele mai cuminți și au respectat total condițiile pactului, respectiv Irlanda și Spania, \nau avut cel mai mult de suferit. Cele care l-au încălcat sistematic, fie negociindu-și deficite mai mari \nde 3%, cum a fost Franța, în mod repetat, sau având datoria publică cu mult peste 60% din PIB, au \ndepășit cu ușurință criza, pentru că, drept principiu, Pactul de stabilitate și creștere criminalizează ca \nfiind foarte rea datoria publică, dar ignoră total datoria privată. Or, ceea ce ne-a arătat criza e că \nsituația balanței de plăți este mult mai relevantă. Or, nu poți să ai echilibrul balanței de plăți ca țară în \ncurs de dezvoltare dacă nu investești, dacă nu te dezvolți, pentru că e definitoriu, toate țările în curs de \ndezvoltare au balanțe de plăți negative, în timp ce la nivelul Uniunii Europene, de exemplu, statele \ndezvoltate, Germania în primul rând, au excedente foarte mari ale balanței. \nÎn aceste condiții de care v-am vorbit, Comisia Europeană… Și mai trebuie să adaug ceva, \nPactul de stabilitate și creștere din cauza epidemiei este suspendat, a fost suspendat anul trecut și este \nîncă până în decembrie 2021. \nÎn aceste condiții, Comisia Europeană a declarat România în procedură de deficit excesiv, deși \nexistă alte 5 state care au avut deficite mult mai mari și 18 state care au datoria publică mult mai mare \ndecât România, iar premierul în exercițiu încă, domnul Florin Cîțu, a negociat singur, cel puțin asta a \nfost informația oficială pe care am primit-o de la membrii Guvernului, calendarul de reducere a acestui \ndeficit până în 2024. Deci acest calendar înseamnă supunerea la un pact care este suspendat din cauza \nepidemiei, în negociere de modificare, din cauză că este irelevant și are condiții arbitrare dovedite. \nÎn aceste condiții, el  devine complice la subminarea dezvoltării României,  pentru că acel \ncalendar este imposibil de respectat sau poate fi respectat doar dacă distrugem total serviciile publice, \nadică sănătatea, educația, serviciile sociale, aflate deja sub presiune din cauza epidemiei. Sau am putea \nsă ne întrebăm, de asemenea, dacă nu cumva acesta a fost planul, întrucât Guvernul, prin vară, se \nocupa  cu  privatizarea  sănătății,  în  loc  să  se  ocupe  cu  achiziția  de  medicamente  pentru  COVID, \nmedicamente despre care vedem că sunt atât de necesare astăzi. \nDeci suntem extrem de rezervați cu privire la programul pe care l-a prezentat Guvernul \nRomâniei – e al României, indiferent cine conduce  – Comisiei Europene și de felul în care a \nnegociat programul. \nMulțumesc. \nDoamna Anca Dana Dragu: \nMulțumesc. \nCred că procedura de deficit excesiv a fost deschisă prin 2019 pe execuțiile bugetare de atunci. \n  - 42 -  Am încheiat aici dezbaterile generale asupra acestui punct al ordinii de zi. \nProiectul de hotărâre rămâne la vot final. \n* \nDați-mi voie să citesc o notă pentru exercitarea de către parlamentari a dreptului de sesizare \na Curţii Constituţionale. \nÎn conformitate cu prevederile art.15 alin.(2) şi (3) din Legea nr.47/1992 privind organizarea şi \nfuncţionarea Curţii Constituţionale, s-a depus la secretarul general al Senatului, în vederea exercitării \nde către senatori a dreptului de sesizare a Curţii Constituţionale, următoarea lege: \n-  Lege  pentru  modificarea  și  completarea  Legii  nr.45/2009  privind  organizarea  și \nfuncționarea Academiei de Științe Agricole și Silvice „Gheorghe Ionescu-Șișești“ și a sistemului de \ncercetare-dezvoltare din domeniile agriculturii, silviculturii și industriei alimentare. \nTermenul pentru sesizare este de cinci zile pentru legile adoptate în procedură de drept comun \nde la data depunerii – astăzi, 13 octombrie 2021, iar termenul se calculează luând în considerare ziua \nanunţului, respectiv ziua de astăzi, 13 octombrie 2021. \nStimați colegi, \nOrdinea de zi fiind epuizată, declar închisă această ședință a Senatului. \nMulțumesc. \n \nȘedința s-a încheiat la ora 12.35. \n  - 43 -"
    },
    "61": {
        "start_text": "Doamna Anca Dana Dragu:",
        "start_index": -1,
        "end_text": "Domnul Titus Corlățean:",
        "end_index": -1,
        "text": "edinţei Senatului din 13 octombrie 2021 \n \nS U M A R  \n \n1.  Întrebări, interpelări.  3 \n2.  Declarații politice.  17 \n3.  Dezbaterea Propunerii legislative pentru modificarea Legii educației naționale  33 \nnr.1/2011. (L389/2021) \n(Votul final se va da într-o ședință viitoare.) \n4.  Aprobarea  procedurii  de  urgenţă  pentru  dezbaterea  şi  adoptarea  unor  37 \niniţiative legislative. \n(Votul asupra solicitării se va da într-o ședință viitoare.) \n5.  Dezbaterea Proiectului de hotărâre privind exercitarea controlului de subsidiaritate  38 \nşi proporţionalitate conform Protocolului nr.2 din Tratatul de la Lisabona: \n-  Proiect de hotărâre referitoare la Propunerea de Regulament al Consiliului \nprivind instituirea și funcționarea unui mecanism de evaluare și monitorizare \nîn  vederea  verificării  aplicării  acquis-ului  Schengen  și  de  abrogare  a \nRegulamentului (UE) nr.1053/2013 – COM(2021) 278 final. \n(Votul final se va da într-o ședință viitoare.) \n6.  Dezbaterea Proiectului de hotărâre privind exercitarea controlului de subsidiaritate  40 \nşi proporţionalitate conform Protocolului nr.2 din Tratatul de la Lisabona: \n-  Proiect de hotărâre referitoare la Propunerea de Regulament al Parlamentului \nEuropean şi al Consiliului de modificare a Regulamentului (UE) 2020/2222 \nal Parlamentului European și al Consiliului în ceea ce privește infrastructura \ntransfrontalieră care leagă Uniunea de Regatul Unit prin legătura fixă pe sub \nCanalul Mânecii – COM(2021) 402 final. \n(Votul final se va da într-o ședință viitoare.) \n7.  Dezbaterea Proiectului de hotărâre privind exercitarea controlului de subsidiaritate  40 \nşi proporţionalitate conform Protocolului nr.2 din Tratatul de la Lisabona: \n-  Proiect de hotărâre referitoare la Propunerea de Directivă a Parlamentului \nEuropean și a Consiliului de modificare a Directivei 2009/65/CE în ceea ce  privește utilizarea documentelor cu informații esențiale de către societățile \nde administrare a organismelor de plasament colectiv în valori mobiliare \n(OPCVM) – COM(2021) 399 final. \n(Votul final se va da într-o ședință viitoare.) \n8.  Dezbaterea Proiectului de hotărâre privind exercitarea controlului de subsidiaritate  41 \nşi proporţionalitate conform Protocolului nr.2 din Tratatul de la Lisabona: \n-  Proiect de hotărâre referitoare la Propunerea de Regulament al Parlamentului \nEuropean și al Consiliului de modificare a Regulamentului (UE) nr.1286/2014 \nîn ceea ce privește prelungirea dispozițiilor tranzitorii pentru societățile de \nadministrare, societățile de investiții și persoanele care oferă consultanță cu \nprivire la unități ale organismelor de plasament colectiv în valori mobiliare \n(OPCVM)  și  la  unități  ale  non-OPCVM-urilor  sau  care  vând  astfel de \nunități – COM(2021) 397 final. \n(Votul final se va da într-o ședință viitoare.) \n9.  Dezbaterea Proiectului de hotărâre privind consultarea parlamentelor naționale  41 \nconform Protocolului nr.1 din Tratatul de la Lisabona: \n– Proiect de hotărâre referitoare la Programul de convergență pentru 2021 – 2024: \n-  Comunicarea Comisiei către Parlamentul European, Consiliu, Banca Centrală \nEuropeană, Comitetul Economic și Social European, Comitetul Regiunilor \nși Banca Europeană de Investiții – Coordonarea politicilor economice în \n2021: depășirea crizei  provocate de pandemia de COVID-19, sprijinirea \nredresării și modernizarea economiei noastre – COM(2021) 500 final; \n-  Recomandarea de Recomandare a Consiliului în vederea încetării situației de \ndeficit public excesiv din România – COM(2021) 530 final; \n-  Recomandarea de Recomandare a Consiliului prin care se emite un aviz \nal Consiliului privind Programul de convergență al României pentru 2021 \n– COM(2021) 523 final. \n(Votul final se va da într-o ședință viitoare.) \n10.  Notă  pentru  exercitarea  de  către  senatori  a  dreptului  de  sesizare  a  Curţii  43 \nConstituţionale asupra legii depuse la secretarul general al Senatului, conform \nprevederilor art.15 alin.(2) şi (3) din Legea nr.47/1992 privind organizarea şi \nfuncţionarea Curţii Constituţionale, republicată. \n \n \n  - 2 -  S T E N O G R A M A \nşedinţei Senatului din 13 octombrie 2021 \n \nȘedința a început la ora 10.00. \nLucrările ședinței au fost conduse de domnul Vasile Dîncu, vicepreședinte al Senatului, înlocuit \nde doamna Anca Dana Dragu, președintele Senatului, asistați de domnii Dan Ivan și Sorin Lavric, \nsecretari ai Senatului. \n \nDomnul Vasile Dîncu: \nBună dimineața, doamnelor și domnilor! \nDeclar deschisă sesiunea de întrebări, interpelări de astăzi, 13 octombrie 2021, conducerea fiind \nasigurată de subsemnatul, senator Vasile Dîncu, vicepreședinte al Senatului, asistat de domnul senator \nDan Ivan și domnul senator Sorin Lavric, secretari ai Senatului. \nConform programului aprobat, timpul alocat pentru sesiunea de întrebări, interpelări este de 60 de \nminute, repartizat pe grupurile parlamentare potrivit ponderii acestora. \nInvit la microfon pe doamna Gabriela Firea, senator al Partidului Social Democrat. \nDoamna Gabriela Firea: \nMulțumesc, domnule președinte. \nDomnilor secretari, \nDragi colegi, \nInterpelare  către  domnul  Florin  Cîțu,  premier  interimar,  și  către  domnul  Cseke  Attila, \nministrul interimar al sănătății. \nAnul trecut, plasma donată de pacienții vindecați de COVID-19 a fost utilizată în tratamentul \ncelor bolnavi. Pe parcurs, această soluție medicală a fost abandonată. Nu se știe din ce motive. \nObligația Ministerului Sănătății să prezinte trimestrial date privind donarea de plasmă imună nu a \nfost nici acum îndeplinită. Anul trecut, o donație de 32 de aparate de plasmafereză a fost refuzată de \ncătre Ministerul Sănătății, iar o licitație pentru cumpărarea de astfel de aparate a fost anulată din \ncauza unor suspiciuni de corupție. \nVă solicit, așadar, domnule premier și domnule ministru, să ne informați care este situația în \nacest moment în privința colectării de plasmă, care este cantitatea recoltată, dacă există – și unde – aparate \nde plasmafereză, dacă există intenția achiziției de astfel de aparate sau de elaborare a unei strategii în \nprivința donării de plasmă, care salvează bolnavii în stare critică de COVID-19. \nVă mulțumesc. \nSolicit răspuns scris. \n  - 3 -  Gabriela Firea, senator PSD București \nÎntrebare către domnul Sorin Cîmpeanu, ministrul interimar al educației. \nMii de copii ai românilor care s-au întors de la muncă din străinătate s-au înscris la școală în \njudețele țării, dar cei mai mulți dintre ei au dificultăți reale de adaptare și de învățare, generate de \nfaptul că nu vorbesc limba română. Profesorii nu le pot acorda o atenție specială, de aceea acești copii \nnu pot învăța la fel ca și colegii lor. Soluția oferită de stat, de a participa la ore timp de un an, fără a fi \nevaluați, este considerată – și pe bună dreptate – pierdere de timp de către părinți și de către profesori. \nAșadar, vă solicit să ne răspundeți la următoarele întrebări: \nCare este numărul real al elevilor înscriși în anul școlar 2021 – 2022 care anterior au studiat în \nstrăinătate (pe județe și pe clase)? \nCum intenționați să-i sprijiniți pe acești copii și pe familiile lor, având în vedere această mare \ndificultate de a nu cunoaște bine limba română și, deci, de a nu se descurca la școală? \nVă mulțumesc. \nSolicit răspuns scris. \nGabriela Firea, senator PSD București \nCelelalte întrebări și interpelări le depun la secretariat, pentru a da timp și colegilor mei să se adreseze. \nMulțumesc. \nDomnul Vasile Dîncu: \nMulțumim, doamna senator. \nCred că putem să ne descurcăm astăzi, ca toată lumea să vorbească. \nMulțumim. \nÎl invit la microfon pe domnul senator Cosma Dorinel. \nDomnul Dorinel Cosma: \nBună ziua, domnilor vicepreședinți… domnule vicepreședinte, domnilor secretari! \nInterpelare adresată domnului Barna Tánczos, ministrul interimar al mediului, apelor și pădurilor. \nObiectul interpelării: „Stadiul lucrărilor de la barajul de la Vârfu Câmpului”. \nStimate domnule ministru, \nEste  revoltător  că  în  România  anului  2021  există  lucrări  începute  încă  din  anul  1987  și \nnefinalizate până în prezent. Un exemplu elocvent în acest sens este barajul de la Vârfu Câmpului, care \nreprezintă unul dintre cele mai mari proiecte de amenajare hidrologică din nord-estul României și care \nașteaptă să fie finalizat de aproape 34 de ani. Acesta este ritmul în care autoritățile statului român \nconstruiesc barajul cu lacul de acumulare de pe râul Siret, în zona localităților Vârfu Câmpului și \nCândești, din județul Botoșani și Zamostea și Zvoriștea, din județul Suceava. \n  - 4 -  Construirea acestui baraj de pe râul Siret va permite atât alimentarea cu apă a mai multor \nlocalități, cele mai importante fiind localitățile Botoșani și Dorohoi, cât și extinderea sistemelor de \nirigații la nivelul județului Botoșani. \nPrin realizarea acumulării Vârfu Câmpului se mai urmăresc și alte obiective alături de cele \nprecizate mai sus, și anume: asigurarea debitelor pentru realizarea unei microcentrale; asigurarea \nunei  scurgeri  salubre  pe  râul  Jijia,  în  aval  de  Dorohoi,  în  special  în  perioadele  de  secetă;  de \nasemenea, îmbunătățirea condițiilor de calitate a apei pe sectorul aval de la confluența cu râul Sitna, \nprin tranzitarea unor debite de diluții corespunzătoare; asigurarea apei pe sistemele de irigații din \nzonele limitrofe râului Jijia. \nÎnceput în anul 1987, la barajul de la Vârfu Câmpului s-a lucrat efectiv între anii 1987 – 1993, \ndupă care lucrările au căpătat un caracter sporadic, de fiecare dată autoritățile competente invocând \nlipsa de fonduri pentru continuarea lucrărilor. \nPrin urmare, vă rog, domnule ministru, să aveți în vedere alocarea de fonduri pentru finalizarea \nacestei lucrări care este de o importanță crucială pentru locuitorii județului Botoșani. \nAvând  în  vedere  cele  expuse  mai  sus,  vă  adresez  rugămintea  de  a-mi  răspunde  la \nurmătoarele întrebări: \n1. Care sunt fondurile alocate din buget în acest an pentru finalizarea acestei lucrări? \n2. Când preconizați că vor fi finalizate lucrările de la barajul de la Vârfu Câmpului? \nVă solicit răspuns scris și oral. \nVă mulțumesc. \nCu deosebită considerație, Dorinel Cosma, senator AUR Botoșani. \nMulțumesc. \nDomnul Vasile Dîncu: \nVă mulțumim, domnule senator. \nÎl invit la microfon pe domnul senator Maricel Popa, din partea Grupului Partidului Social \nDemocrat. \nDomnul Maricel Popa: \nBună dimineața, domnule președinte! \nStimați colegi, \nAm o întrebare adresată domnului ministru interimar al investițiilor și fondurilor europene, \ndomnului Florin Cîțu, proaspăt demis. \n„Finanțarea Institutului Regional de Medicină Cardiovasculară de la Iași” \nStimate domnule ministru, \n  - 5 -  La începutul acestui an, au fost demarate documentațiile tehnico-economice de investiții pentru \nconstruirea la Iași a unui institut regional de cardiologie. Iașiul este unul dintre cele mai mari centre de \nmedicină  din  țară,  iar  actuala  locație  în  care  funcționează  unitatea  medicală  de  cardiologie  este \nimproprie  asigurării  unui  act  medical  de  calitate,  la  standarde  europene,  așa  cum  merită  și \nbeneficiază… ar trebui să beneficieze locuitorii din Regiunea Nord-Est. \nConform documentației, spitalul va cuprinde un sector de spitalizare și intervenții, investigații \nși explorări funcționale, cu 450 de paturi pentru spitalizarea curentă. Acest sector va cuprinde un \ncompartiment de primiri urgențe, un laborator de radiologie și imagistică, unul de medicină nucleară. \nSecția spitalizare de zi va avea 50 de locuri, urmând a cuprinde și un laborator de analize medicale, \nunul de anatomie patologică, precum și trei săli pentru explorări funcționale. În cadrul acestui spital \nintră  și  un  laborator  de  recuperare,  medicină  fizică  și  balneologie,  dar  și  o  secție  de  chirurgie \ncardiovasculară adulți și copii, un compartiment de cardiologie medicală, dar și unul de prevenție și \nrecuperare cardiovasculară. Costul total estimat al investiției este de aproximativ 300 de milioane de euro. \nMai mult, pentru a fi sigur că proiectul va avea finalitate, am inițiat Proiectul de lege pentru \nasigurarea finanțării  Institutului de Cardiologie de la  Iași,  care, la acest  moment, a primit  votul \nSenatului și urmează să fie pus în dezbatere la Camera Deputaților. \nÎn acest context, vă rog să precizați dacă proiectul de construire a Institutului de Medicină \nCardiovasculară de la Iași are asigurată finanțare prin Programul Național de Redresare și Reziliență \nși, dacă da, ce procent din suma totală poate fi asigurat prin fondurile pe care România urmează să le \nprimească din partea Comisiei Europene. \nSolicit răspuns scris. \nCu deosebită considerație, senator Maricel Popa. \nAm o interpelare, ca să… \nVă mulțumesc. \nDomnul Vasile Dîncu: \n…interpelarea. \nDomnul Maricel Popa: \nAstăzi voi avea o interpelare ministrului dezvoltării, lucrărilor publice și administrației, \ndomnul Cseke Attila. \n„Finanțarea proiectului «Sala Polivalentă „Regina Maria” din Iași»”. \nDomnule ministru, \nIașiul este al doilea oraș ca mărime și populație din țară, după București – peste un milion de \nlocuitori. Cu toate acestea, la acest moment, fosta capitală istorică a Moldovei nu beneficiază de o sală \npolivalentă modernă. O astfel de investiție ar putea dinamiza activitatea sportivă a comunității și ar \n  - 6 -  aduce un plus din punct de vedere economic, ținând cont de posibilitatea atragerii la Iași a unor \ncompetiții sportive de anvergură națională și internațională. \nAcum aproximativ un an și jumătate, consiliul local a aprobat indicatorii tehnico-economici \nși devizul general de construire ale proiectului Sălii Polivalente de la Iași, cu denumirea „Regina \nMaria”, ținând cont: Iașiul în 1916, 1918, 1919 a fost capitala României, iar Regina Maria a avut un \nrol important la Iași. \nRecent, municipalitatea ieșeană a anunțat că proiectul „Sălii Polivalente «Regina Maria»” a \nfost inclus de Compania Națională pentru Investiții pentru finanțare prin subprogramul „Săli de \nsport”. Cu toate acestea, verificând site-ul Companiei Naționale de Investiții, am constatat că acest \nproiect nu se regăsește printre cele de care Iașiul ar putea beneficia în următoarea perioadă în \nsubprogramul menționat anterior. \nDin acest motiv, vă rog să clarificați acest aspect și să precizați când vor fi alocate fondurile \nnecesare pentru demararea investiției pentru Sala Polivalentă de la Iași, un obiectiv major de investiții \nde care orașul trebuie să beneficieze prin fondurile guvernamentale, așa cum în anii trecuți s-a întâmplat la \nCluj, la Craiova și în alte localități cu o comunitate asemănătoare ca mărime și număr de locuitori. \nVă mulțumesc. \nCu deosebită respect, senator Maricel Popa. \nSolicit răspuns scris. \nDomnul Vasile Dîncu: \nMulțumesc, domnule senator. \nÎl invit la cuvânt pe domnul senator Matieș Călin. (Discuții.) \nFacem  o  mică  modificare,  o  invit  la  cuvânt  pe  doamna  senator,  tot  din  partea  Grupului \nPartidului Social Democrat, doamna Ionela-Cristina Breahnă-Pravăț. \nDoamna Ionela-Cristina Breahnă-Pravăț: \nMulțumesc, domnule președinte. \nStimați colegi, \nCu permisiunea dumneavoastră, voi prezenta o scurtă întrebare, pentru început. \nEa este adresată domnului Dan Vîlceanu, ministrul finanțelor publice, și vizează solicitarea de \n„Clarificări privind noua strategie enunțată privind plafonarea contribuțiilor în sănătate”. \nDomnule ministru, \nAți declarat săptămâna aceasta, deși faceți parte dintr-un Guvern deja demis, că sunteți pregătit \nsă  vă  asumați  reformarea  sistemului  de  contribuții  sociale  către  sectorul  sanitar,  prin  plafonarea \nacestora pentru angajații cu venituri peste medie. \n  - 7 -  Ați susținut că nu considerați corect ca un salariat care este foarte bine plătit să plătească… să \nvireze câte 10% din veniturile sale lunare către sănătate, iar un muncitor cu un salariul minim să \nbeneficieze de aceleași servicii medicale, deși contribuie cu o sumă considerabil mai mică la bugetul \nasigurărilor sociale de sănătate, raportată la veniturile încasate. \nAvând în vedere acest derapaj mediatic, vă solicit să-mi transmiteți un draft al acestei reforme \nla  care  ați  făcut  referire,  având  în  vedere  gravitatea  implicațiilor  care  decurg  din  afirmațiile \ndumneavoastră. Care ar trebui să fie serviciile medicale de care ar urma să beneficieze românii? Ați \nținut cont de faptul că și în momentul de față oamenii sunt nevoiți să își achiziționeze singuri seringile, \npastilele din spital și chiar bandajele? \nÎn toate statele civilizate, sistemul public de sănătate este centrat pe ideea solidarității, iar în \nacest sens v-aș întreba de ce nu apelați la solidaritatea spitalelor private de a prelua pacienți bolnavi de \nCOVID, având în vedere că situația este deja tragică, iar românii zac efectiv în corturile din curțile \nspitalelor și mor din lipsa unui pat disponibil? \nÎn încheiere, vă solicit să-mi răspundeți în scris atât pe adresa de e-mail personală, cât și pe \nadresa Grupului senatorial PSD. \nO interpelare adresată domnului ministru Sorin Cîmpeanu, ministrul educației, care vizează \n„Solicitarea unor clarificări privind scandalul burselor de merit pentru elevi”. \nDomnule ministru, \nEducația nu reprezintă doar fundamentul unei societăți, ci și viitorul unei națiuni. O educație \nperformantă nu se mai poate baza în secolul al XXI-lea doar pe devotamentul elevilor și pe dăruirea \nprofesorilor. Sistemul de învățământ are nevoie de o finanțare adecvată și substanțială, nu doar pentru \na progresa, ci mai ales pentru a recupera deficiențele față de statele cu adevărat dezvoltate, iar din acest \npunct de vedere, menținerea burselor de merit la un nivel motivațional este o premisă de la care niciun \nministru sau prim-ministru nu ar trebui să facă rabat. \nEste nedemn și injust să vă prevalați de o propunere a Consiliului Național al Elevilor – care \nviza, în esență și în integralitatea sa, alte aspecte și alte nuanțe – și să preluați, atât în documentele \noficiale, cât și în comunicarea publică, frânturi din dezbaterile cu reprezentanții Consiliului Național al \nElevilor pentru a ciunti intenționat bugetul destinat burselor copiilor. \nEste dezamăgitor pentru miile de elevi din toată țara. Este nedrept să le băgați brațul lung al \nguvernului în buzunare și să le luați banii. Este inadmisibil deja că refuzați mărirea alocațiilor, așa cum \nprevede legea. Elevii își cer drepturile. Considerați că bursele acestora se numesc întâmplător burse de \nmerit? Este meritul lor, al elevilor merituoși că, în detrimentul condițiilor inadecvate în care aceștia \nstudiază, au rezultate deosebite și promovează. \n  - 8 -  Vă solicit, în acest sens, să clarificați de urgență aceste aspecte și să acordați o importanță \nsporită  finanțării  și  acordării  burselor  elevilor  din  România,  cu  rugămintea  de  a-mi  comunica \ndemersurile pe care le-a întreprins ministerul pe care îl coordonați încă, ministerul de resort, în acest \nsens. Vă cer, de asemenea, să faceți eforturi susținute pentru majorarea acestora, a burselor elevilor, nu \npentru diminuarea cuantumului lor. \nÎn încheiere, vă solicit să-mi răspundeți în scris atât pe adresa de e-mail personală, cât și pe \nadresa de e-mail a Grupului senatorial PSD. \nȘi o scurtă, scurtă interpelare, adresată domnului Florin-Vasile Cîțu, încă prim-ministrul României. \nVizează această întrebare „Situația dezastruoasă privind imposibilitatea decontării transportului \nelevilor către școală”. \nDomnule prim-ministru, \nÎn legătură cu acest subiect, vă aduc la cunoștință faptul că, săptămâna ce a trecut, Curtea de \nApel  București  a  decis  să  sesizeze  Curtea  Constituțională  în  privința  Ordonanței  de  urgență  a \nGuvernului  nr.50/2021  referitoare  la  decontarea  navetei  elevilor,  în  procesul  prin  care  Asociația \nelevilor  din  București  și  Ilfov  au  cerut  suspendarea…  cele  două  asociații  au  cerut  suspendarea \nexecutării ordinului de ministru ce stabilește metodologia de decontare a transportului elevilor. \nProblema care a ajuns un subiect fierbinte pe masa judecătorilor nu este una punctuală, ci și una \nregională, chiar și națională. Din cauza faptului că nu există o reglementare clară, unii operatori de \ntransport nu emit abonamente și nu acceptă decontarea biletelor. Astfel, unitățile școlare refuză să \nopereze plățile, iar elevii sunt nevoiți să suporte integral costurile aferente transportului de la domiciliu \nla unitatea de învățământ în care aceștia studiază. În acest scenariu, în condițiile în care se apropie \niarna, dacă nu vor fi luate măsuri urgente pentru asigurarea cadrului legal și a bugetului necesar \ndecontării transportului elevilor, există riscul ca o mare parte dintre elevi să abandoneze școala. \nBineînțeles că acest lucru este o consecință directă și a lucrurilor fantastice pe care le-ați \npromulgat  de-a  lungul  exercitării  mandatului  dumneavoastră  de  prim-ministru  în  procesul  de \ndistrugere a economiei naționale, însă vreau să știți că elevii au nevoie de susținere, nu de supereroi, \ncum vă place să vă autointitulați. \nVă solicit, în acest sens, să bugetați urgent banii necesari și să rectificați cadrul legal. Nu putem \nlăsa copii să meargă pe jos la școală, prin zăpadă și frig. Nu încurajați abandonul școlar! \nÎn încheiere, vă solicit, de asemenea, răspuns scris atât pe adresa de e-mail personală, cât și pe \nadresa de e-mail a Grupului senatorial al Partidului Social Democrat. \nCu considerație, senator PSD de Bacău Cristina Breahnă-Pravăț. \nMulțumesc. \n  - 9 -  Domnul Vasile Dîncu: \nMulțumim, doamna senator. \nÎl invit la cuvânt pe domnul senator Eugen Dogariu. \nÎl invit la microfon pe domnul Eugen Dogariu. Nu-i aici? (Discuții.) \nUrmătorul la cuvânt, domnul Matieș Călin. \nDomnul Călin-Gheorghe Matieș: \nMulțumesc mult, domnule președinte. (Discuții.) \nStimați colegi, \nAm o întrebare către domnul prim-ministru sau fost prim-ministru, domnul Florin Cîțu. \n„Solicitări privind gradul de vaccinare la nivelul Guvernului” \nDomnule prim-ministru demis, \nAți declarat în repetate rânduri că românii sunt vinovați pentru amploarea valului patru al \npandemiei, pentru că au preluat un exemplu de la dumneavoastră și nu s-au vaccinat, nu au respectat \nregulile  impuse  de  Guvern,  deși  aceste  reguli  și  măsuri  n-au  fost  respectate  nici  de  partidul \ndumneavoastră – vă amintiți de cei 5 000 adunați la Romexpo –, nici măcar de președintele țării, \ndomnule prim-ministru, al țării care a eșuat. \nÎn acest sens, vă solicit să-mi răspundeți: câte persoane din întreaga componență a Guvernului \nau  fost  vaccinate,  câți  dintre  consilierii  dumneavoastră,  câți  angajați  din  cadrul  personalului \nSecretariatului General al Guvernului sunt vaccinați și câți secretari de stat, din totalul acestora? \nȘi vreau să vă spun, domnule prim-ministru, că nu este vina poporului. Ca și în viață, când un \nprodus nu este prezentat cum trebuie, nici nu se vinde. La fel, dumneavoastră nu ați prezentat cum trebuie! \nÎn încheiere, vă solicit să luați act de problemele expuse mai sus și să-mi răspundeți în scris \nla adresa de e-mail matiescalin@yahoo.ro, precum și la adresa Grupului senatorial al Partidului \nSocial Democrat. \nVă mulțumesc. \nO interpelare către domnul Lucian Bode, ministrul afacerilor interne. \n„Cu ce sumă a fost amendat domnul președinte Klaus Werner Iohannis pentru nepurtarea măștii \nde protecție la Congresul PNL?” \nDomnule ministru, \nAvând în vedere că președintele României a fost surprins la Congresul PNL în apropierea \nprim-ministrului României și președintelui Camerei Deputaților fără să poarte mască și având în \nvedere că aceasta era obligatorie pentru orice eveniment desfășurat în interior – și mai ales că au \nparticipat 5 000 de persoane –, domnule ministru, vă solicit să-mi răspundeți la următoarele întrebări: \n  - 10 -  -  A  fost  amendat  cetățeanul  Klaus  Werner  Iohannis  pentru  nepurtarea  măștii  în  cadrul \nparticipării acestuia la Congresul PNL, având în vedere că s-a desfășurat într-un spațiu închis, alături \nde alți 5 000 de cetățeni care și ei, la rândul lor, au încălcat legea? \n- Având în vedere că președintele nu a purtat mască de protecție, deși era flancat de prim-ministru \nși de președintele Camerei Deputaților, putem afirma că a fost în pericol siguranța națională a țării? \nÎn încheiere, vă solicit să luați act de problemele expuse mai sus și să-mi răspundeți atât oral, \ncât  și  în  scris la adresa de e-mail  matiescalin@yahoo.ro, cât  și  la  adresa  Grupului senatorial  al \nPartidului Social Democrat. \nVă mulțumesc. \nDomnul Vasile Dîncu: \nVă mulțumim, domnule senator. \nO invit la cuvânt pe doamna Diana Iovanovici-Șoșoacă. \nDoamna Diana Iovanovici-Șoșoacă: \nMulțumesc, domnule președinte. \nÎntrebarea mea este adresată – mă rog, atâta cât poate fi numit prim-ministru al României, că \nnimeni din Guvern nu mai e, la acest moment România e neguvernată – domnului Florin-Vasile Cîțu, \nprim-ministrul României, domnului ministru Attila Cseke, Ministerul Sănătății, domnului ministru \nLucian Nicolae Bode, Ministerul Afacerilor Interne, domnului Sorin Mihai Cîmpeanu, Ministerul \nEducației, doamnei Raluca Turcan, Ministerul Muncii și Protecției Sociale, doamnei Renate Weber, \nAvocatul  Poporului,  domnului  Csaba  Ferenc  Asztalos,  Consiliul  Național  pentru  Combaterea \nDiscriminării, domnului Dantes-Nicolae Bratu, de la Inspecția Muncii. \nObiectul întrebării: „Baza legală a condiționării locului de muncă de efectuarea vaccinării \nanti-COVID-19”. \nStimate doamne, \nStimați domni, \nÎncă înainte de apariția OUG nr.68/2021 cu privire la adoptarea unor măsuri pentru punerea în \naplicare a cadrului european pentru eliberarea, verificarea și acceptarea certificatului digital al Uniunii \nEuropene privind COVID pentru a facilita libera circulație pe durata pandemiei de COVID-19, angajatorii \nromâni au amenințat angajații, în toate domeniile, că în cazul refuzului vaccinării anti-COVID, aceștia \nvor fi demiși sau li se va suspenda contractul de muncă pe perioadă nedeterminată, până când vor \naccepta vaccinarea. În cazul în care vor alege testarea, aceasta va fi realizată pe cheltuială proprie. \nAsistăm  de  câteva  luni  la  cele  mai  mari  presiuni,  abuzuri,  restricționări,  condiționări  ale \nlocurilor de muncă de un act medical. Nenumărate persoane lipsite de posibilități financiare au cedat \npresiunilor angajatorilor și s-au vaccinat împotriva voinței lor, în caz contrar, pierzându-și locul de \n  - 11 -  muncă. Altele au ales să demisioneze, mai ales în sistemul sanitar, unde și așa este deficit de personal. \nProfesorii nu au avut încotro și s-au vaccinat în proporție de peste 60%, neputând suporta costurile \ntestării COVID săptămânal sau bisăptămânal, deși mulți aveau contraindicații. Niciun cadru medical \nnu le-a expus efectele adverse posibile și nici nu li s-a prezentat numărul de telefon la care să anunțe \nefectele adverse, încălcând prevederile Legii nr.46/2003 și ale Convenției de la Oviedo. Mai mult, \ndiscutăm despre vaccinuri în fază experimentală, astfel că se încalcă Codul de la Nüremberg. Este \nnevoie de aplicarea dozei a treia, a patra etcetera, pentru a te putea lupta cu pandemia. \nÎn condițiile în care locul de muncă a fost condiționat de vaccinarea anti-COVID, fie prin \nobligativitate directă, fie indirectă, vă solicit să-mi răspundeți la următoarele întrebări: \n1. Care este baza legală prin care este condiționată păstrarea locului de muncă de vaccinarea \nanti-COVID sau orice act medical? \n2. Care este baza legală prin care este încălcat dreptul la confidențialitatea stării de sănătate și a \nactelor medicale pe care orice persoană alege sau nu să le efectueze? De când starea de sănătate poate \nfi expusă public, în baza căror dispoziții legale? \n3. Care este baza legală prin care o persoană care nu este operator de date cu caracter personal \nare dreptul să verifice acte confidențiale cu privire la starea de sănătate și să le prelucreze? \n4. Câte doze de vaccin anti-COVID-19 vor fi necesare pentru ca un cetățean român să-și \npăstreze locul de muncă? \n5. Câte controale s-au realizat cu privire la aceste încălcări de drepturi și libertăți? \n6. Care sunt sancțiunile aplicate angajaților de către autorități cu privire la aspectele invocate? \n7. Care sunt rezultatele acestor controale și care sunt măsurile impuse de autorități, astfel încât \nastfel de încălcări flagrante ale drepturilor fundamentale să nu mai existe? \n8. Ce despăgubiri au primit angajații? \n9. Care este motivul pentru care testarea nu este gratuită, având în vedere că discutăm de \npolitici de sănătate publică în vreme de pandemie și grija Guvernului față de popor, pe care o afișează \ncu obstinație doar în privința vaccinării? \n10. Care sunt soluțiile propuse pentru a nu mai exista condiționarea păstrării locului de muncă \nde un act medical, respectiv vaccinarea anti-COVID-19, testare, trecere prin boală? \n11. Care sunt procentele de demisii, concedieri și suspendări ale contractelor de muncă din \ncauza problemelor invocate? \n12. În cazul în care personalul medical nevaccinat va fi demis sau va demisiona, mai ales \nraportat  la deficitul  de personal  medical,  care  sunt măsurile pe care le aveți în  vedere pentru a \ncontracara un și mai mare deficit de personal? \nVă mulțumesc. \n  - 12 -  Solicit răspuns scris și oral. \nSenator neafiliat, Diana Iovanovici-Șoșoacă \nÎmi permiteți și interpelarea? \nDomnul Vasile Dîncu: \nDa, da. \nDoamna Diana Iovanovici-Șoșoacă: \nVă mulțumesc frumos. \nInterpelarea este adresată domnului Florin-Vasile Cîțu, prim-ministrul României, domnului \nAttila Cseke, Ministerul Sănătății. \nObiectul interpelării: „Situația sistemului de sănătate din România”. \nStimați domni miniștri, \nÎn cazul României, criza pandemică coronavirus a evidențiat faptul că – în principal, toate țările, \ndar în special România – nu a fost deloc pregătită să facă față unei astfel de situații. Pentru aceasta, \ntrebuie ca procentul de la buget care trebuie alocat sănătății chiar să fie disponibilizat în acest sens, \nîntr-o strategie unică și bine pusă la punct, să se realizeze spitale, unități sanitare, industrie farmaceutică, \nsistem de distribuție a medicamentelor, existență în preocupare a ideii de a dispune sau a procura \naparatură medicală și instrumentar care să facă posibilă lupta împotriva unei asemenea evoluții cum \neste cea a COVID-19. În domeniul sănătății sunt importante atât infrastructura specifică acestui domeniu \nși dotările care există, dar și stocurile care se creează (mai ales cu medicamente deficitare, cu medicamente \ncare sunt de strică urgență sau cu posibile medicamente în cazul apariției unor noi epidemii). \nEvoluția pandemiei a arătat, ca în cazul multor alte pandemii, că apar alte tulpini. Ar fi fost \nnormal să existe multe autopsii, pe baza cărora specialiștii să poată să identifice și să descopere efectul \npe care îl are acest virus asupra unor comorbidități, în cazul în care are loc și infectarea cu acest nou \nvirus. Aceasta ar fi ajutat la gândirea și completarea schemelor de tratament ale persoanelor suferinde \nsau ale unor cazuri de posibilă infectare cu coronavirus, așa încât să se treacă de la tratamentele \ncurative la cele preventive, care să ocolească, pe cât posibil, apariția îmbolnăvirilor. \nUniunea Europeană va acorda sprijin financiar țărilor membre în funcție de efectul pe care l-a \navut această criză sanitară asupra evoluției economico-sociale din fiecare țară. \nAm trecut printr-o vacanță de vară de peste trei luni, în care președintele vostru a anunțat că am \nînvins pandemia. Apoi s-a anunțat că va veni valul patru. Nimeni nu a solicitat accesarea fondurilor \neuropene  pentru  a  extinde  paturile  ATI,  nu  a  achiziționat  tratamentul  cu  anticorpi  monoclonali, \nArbidolul se aduce ilegal, pentru că nimeni nu-l aprobă, tratamente anti-COVID nu sunt folosite și nici \nachiziționate de Guvern, antiviralele nu sunt folosite, nu s-a adus aparatură medicală etcetera. \n  - 13 -  Fostul președinte al Casei Naționale de Sănătate (CNAS), chirurgul Lucian Duță, a lansat o \nserie de acuzații foarte dure la adresa autorităților responsabile cu pandemia. \nToată vara s-a jucat golf și nimeni nu s-a pregătit de valul patru. Nu s-au făcut achiziții de \nmedicamente pentru tratarea bolnavilor de COVID, pentru că Guvernul s-a gândit că are vaccinuri și a \nspus că a învins pandemia. Oamenii au înțeles că vaccinarea înseamnă mici și bere, libertate, circulație \nîn străinătate, loterie. În niciun caz – sănătate. Când au existat efecte adverse și decese post-vaccinare, \nnimeni nu a explicat oamenilor care sunt riscurile. Când testele COVID au fost fals pozitive și fals \nnegative, s-a ascuns gunoiul sub preș. \nAcum  se  dă  vina  pe  nevaccinați  și  influenceri,  fără  să  se  menționeze  că  vaccinații  se \nîmbolnăvesc și transmit boala. Nevaccinații sunt și ei români, se îmbolnăvesc și mor la fel ca și vaccinații. \nDoctorul Lucian Duță a menționat adevărul din spitale, adevăr pe care cei mai mulți îl ascund. \nAcesta este: \n„- Nu există tratamente în spitale. \n- Nu se asigură testare gratuită în masă și nici nu se izolează pacienții vaccinați, dar care \nsunt contacți. Ei devin vector de transmisie a bolii, la fel ca nevaccinații, dacă nu sunt izolați. Și, \nda, medicii tac! \n- Poate că pot fi de acord cu faptul că așa-numitul vaccin e bun. Dar cu o singură condiție, și \nanume să spunem adevărul: vă dăm acest produs în ipoteza că veți face o formă acceptabilă de boală. \nDar veți fi contagioși, veți putea transmite boala, ar trebui să fiți izolați, dacă deveniți pozitivi (la fel \nca nevaccinații), iar efectele adverse pe termen mediu și lung sunt necunoscute, iar responsabilitatea \ne a voastră. Pentru că, bineînțeles, doar plătiți, dar riscurile sunt la voi. Dar, sigur, pe termen scurt, \nnu muriți. E OK și așa! \n- Imunitatea dobândită în urma infectării este mai solidă decât cea prin vaccinare. Pentru că \nstructura anticorpilor este mai complexă – organismul ia contact cu toată structura virusului, nu numai \ncu antigene specific proteinei Spike, așa cum se întâmplă în cazul vaccinului. \n- Pacienții infectați pot fi tratați foarte bine, dacă sunt depistați în primele zile. Ceea ce înseamnă \ncă, dacă testezi și tratezi eficient, vei avea oameni imunizați natural, iar mortalitatea ar fi foarte mică. \n- Tratamentul pentru COVID există, dar ni se ascunde. Sclavii nu trebuie să știe asta sau li se \nspune că este scump și nu este pentru ei. \n- Vaccinul nu este singura variantă pentru a fi oprită pandemia. Odată ce ești infectat, poți fi tratat \neficient printr-o singură perfuzie și pleci acasă. În 24 de ore nu mai ai nimic. Iar organismul își va sintetiza \nimunitate pentru toate formele de virus timp de cel puțin un an. Este vorba de anticorpii monoclonali. \n  - 14 -  - Ni s-a spus că, dacă ne vaccinăm, vom reveni la o viață normală. Fals: cei vaccinați transmit \nboala la fel ca cei nevaccinați. Adică sunt la fel de periculoși pentru societate ca cei nevaccinați. Cu \nalte cuvinte, contacții vaccinați ar trebui să stea în carantină la fel ca cei nevaccinați. \n- Există efecte secundare ale vaccinului. Pe termen scurt, aceste efecte sunt prezente uneori, \nchiar dacă sunt negate (unele chiar fatale). Pe termen mediu și lung, efectele sunt necunoscute. \n- Vă administrați tratamente pe ascuns! – acuze aduse politicienilor.” \nAceasta este declarația domnului doctor Lucian Duță. \nRaportul UK PHE Vaccine Surveillance menționează că populația vaccinată complet, cu \nvârsta între 40 și 70 de ani a pierdut deja 40% din capacitatea sistemului imunitar. Aceasta continuă \nsă scadă săptămânal cu 5%. \nChildrenʼs Health Defence Europe, 23 septembrie 2021: „Accidentele vasculare sunt reale și \nsănătatea copiilor este cea mai importantă.” \nConform dr. Mike Yeadon, fost vicepreședinte și director științific la Pfizer Global R&D, \nvaccinurile ARNm au probabilitatea de 50 de ori mai mare de a produce decese la copii în comparație \ncu COVID. În câteva luni, vaccinul COVID a generat deja mai multe decese și boli decât toate \nvaccinurile la un loc pe o perioadă de 20 de ani. \nDeciziile oarbe ale FDA, ale Agenției Europene a Medicamentelor și ale guvernelor au produs \nmorți  inutile  în  rândul  adolescenților  și  tinerilor.  În  cazul  lor,  balanța  beneficiu  –  risc  este  clar \nnegativă, pentru că ei nu mor de COVID și nici nu transmit boala. Se spune că miocarditele nu sunt \ngrave… Este o afectare a inimii care lasă sechele grave și numeroși pacienți vor muri în următorii cinci \nani. Acum câteva săptămâni, la Bousval, în Belgia, un nou-născut al unei mame care s-a vaccinat a \nfăcut o tromboză la trei zile după naștere, cu afectare cerebrală gravă. Doctorii au afirmat că accidentul \nnu este în legătură cu vaccinul, care este sigur și eficient. Cazul nu a fost raportat. \nTot acest dezastru, toate victimele de până acum și cele viitoare sunt consecința tuturor celor \ncare refuză să vadă realitatea așa cum este, pentru că este în joc cariera lor, reputația lor, credibilitatea \nlor și mai ales culpabilitatea lor inconștientă. \nSenta Depuydt, mamă și jurnalistă, președinte la CHD Europe. \nAvând în vedere toate aceste aspecte, precum și multe altele pe care nu le-am expus, dar de \ncare aveți cunoștință, vă solicit să-mi comunicați ce acțiuni ați întreprins pe perioada vacanței de vară, \ncând ați învins pandemia, pentru a întâmpina valul patru de COVID? Care sunt fondurile accesate de la \nUniunea Europeană pentru a ajuta sistemul sanitar din România, în condițiile în care se anunța valul \npatru? Care sunt tratamentele achiziționate pentru COVID-19? Care sunt echipamentele medicale \nachiziționate pentru a vă pregăti de valul patru? Care sunt cercetările și rapoartele cu privire la \nCOVID-19?  Care  este  motivul  pentru  nu  ați  achiziționat  tratamentul  cu  anticorpi  monoclonali, \n  - 15 -  Arbidol, Tocilizumab etcetera? Care este motivul pentru care nu achiziționați butelii de oxigen de la \nOltchim Râmnicu Vâlcea? Care este motivul pentru care Institutul „Cantacuzino” nu produce Polidin \nși Cantastim și nu este implicat în eradicarea pandemiei COVID-19? Care este motivul pentru care \n„Antibiotice” Iași și Cluj nu produc medicamente pentru tratarea COVID-19? Care este motivul pentru \ncare nu faceți nimic pentru români și acceptați ca sistemul sanitar să clacheze? \nVă mulțumesc. \nSolicit răspuns scris și oral. \nSenator neafiliat Diana Iovanovici-Șoșoacă \nDomnul Vasile Dîncu: \nVă mulțumesc, doamna senator. \nDoamna Diana Iovanovici-Șoșoacă: \nȘi eu vă mulțumesc mult. \nDomnul Vasile Dîncu: \nStimați colegi, \nDau citire listei senatorilor care au depus întrebări și interpelări în scris. \nLa secțiunea de întrebări, avem următorii colegi care au depus întrebări în scris: Florian Bodog \n– pentru Ministerul Sănătății, Laura Georgescu – pentru Ministerul Educației, Genoiu Mihail – pentru \ndomnul prim-ministru, Gabriel Mutu – pentru prim-ministrul României, Ion Mocioalcă – pentru \nprim-ministru,  Departamentul  pentru  Situații  de  Urgență,  Mirea  Siminica  –  pentru  Ministerul \nFinanțelor și o întrebare pentru Ministerul Justiției, Vasile Dîncu – pentru ministrul mediului, apelor și \npădurilor, domnul Ion Prioteasa – pentru prim-ministru, domnul Sorin-Ioan Bumb – pentru Ministerul \nEducației,  Ministerul  Dezvoltării  și  Administrației,  Ministerul  Transporturilor  și  Infrastructurii, \nMinisterul Educației, din nou, pentru Ministerul Energiei, pentru Ministerul Culturii, pentru Ministerul \nTransporturilor și Infrastructurii, din nou, pentru Ministerul Culturii, pentru Ministerul Sănătății și \npentru Ministerul Mediului, Apelor și Pădurilor, doamna Raluca-Gabriela Ioan – pentru Ministerul \nSănătății  două  întrebări…  trei  întrebări  pentru  Ministerul  Sănătății  și  încă  una  pentru  Ministerul \nInvestițiilor și Proiectelor Europene, încă o întrebare, tot din partea doamnei senator, pentru Ministerul \nSănătății  și  Ministerul  Investițiilor  și  Proiectelor  Europene,  doamna  Nicoleta  Pauliuc  –  pentru \nAutoritatea de Supraveghere Financiară și pentru Ministerul Sănătății, domnul Nicolae Neagu – pentru \nMinisterul Energiei, Ministerul Finanțelor, Ministerul Transporturilor și Infrastructurii, domnul Radu \nMihail Mihai – pentru  Ministerul Afacerilor Externe, domnul Marius Bodea  – pentru Ministerul \nDezvoltării, Lucrărilor Publice și Administrației și pentru Ministerul Finanțelor Publice, Andrei \nHangan – pentru Ministerul Sănătății, Ministerul Mediului, Apelor și Pădurilor, doamna  Rodica \nBoancă – pentru Ministerul Educației. \n  - 16 -  Senatorii și deputații care în sesiunea de astăzi, 13 octombrie 2021, au depus interpelări în \nscris: doamna Laura Georgescu – pentru Ministerul Muncii și Protecției Sociale, domnul Gabriel Mutu \n–  pentru  Ministerul  Educației,  domnul  senator  Leonard  Azamfirei  –  pentru  Ministerul  Sănătății, \ndomnul Călin Matieș – pentru Ministerul Sănătății și pentru vicepremier, apoi domnul Sorin-Ioan \nBumb – pentru Ministerul Culturii și Ministerul Energiei, domnul Gabriel-Cristinel Berea – pentru \nMinisterul Afacerilor Interne, doamna Rodica Boancă – pentru Ministerul Educației. \nStimați colegi, \nDeclar închisă sesiunea de întrebări și interpelări de astăzi. \n* \nConform programului aprobat, continuăm cu sesiunea consacrată declarațiilor politice, timpul \nalocat pentru prezentarea acestora fiind de 60 de minute, repartizat pe grupuri parlamentare conform \nponderii acestora. \nDau cuvântul domnului Maricel Popa. \nDomnul Maricel Popa: \nDomnule președinte, \nStimați colegi, \n„Demagogia și ipocrizia PNL-iste nu au limite!” \nAm văzut zilele trecute o declarație care m-a revoltat peste măsură. Premierul demis de Parlament \npentru incompetența cu care a guvernat România a atacat în mod josnic primarii social-democrați. Pentru \na justifica o alocare de fonduri pe criterii strict politice, Florin Cîțu a dat vina pe aleșii locali ai PSD-ului. \nEste o încercare patetică a celui mai slab premier din istoria României de a masca ceea ce și \nun copil poate să vadă: a dat banii doar către primarii PNL-ului și UDMR-ului, ignorând, cu bună \nștiință, românii care au ales primari de altă culoare politică. Este o nedreptate pe care doar justiția \no mai poate îndrepta. \nCum să spui că primarii social-democrați, cei mai mulți din țară, sunt de vină că tu, din birou, \ndai bani doar pe criterii politice? Tu știi că, spre deosebire de tine, care te-ai cocoțat pe funcții prin \njocuri de culise, primarii sunt aleși direct de români să le reprezinte interesele? Știi că, spre deosebire \nde tine, care stai și dai directive din birou, ei discută zilnic cu oamenii și încearcă să le rezolve \nproblemele? Probleme cu care se confruntă zi de zi din cauza Guvernului de dreapta PNL și USR. \nÎnsuși modul în care pune problema cel mai slab premier din istoria României este eronat. Tu, \npremier, nu dai din banii tăi la primari, aloci fonduri publice pentru români indiferent de cine e la \nconducerea unei primării. Primarul este veriga dintre tine și români, pentru ca fondurile publice să fie \ncheltuite unde este nevoie mai mare într-o comunitate. Și cine să știe cel mai bine care sunt nevoile \nunei comunități, dacă nu primarul, cel în care membrii comunității și-au pus încredere și speranță? \n  - 17 -  Un primar social-democrat din Iași, cu multe mandate în spate, mi-a spus că pentru prima \ndată regretă că este primar al comunei, din cauza situației disperate în care l-a adus Florin Cîțu. Alții \nau fost nevoiți să renunțe la proiecte europene din cauză că, sistematic, în ultimii doi ani, primarii \nsocial-democrați au fost ignorați de guvernele de dreapta și au primit fonduri insuficiente sau chiar nu \nau primit nimic. Lipsa fondurilor pentru cofinanțarea proiectelor a blocat investițiile în comunități, \ninclusiv cu fonduri nerambursabile. \nCât de demagog, cât de ipocrit poți să fii, încât de doi ani să nu aloci fonduri către comunitățile \nconduse de aleșii social-democrați și apoi tu, mare premier, să vii și să spui că e vina lor că nu au bani?! \nSă nu uităm cine face aceste acuzații: omul care a făcut închisoare în Statele Unite ale Americii \npentru că a condus beat, premierul care a fost dat jos de Parlament cu cele mai multe voturi din istoria \npostdecembristă a României, cel care a condus țara într-o prăpastie din punct de vedere economic, \nsocial și, poate cel mai important în această perioadă de pandemie, din punct de vedere medical. \nDin păcate pentru noi toți, mandatul de premier al lui Florin Cîțu va rămâne drept o mare pată \nneagră în istoria poporului român. \nVă mulțumesc. \nDomnul Vasile Dîncu: \nVă mulțumim, domnule senator. \nÎl invit la microfon în continuare pe domnul senator Sorin Lavric. \nDomnul Sorin Lavric: \nMulțumesc, domnule președinte. \nTitlul declarației mele politice de astăzi este „Deținuta Galina Răduleanu”. \nS-a născut pe 9 martie 1933 în comuna Răduleni, județul Soroca, Basarabia. Cu greu se poate \nspune că a avut copilărie, din cauza chinuitoarelor refugii prin care a trecut în 1940 și 1944, pentru ca \nîn adolescență, la 17 ani, să fie exmatriculată din clasa a X-a a Liceului „Gheorghe Lazăr”. Motivul? O \ncolegă, furându-i carnețelul în care își notase gânduri despre ora de limba română, în cursul căreia \nelevii studiau biografia lui Stalin, l-a predat directoarei. \nGalina Răduleanu va face liceul la seral, apoi se va înscrie la Facultatea de Medicină din Cluj, \npe care o va absolvi în 1958. În septembrie 1960, medic de țară fiind, este arestată chiar în cabinetul \ndispensar al comunei Poiana Mărului. Cauza? Era fiica unui preot a cărui vădită atitudine creștină \nfusese însoțită de necuvenite izbucniri antibolșevice. \nLa percheziție i se vor ridica caietele în care spunea negru pe alb ce crede despre regim. Va fi \ncondamnată la șapte ani de închisoare sub acuzația că purtase „discuții dușmănoase” cu tatăl ei. \nÎntre 1960 și 1964 va fi închisă la Uranus, Jilava, Arad și Oradea. Acolo va afla fața nevăzută a \nființei umane, dar mai ales îl va descoperi pe Dumnezeu. \n  - 18 -  De-a lungul celor patru ani de detenție, lipsa aerului din celule îi va fi un veritabil supliciu. \nChinuitoarea hipoxie o va descrie în cartea de memorii intitulată „Repetiție la moarte… din spatele \ngratiilor”. Citez: „Atmosfera devenise irespirabilă din toate punctele de vedere, atât la figurat, dar mai \nales la propriu. Vremea se încălzise și firul de aer care ne venea de pe coridor era total insuficient, mai \nales noaptea. Ca să pot respira, îmi așterneam paltonul și cojocelul pe jos, pe ciment, mă așezam pe el \nși stăteam cu nasul lipit de crăpătura de jos a ușii, singurul loc pe unde venea o dâră de aer rece. Chinul \nacesta era o nimica toată pe lângă ceea ce mi se povestise. În Rahova, de exemplu, erau celule la \nsubsol, ermetic închise, fără nicio comunicare cu exteriorul. Singura aerisire consta în deschisul ușii, \nlucru făcut cu intermitență. Dacă erai supus unui regim «special», te obligau să dormi în patul de sus, \nchiar dacă erai singur în celulă. Uneori, în spațiul pentru doi erau patru oameni, iar bătăile lor furioase \nîn ușă cerând aer se auzeau pe tot culoarul.” \nÎn ciuda privațiunilor în închisoare, Galina Răduleanu va cunoaște starea exaltată a trăirii mistice: \n„Treptat am intrat într-o viață minunată, nevăzută și adevărată. O viață a sufletului, bogată, intensă. O! \nmult mai intensă decât cea pe care am dus-o ulterior în lumea exterioară. Ca într-o oglindă concavă, \nmă aflam mereu în centrul de convergență al razelor. Într-o totală libertate colindam munții și ascultam \nmelodii. Versurile diferiților poeți izvorau din mine, ca o creație proprie, descifram probleme filozofice \nși, mai ales, vorbeam cu Dumnezeu. Nu găsesc alt cuvânt ca să exprim profunda comunicare cu El.” \nEliberată  în  septembrie  1964,  se  va  specializa  în  psihiatrie  la  spitalele  Săroca,  Pucioasa, \nPăclișa, Titan și Obregia. Spusele tatălui ei – „Țara asta are un rost în lume, pe care, indiferent de \npiedicile ce i se pun, și-l va îndeplini” i-au fost îndreptar de conduită de-a lungul vieții. \nDe la Galina Răduleanu am învățat că, dacă în anii 1950 oamenilor li se omora trupul, astăzi \ncrima este mult mai subtilă: ți se omoară de-a dreptul sufletul. Oare câtora dintre noi li s-au deschis \nochii asupra acestui crud adevăr, acela că trăim cu un suflet mort? \nSunt mândru ca, sub cupola Senatului României, să pronunț numele doamnei Galina Răduleanu. \nVă mulțumesc. \nSorin Lavric, senator AUR \nDomnul Vasile Dîncu: \nMulțumim, domnule senator. \nÎl invit la microfon pe… o invit la microfon pe doamna… îl invit la microfon pe domnul \nCălin Matieș. \nVă rog, domnule senator, scoateți-ne din impas. \nDomnul Călin-Gheorghe Matieș: \nMulțumesc mult, domnule președinte. \nStimați colegi, \n  - 19 -  În declarația politică de astăzi vreau să spun despre: „Coaliția austerității de dreapta lasă elevii \ndin județul Alba pe jos și fără bănci în clase”. \nCoaliția austerității condusă de Partidul Național Liberal și Uniunea Salvați România nu doar \ncă a declarat în 2020 că nu vor considera educația o prioritate pentru guvernul lor, dar, din păcate, s-au \nși ținut de cuvânt cu aceste declarații. \nV-am  adus  la  cunoștință,  în  repetate  rânduri,  situația  precară  în  care  se  regăsește \nînvățământul din județul Alba, mai ales în zona de munte, unde în decursul verii au existat și niște \ninundații fără precedent. \nÎn urma acestor dezastre naturale nu au suferit doar oamenii simpli, care au fost batjocoriți \nde Guvern și de Consiliul Județean Alba prin modul în care s-au acordat ajutoarele sau, mai \ndegrabă, lipsa acestora. Deși au avut la dispoziție aproximativ două luni pentru a aproba banii \nnecesari pentru renovarea școlilor afectate de viiturile de vară și consilierii județeni ai Partidului \nSocial Democrat, colegii mei, au solicitat în nenumărate rânduri președintelui Ioan Dumitrel să \ndemareze lucrările și achizițiile astfel încât toți copiii să poată să înceapă școala într-un mod \ncivilizat – ce credeți? –, nu s-a întâmplat nimic. \nStimați colegi, \nMă cunoașteți deja de aproximativ un an și știți că nu pot sta deoparte atunci când văd o \nnedreptate, mai ales atunci când la mijloc sunt viețile unor copii nevinovați. Cu sprijinul unor profesori \ndin Alba Iulia, voi merge mâine să donez mai multe bănci și mobilier școlar pentru elevii din Sohodol, \ndin Munții Apuseni. În scurt timp sper să ajungem și la Ocoliș, unde sunt elevi care se află în aceleași situații. \nNu știu dacă vă puteți imagina că acum, în secolul XXI, în România, un stat al Uniunii \nEuropene, la câteva ore de Viena – voiam să-i aduc aminte unui coleg de-al meu din Alba –, copiii \nromâni merg la școală să învețe stând pe jos sau în picioare. \nDomnilor guvernanți, \nEducația nu este doar o lozincă electorală, educația este fundamentul oricărui stat civilizat și \ndezvoltat, prioritizarea ei fiind diferența dintre bunăstare și un stat eșuat, așa cum arată România în prezent. \nÎn  încheiere,  vă  solicit  să  demarați  de  urgență  reglementarea  decontării  transportului \nelevilor, să măriți bursele de merit și să asigurați accesul elevilor la școală în mod fizic și în \ncondiții de siguranță deplină! \nCu  respect  pentru  români,  senator  PSD  Alba,  Călin  Matieș  Gheorghe,  Circumscripția \nelectorală nr.1 Alba. \nVă mulțumesc din suflet. \nDomnul Vasile Dîncu: \nMulțumim, domnule senator. \nInvit în continuare la microfon pe domnul senator Mircea Dăneasă. \n  - 20 -  Domnul Mircea Dăneasă: \nVă mulțumesc, domnule președinte. \nStimați colegi, \nGlobalismul, prin ideologia sa, nu are niciun interes să exprime în noțiuni clare stări de fapt și \nintenții ce ar putea fi contracarate în mod obiectiv de țările pe care agenda globalismului și-a propus să \nle subordoneze scopului propriu, scop nedeclarat încă, acela de guvernanță mondială. \nPentru clarificarea intenționalității spre care tinde politica globalistă, politică ce deja a prins și \nprinde contur tot mai accentuat, se impune în mod imperios necesitatea unei distincții clare între ceea \nce  reprezintă  capitalismul  internaționalist  clasic  și  capitalismul  transnațional  pe  care  vectorii \nglobalismului doresc să-l impună mai presus de interesele proprii ale fiecărei națiuni în parte. \nInteresele  proprii  fiecărei  națiuni  trebuie  să  identifice  acel  numitor  comun  de  plusvaloare \nadăugată pentru fiecare țară guvernată în mod specific, în interesul fiecărui popor. \nDivergența dintre interesul fiecărui popor în parte și interesul guvernanței globaliste devine azi, \nmai mult decât oricând, o mare temă de dezbatere interdisciplinară, temă la care trebuie să chemăm toate \npopoarele lumii pentru un proiect de mare importanță, ce vizează nu mai puțin decât destinul omenirii. \nAceastă declarație politică nu este decât enunțul pentru o provocare la analiză și discuții ce \ndepășesc  sfera  de  interes  a  unui  partid,  însă  se  integrează  cu  necesitate  în  sfera  de  interes  a \nperspectivelor de viitor ale umanității. \nVă mulțumesc și propun să construim un grup de discuții pe această problemă, mai ales în \nsituația în care capitalul de stat al României a fost deteriorat până la apropierea de inexistență, până la \napropierea de zero, de partidele care au transferat proprietatea publică a statului în proprietatea privată, \nproprietate  privată  ce  nu  va  putea  construi  niciodată  autostrăzi,  proprietate  ce  nu  va  putea  face \nniciodată investiții, nu va putea și nu va face, chiar dacă va putea, investiții de interes public, întrucât \ncapitalul privat este pus în slujba obținerii profitului, versus capitalul public, care e pus să funcționeze \nîn slujba rezolvării intereselor unui popor. \nVă  mulțumesc  și  vă  provoc  la  o  dezbatere  transpartinică  pe  această  temă  majoră,  care \ngenerează efecte cum sunt cele cu care ne confruntăm astăzi: criză economică, criză de sănătate, criză \npolitică, criză de hrană și criză de orice. \nVă mulțumesc. \nDomnul Vasile Dîncu: \nVă mulțumim, domnule senator. \nÎl invit la microfon pe domnul Nicușor Cionoiu, din partea Grupului Partidului Social Democrat. \nDomnul Nicușor Cionoiu: \nMulțumesc, domnule președinte. \nDeclarația mea politică are ca titlu „Potențialul de dezvoltare pentru județul Călărași. Nevoia \nstabilirii unui parteneriat real public-privat”. \n  - 21 -  Domnule președinte, \nDoamnelor și domnilor senatori, \nA venit vremea ca județul Călărași să fructifice din plin avantajele competitive pe care le are: \npoziția geografică a județului, la granița cu Bulgaria, existența a două porturi la Dunăre, atractivitatea \nturistică asemănătoare celei din Delta Dunării, dar și amplasarea strategică la numai 100 km de \nBucurești și de Constanța. \nAvem 5 088 de kilometri pătrați și o populație de 308 655 de locuitori. 38,45% din călărășeni \ntrăiesc în mediul urban, restul de 61,55% – în cele 50 de comune din mediul rural. \nÎn  ciuda  potențialului  uriaș  pe  care-l  are  Călărașiul,  are  al  cincilea  cel  mai  mic PIB  din \nRomânia, după Covasna, Sălaj, Mehedinți și Tulcea. \nO analiză comparativă a vieții economice din zona urbană și rurală ne arată că cea mai mare \nparte a agenților economici sunt localizați în mediul urban, în general în Călărași și în Oltenița. \nDin punct de vedere al cifrei de afaceri cumulate, orașele care se remarcă sunt Călărași și \nOltenița, iar ca și comune, să spunem, Chirnogi și Dragalina. \nDezvoltarea mediului de afaceri poate fi potențată prin creșterea infrastructurii adecvate pentru \nsusținerea  afacerilor:  acces  la  utilități,  transport  intermodal,  parcuri  tehnologice  și  poate  cel  mai \nimportant lucru pe care trebuie să-l facem sunt facilitățile fiscale atractive pentru investitori. În caz \ncontrar, va crește pericolul disparităților dintre Călărași și celelalte județe din regiune, iar tinerii \nvor continua să plece din județ. Spre exemplu, în anul 2019, 1 366 de persoane, majoritatea tineri, \nși-au schimbat domiciliul din județul Călărași în alte județe ale țării sau în municipiul București, \niar 202 persoane au părăsit țara. \nPe lângă exodul tinerilor, dezvoltarea județului este amenințată și de legislația națională în \ncontinuă schimbare. Lipsa de predictibilitate îngreunează derularea investițiilor majore și pe termen \nlung, la care se adaugă și deprecierea continuă a monedei naționale. O altă amenințare o reprezintă \ngradul de atractivitate superior al ofertei turistice din zonele din vecinătatea județului. O cauză directă \npentru acest dezechilibru o reprezintă fondurile insuficiente alocate la nivel național pentru dezvoltarea \ninfrastructurii turistice a județului Călărași. \nGuvernul trebuie să vină cu un plan privind combaterea exodului și a depopulării, pentru că \nriscăm ca în județe precum Călărași să nu mai avem forță de muncă. La fel de important este ca \nExecutivul să înțeleagă că trebuie să acorde un buget generos pentru infrastructura Călărașiului, astfel \nîncât acesta să poată țină pasul cu dezvoltarea orașelor vecine din Bulgaria. În caz contrar, riscăm ca \naceste afaceri să se mute acolo. \nVă mulțumesc. \n  - 22 -  Senator PSD de Călărași, Nicușor Cionoiu \nDomnul Vasile Dîncu: \nVă mulțumim, domnule senator. \nÎl invit la microfon pe domnul Ionuț Neagu. \nDomnul Ionuț Neagu: \nMulțumesc, domnule președinte. \nStimați colegi, \nO să vă rog să aveți un pic de răbdare cu mine, am o declarație politică un pic mai lungă, \ndar vine din inimă. \nDe-a lungul istoriei, prietenia dintre români și toate etniile conlocuitoare, în special cu secuii, \nse distinge ca un fir roșu director și se pierde în negurile istoriei. Secuii au constituit un aliat natural \nși  putem  puncta  cea  mai  luminoasă  perioadă  de  colaborare  între  voievodul  reîntregitor  Mihai \nViteazul și secui. Aceștia au urmărit aceleași scopuri și interese cu românii, însă, după o perioadă de \npatru secole, oare ce s-a schimbat așa de drastic, încât interesele și vectorii celor două comunități să \nfie în totalitate antagonice? \nDin păcate, în România s-a născut o mișcare politică ce a fost concepută în comunism, dar \nbotezul și certificatul de naștere l-a parafat la 22 decembrie 1989, la sediul Comitetului Județean al \nPartidului Comunist Român din Târgu-Mureș. \nAceleași mișcări politice, cu un tată comunist inveterat și o mamă atee, au dispus ca printre \nprimele legi din perioada postcomunistă să fie cea care a dispus segregarea învățământului pe criterii \netnice. Am văzut o politică catastrofală, care a dus la ruperea relațiilor firești ce se dezvoltă în \nmomentul în care două corpuri sociale interacționează natural. Astfel, la o distanță de 25 de ani după \nadoptarea în America a legii privind drepturile civile ce prevedea interzicerea segregării, România \nfăcea un pas în spate și introducea segregarea educației pe criterii etnice. \nPrimii muguri ai enclavizării ce a urmat apăruseră deja și era clar că nu prima nevoia acestor \npolitruci de a îndestula o comunitate, ci, din contră, de a o izola, de a-i reduce capacitățile de dezvoltare, în \nultimă instanță scopul fiind ca această comunitate să poată fi teleghidată în funcție de interesele acestor \nconducători atotștiutori, ce duc comunitatea pe un drum întortocheat, într-o fundătură a istoriei. \nTotuși, politica românească, ca o mamă bună, a primit la sânul ei această construcție politică și, \nmai mult decât atât, reprezentanții acesteia au primit cele mai înalte funcții în aparatul de stat, aparat \ncare  a  lucrat  întotdeauna  pentru  interesul  acestora  și  în  deserviciul  românilor,  singurul  mod  de \nrăspundere clamată fiind cea politică, o formă fără fond pentru un electorat captiv. Iar ca un orb care \nconduce pe alt orb și ca un fiu adoptat ce dorește să se răzbune pe familia adoptivă, rezultatul \npromovării acestora în funcții a însemnat – și am câteva lucruri care mă dor: \n  - 23 -  - s-au desființat un număr consistent de spitale pe tot teritoriul României; \n- s-au presărat, asemeni unui ritual de marcare a teritoriului, simboluri statuare și heraldice \nstrăine de adevărul istoric pe tot acest areal de conlocuire; \n-  cimitire  ale  eroilor  români  lăsate  în  paragină  sau  îngreunată  reabilitarea  prin  piedici \nbirocratice de orice fel; \n- obiective de cult identitare construite în secolul XVIII, ce nici după 20 de ani de luptă \nbirocratică nu au documentație pentru restaurarea acestora; \n- imobile culturale cu specific românesc ce au fost sau se plănuiește, prin rapt și abuz, să fie \ndeposedate de la proprietarii de drept; \n- cetăți dacice nepuse în valoare, ca mărime depășite doar de celebra Sarmizegetusa; \n- nenumărate retrocedări cu acte false, dovedite sau prezumate în mod rezonabil a fi false, \navând ca finalitate neputința proprietarilor reali de a-și dobândi proprietățile în drept. Cum ne putem \nimagina ca dintr-o suprafață finită de teren expropriat adevărații proprietari să nu își poată reconstitui \nproprietățile din lipsa fizică a terenurilor? Ceva s-a întâmplat acolo. \nAceste exemple sunt doar o mică parte din totalitatea faptelor săvârșite în complicitate cu clasa \npolitică românească trădătoare. \nConcluzia poate fi una singură și este de disoluție a autorității statului român în aceste teritorii. \nAstăzi, după 32 de ani de politică românească, avem două ghetouri construite artificial, în Covasna \nși Harghita, și altul în devenire, în Satu Mare. Da, așa este, ați auzit bine, stimați politicieni din București: \naceste două județe au autonomie de facto. Sper să nu ajungem să aibă și o autonomie de jure. \nSă nu vă mire aceste adevăruri și această realitate. Eu am trăit durerea acestor români din inima \nRomâniei și o port în inima mea. \nVă mulțumesc. \nIonuț Neagu, senator AUR, Circumscripția electorală nr.15 Covasna \nDomnul Vasile Dîncu: \nMulțumim foarte mult, domnule senator. \nÎl invit la cuvânt pe domnul senator Ștefan Pălărie. \nDomnul Ştefan Pălărie: \nDomnule președinte de ședință, \nStimate colege, \nStimați colegi, \nDeclarația mea politică din această săptămână se numește „Educație versus sănătate. De ce \ntrebuie să alegem?”. \n  - 24 -  Vreau să-mi încep declarația insistând pe importanța zilei de vineri, 15 octombrie, când este \norganizată proba scrisă pentru ocuparea posturilor de directori și directori adjuncți din sistemul școlar. \nInsist de fiecare dată când am ocazia pe importanța acestor concursuri, pentru că eliminarea politicii \ndin școli este un obiectiv major asumat de  USR PLUS și este și o luptă personală pe care am \nîncrederea că o vom câștiga, chiar dacă inițiativa mea îi supără în mod particular pe cei obișnuiți cu \nstilul vechi de a face politică, inclusiv în locurile unde n-ar trebui să facă politică. Repet, de câte ori am \nocazia, că examenul trebuie organizat cu responsabilitate, urmând strict și corect o metodologie bine \nstabilită. Sper ca vineri să nu primesc prea multe mesaje de nemulțumire după examen, însă, dacă \ntotuși apar nereguli, nu o să ezit să le fac publice. \nPerioada actuală este extrem de complicată. Multe activități sunt puse sub semnul întrebării. \nAșa a apărut și dilema educație versus sănătate. \nÎn ultima săptămână au circulat în spațiul public multe teorii despre cum ar trebui gestionată \nsituația școlilor. Părinții, profesorii și Ministerul Educației au fost puși în fața unei alegeri dificile, dacă \nnu chiar imposibile. Cum e mai bine să procedezi? Îți ții copilul acasă și riști ca educația care i se oferă \nsă nu fie eficientă sau îți trimiți copilul la școală și riști să se îmbolnăvească și să aducă virusul în \ncasă? Școala trebuie menținută deschisă, dar nu cu orice preț. Este o concepție greșită că închiderea \nșcolilor nu afectează, de exemplu, economia la fel de mult ca închiderea restaurantelor sau mallurilor. \nPe termen scurt, da, argumentul este valid, dar pe termen lung este dezastruos: pentru economie, \npentru societate, pentru noi toți. Lipsa continuității îi derutează pe elevi, le scade concentrarea și le \ncrește gradul de nemulțumire. Închiderea școlilor poate diminua, într-adevăr, răspândirea virusului, dar \ndegeaba închidem doar școlile, dacă răspândirea COVID nu este încetinită și în celelalte sectoare. \nSchimbările acestea nu mai pot fi făcute la fel de radical ca la începutul pandemiei, când populația \naccepta mai ușor restricțiile. În cazul unei decizii concrete, lucrurile trebuie abordate cu prudență și \ncoordonat, cu obiective foarte precise legate de rata de incidență. \nEste adevărat că aprobarea testelor rapide cu salivă și achiziționarea a 70 de milioane de teste \ncare vor fi livrate DSP-urilor și împărțite în școli este un pas înainte. E util, e o metodă în plus de \nprevenție și precauție, dar e departe de a fi 100% eficientă. Sistemul de educație trebuie să aibă reguli \nmult mai predictibile după un an și jumătate de pandemie. Copiii și sănătatea lor sunt prioritățile \nnumărul unu pentru părinți. Vorbesc din proprie experiență. Haideți să fim coerenți în măsurile pe care \nle luăm și să nu mai sacrificăm copiii, bătrânii și bolnavii. \nVă mulțumesc foarte mult. \nȘtefan Pălărie, senator Circumscripția nr.42 București \n  - 25 -  Domnul Vasile Dîncu: \nVă mulțumim, domnule senator. \nO invit la cuvânt pe doamna Ionela-Cristina Breahnă-Pravăț. \nDoamna Ionela-Cristina Breahnă-Pravăț: \nMulțumesc, domnule președinte. \nO serie de aspecte, de întâmplări negative care au avut, săptămâna aceasta sau săptămâna \ntrecută, ca autori fie membri ai Partidului Național Liberal, fie membri ai partidului USR, fie membri \nai  Executivului  încă  aflat  la  guvernare,  aspecte  care  au  impactat  negativ  asupra  sistemului  de \nînvățământ în România, mă obligă să insist astăzi în declarația mea politică pe bătaia de joc care este \nadresată educației din România, de care suferă educația din România. \nMă refer aici la refuzul colegilor mei senatori din Comisia de buget de a amenda Legea nr.401 de \naprobare a Ordonanței de urgență nr.50, care vizează decontarea transportului în sensul de a aloca \nfinanțarea corespunzătoare pentru acest lucru și, evident, susținerea unei amânări total nejustificate în \nacest sens pentru dezbaterea acestui proiect legislativ. Mă refer, de asemenea, la inițiativa Executivului \nde a diminua bursele de merit. Mă refer la modul în care au înțeles Ministerul Educației și Ministerul \nSănătății să emită un ordin comun care, teoretic, ar trebui să protejeze sistemul de învățământ, modul \nîn care, lacunar, acest ordin a fost elaborat, modul în care autoritățile executive înțeleg să testeze doar \nelevii, nu și profesorii, conform prevederilor acestui ordin. Mai mult, reprezentanții direcțiilor de \nsănătate publică de la nivelul județelor din România interpretează total eronat prevederile acestui ordin \nși am înțeles că intenționează să testeze doar elevii simptomatici, deși la revenirea după cele opt zile de \ncarantină, la revenirea la școală, acest ordin prevede cu totul și cu totul altceva. \nDeci o serie de aspecte foarte, foarte importante, care doar în ultima săptămână demonstrează, \nrepet, bătaia de joc adusă la adresa sistemului de învățământ din România de către acești membri ai \ncoaliției actuale și, probabil, ai coaliției viitoare de guvernare. \nÎn acest context, stimate domnule președinte, stimați domni secretari, doamnelor și domnilor \nsenatori, stimați colegi, dragi băcăuani, declarația mea politică de astăzi se intitulează „Un stat eșuat \neste un stat în care educația nu a reprezentat o prioritate”. \nEducația reprezintă, sau ar trebui să reprezinte, în orice stat dezvoltat o prioritate, dacă \nvorbim despre un stat ancorat în realitate și orientat către viitor și către o evoluție internațională. \nAșadar, așa cum s-a mai afirmat și așa cum am mai afirmat, educația nu reprezintă doar fundamentul \nunei societăți, ci și viitorul națiunii. În secolul pe care-l traversăm, educația din România reprezintă, \ndin păcate încă, un sistem închistat și învechit care se bazează doar pe înzestrarea naturală a elevilor \nși pe devotamentul profesorilor. \n  - 26 -  Un sistem modern de învățământ, precum cele din țările occidentale, ar trebui să beneficieze de \no finanțare adecvată și substanțială, nu doar pentru a progresa, ci mai ales pentru a recupera decalajele \nmajore față de statele cu adevărat dezvoltate, iar din acest punct de vedere, așa cum am mai spus, \nniciun ministru al educației și niciun prim-ministru nu ar trebui să facă rabat în a pune educația pe \nprimul loc în prioritățile guvernamentale. \nStimați colegi, \nDin păcate, așa cum am spus, fosta, și probabil viitoarea, coaliție de guvernare nu a înțeles să \nprioritizeze învățământul, ci mai degrabă să-l condamne la subdezvoltare și subfinanțare constantă. \nAsta, deși traversăm o perioadă plină de provocări, în care dreptul constituțional al elevilor de a avea \nacces la educație este, oricum, extrem de constrâns, prin indiferența autorităților. \nMai mult decât atât, recent, elevii se confruntă, așa cum am precizat, cu probleme serioase \nprecum lipsa unui cadru legal care să reglementeze decontarea transportului către școală, lipsa unor \nmăsuri care să permită menținerea școlilor deschise în deplină siguranță și, nu în ultimul rând, cu \ndiminuarea cuantumului burselor școlare și a numărului de beneficiari ai acestora. \nDomnule prim-ministru, \nDomnule ministru al educației, \nAm atras atenția în repetate rânduri asupra faptului că subfinanțarea educației, mai ales în \naceastă perioadă, va avea drept consecință creșterea abandonului școlar, mai ales în mediul rural, în \nzonele de deal și de munte, acolo unde copiii deja fac eforturi suplimentare doar pentru a ajunge la \nunitățile de învățământ în care aceștia studiază. A abandona acum acești copii înseamnă să abandonăm \no generație deja puternic încercată. Sute de mii de copii din România cresc fără părinți, cresc fără \nșanse reale de a-și depăși statutul actual, iar singura speranță rămasă pentru a rupe acest lanț de \nneîmpliniri este reprezentată de către școală. \nV-ați propus, poate, să-i  lăsați și  fără  educație? Este inadmisibil  deja că refuzați mărirea \nalocațiilor, așa cum prevede legea! Mai nou vreți să diminuați și bursele de merit. Credeți că se \nnumesc acestea burse de merit întâmplător? \nDumneavoastră, domnule, încă, prim-ministru Cîțu, ce merite aveți din înălțimea funcției pe \ncare o dețineți? Sau ce merite ați avut dumneavoastră vreodată să ajungeți să conduceți o țară ca \nRomânia? Vă recomandă vreo bursă de merit primită vreodată? Vă recomandă și altceva în afara \ndistracțiilor de peste Ocean? \nStimați guvernanți, \nȘtiți foarte bine că, pe lângă rata abandonului școlar înregistrată la nivelul învățământului \npreuniversitar  din  România,  care  ne  poziționează  pe  podiumul  Uniunii  Europene,  avem  o  mare \nproblemă și cu rata abandonului școlar în învățământul universitar. Știați că 50% dintre studenții \n  - 27 -  români renunță deja la cursuri în primul an de studiu? Oare pe dumneavoastră, domnule profesor și \nministru Cîmpeanu, nu vă alarmează aceste statistici? Oare dumneavoastră, ca profesor universitar ce a \ndeținut și funcții de conducere importante în unități de învățământ superior de prestigiu, nu ați sesizat \ncă un număr important din studenții înscriși inițial în anul I de studiu nu se mai regăsesc pe lista \ncursanților din anii terminali de studiu? Refuz să cred că la cursurile dumneavoastră sala este plină, că \ntoți studenții sunt extrem de ancorați și implicați în derularea activităților didactice derulate conform \nmetodologiilor în vigoare, ori învechite, ori modificate conform unor principii total neancorate în \nrealitatea vremurilor curente. \nV-ați rupt de realitate, v-ați închis, domnule prim-ministru și domnule ministru al educației, în \nPalatul Victoria și clamați adevărul absolut, aceasta în timp ce guvernați dezastrul absolut, într-un stat \npe care l-ați blocat între incompetență și nepăsare. \nCristina Breahnă-Pravăț, senator PSD de Bacău \nVă mulțumesc. \nDomnul Vasile Dîncu: \nMulțumim, doamna senator. \nÎl invit la microfon pe domnul senator Andrei Hangan. \nDomnul Andrei Hangan: \nMulțumesc, domnule președinte. \nDeclarația politică de astăzi are ca titlu „Salvăm pădurile României!”. \nDe când mi-am început mandatul de senator al României, am folosit constant instrumentele \ndemocratice pe care această demnitate publică mi le oferă. Am adresat întrebări și interpelări către \nMinisterul Mediului și m-am implicat, totodată, în inițiativele care au avut ca obiect combaterea \ntăierilor de pădure și transporturilor ilegale de material lemnos. \nVreau să fac un apel către români acum. \nNoi, cei de la Alianța pentru Unirea Românilor, nu folosim tactica promisiunilor goale. Ne-am \nangajat să facem un lucru și-l vom duce la bun sfârșit. \nFenomenul tăierilor ilegale de lemn crește alarmant în România postdecembristă. Cu fiecare zi \ncare trece, beneficiarii acestui fenomen ilegal profită de lacunele legislative și de lipsa de coloană \nvertebrală a autorităților. De aceea, alături de colegii mei parlamentari din AUR, am propus instituirea \nunui moratoriu de zece ani privind limitarea exploatării masei lemnoase la necesarul de consum intern. \nO strategie forestieră națională, pe care România n-o are nici până acum, trebuie, fără doar și \npoate, să includă o astfel de măsură. În acest sens, AUR a organizat o dezbatere publică, având ca \ninvitați activiști de mediu, membri ai societății civile, reprezentanți ai Romsilva, ai firmelor exploatatoare, \n  - 28 -  dar și parlamentari ai României. Acesta reprezintă, stimați colegi, primul pas real în procesul pe care \nnimeni, în decursul ultimilor 30 de ani, nu a avut curajul, voința sau interesul să-l demareze. \nDupă  cum  ne-am  asumat,  defrișăm  tentaculele  mafiei  pădurilor  din  România,  fără  nicio \nexcepție! Dacă statul nu se implică, cineva trebuie să o facă! Îmi doresc ca acum, în ultimul ceas, \nautoritățile competente să ni se alăture în acest demers și, împreună, să putem însănătoși domeniul \nsilvic din România, bolnav de atâția ani de corupție severă în formă continuată. \nVă mulțumesc. \nSenator de Brăila, Andrei Hangan \nDomnul Vasile Dîncu: \nMulțumesc foarte mult, domnule senator. \nÎl invit la cuvânt pe domnul senator Cristinel Berea. \nDomnul Cristinel-Gabriel Berea: \nVă mulțumesc, domnule președinte de ședință. \nStimați colegi, \nAduc în atenție un fenomen îngrijorător pe care l-am identificat în municipiul Iași, dar care \neste, cu siguranță, prezent și în celelalte mari orașe ale țării: accidentele grave care duc la pierderi de \nvieți omenești sunt din ce în ce mai frecvente. \nÎn luna septembrie au avut loc nouă astfel de incidente în Iași, ce au implicat pietoni care \ntraversau regulamentar și conducători auto care ori nu au acordat prioritate, ori au avut viteză prea \nmare. Un caz șocant este spulberarea unui cetățean pe trecerea de pietoni, pe unul dintre principalele \nbulevarde ale orașului, de către un tânăr care gonea cu peste 150 de kilometri la oră. \nTeribilismul, însoțit de nerespectarea regulilor de circulație și neatenția duc la tragedii ce ar \nputea fi evitate. Suntem pe primul loc în Uniunea Europeană în ceea ce privește rata de mortalitate în \ncazul accidentelor rutiere, iar cifrele indică o creștere progresivă a numărului de accidente de la an la \nan. De asemenea, 35% dintre aceste accidente implică și pietonii. \nStatul are obligația să intervină prin toate mijloacele de care dispune. Am trimis o scrisoare \ndeschisă către administrația locală pentru luarea unor măsuri de urgență pentru sporirea siguranței \npietonilor și am depus o interpelare și către ministerul de resort pentru a începe demararea unui \nprogram de conștientizare și educare a cetățenilor în ceea ce privește siguranța rutieră. \nNu  mai  putem  privi  impasibili  carnagiul  de  pe  șosele.  Suntem  responsabili  cu  toții,  prin \nmandatul cu care am fost învestiți, să găsim soluții la problemele cu care se confruntă societatea. \nInconștiența la volan trebuie să fie sancționată aspru, iar autoritățile trebuie să ia toate măsurile de \nprecauție pentru a diminua impactul unor astfel de accidente. \n  - 29 -  În toate orașele europene, trecerile de pietoni sunt riguros semnalizate și protejate prin semnale \nluminoase, tactile și audio, prin supraînălțări și limitatoare de viteză. Este momentul să începem să \ndevenim cu adevărat un stat european, în care să nu se mai moară pe o banală trecere de pietoni. \nFac un apel la responsabilitate atât către conducătorii auto, cât și către instituțiile statului. \nRomânia trebuie să-și ia angajamentul de a reduce drastic numărul de accidente pe drumurile publice! \nMulțumesc. \nDomnul Vasile Dîncu: \nVă mulțumim, domnule senator. \nȘi-l invit la cuvânt pe domnul senator Sorin-Cristian Mateescu. \nDomnul Sorin-Cristian Mateescu: \nMulțumesc, domnule președinte. \nStimați senatori, \nDoamnelor și domnilor senatori, \nTitlul declarației mele politice de astăzi este „Apusul elitelor în era Iohannis”. \nÎn plină perioadă de criză economică, medicală, financiară, domnul președintele Klaus Iohannis \neste cel care, prin jocurile sale de președinte-manipulator, își vede egoist interesul personal în detrimentul \nnațiunii, care a avut încredere în el în două rânduri. Modul său de a controla scena politică guvernamentală \nși parlamentară este un hibrid între jocul dominoului practicat de domnul fost președinte, ex-președinte, Ion \nIliescu și impunerea locomotivei după modelul ex-președintelui Traian Băsescu. \nPrin scenariile impuse de Iohannis fie în 2015, după tragicul eveniment de la „Colectiv”, fie în \n2021, Partidul Național Liberal este la apusul existenței sale parlamentare, asistând astfel la o decimare \na  elitelor  la  nivelul  partidului.  În  speță,  PNL-ul  își  asumă  cu  aroganță  decimarea  propriilor \nparlamentari și a activiștilor de partid prin marginalizare decizională. \nPromovarea  nonvalorilor  în  perioada  de  pandemie  medicală  prin  ocuparea  unor  funcții \ndecizionale  de către persoane care nu au experiență publică, cu toate că PNL a avut elite decizionale la \nnivelul eșaloanelor 2 și 4 din partid, demonstrează că domnul Iohannis calcă pe urmele fostului președinte \nEmil Constantinescu, care a decimat, la rândul său, PNȚCD-ul și Convenția Democrată Română. \nÎncăpățânarea  tipică  unui  profesor  de  fizică,  care  vede  responsabilitatea  publică  doar  din \nperspectiva statistică și gravitațională, nu și din viziunea rațională și patriotică față de poporul de care \naparține, face din președintele Iohannis omul care nu înțelege rolul său politic și care va contribui, \nalături de stafful care-l consiliază, la decimarea valorilor și a existenței viitoare a acestei națiuni. \nStimați senatori, \nVa trebui să înțelegeți că un președinte de țară nu este doar o locomotivă care să tragă doar \npentru un singur vagon, ci trebuie să fie liantul pentru 19 milioane de vagoane. Când vor înțelege \nacestea și colegii din PNL, sper să nu fie prea târziu. \n  - 30 -  Vă mulțumesc. \nSenator AUR de Constanța, Sorin-Cristian Mateescu \nDomnul Vasile Dîncu: \nVă mulțumim, domnule senator. \nCu aceasta, constat că lista… \n(Intervenție neinteligibilă a doamnei Diana Iovanovici-Șoșoacă.) \nSunteți pe listă? V-ați înscris, doamna… \n(Replică neinteligibilă a doamnei Diana Iovanovici-Șoșoacă.) \nSă zicem, dar vă rog să… vă rog să vă încadrați în timp. \nȘi am o rugăminte suplimentară: să nu ne suspende încă o dată YouTube-ul nostru! \nDoamna Diana Iovanovici-Șoșoacă: \nDomnule președinte, conform art.72 din Constituția României, avem imunitate parlamentară cu \nprivire la declarații și opinii politice. \nVă mulțumesc frumos. \nDeclarație politică – titlul declarației este „De ce este nevoie să moară oameni?”. \nStimați colegi senatori, \nFiecare persoană are dreptul de a alege ce să facă cu propriul corp și cu propria sănătate. Nu vă \nlăsați manipulați de presa aservită puterii politice și medicii care aparțin puterii politice care vă mint că \nsunteți vinovați de infectarea celor din jur. Este o minciună. Vaccinații transmit COVID-ul, se pot \nîmbolnăvi și pot și muri. Așa că, vaccinat sau nevaccinat, tot același lucru este. Vezi intervenția \ndomnului profesor doctor Cercel în Senatul României. Diferența este că vaccinarea anti-COVID are \nefecte  adverse  necunoscute,  este  în  stadiu  experimental,  iar  efectele  adverse  cunoscute  sunt \ncatastrofale, chiar deces. \nProblema nu vine de la cetățeni, ci de la puterea politică, care nu și-a îndeplinit obligațiile, nu a \naccesat fondurile europene pentru a administra pandemia, nu a ajutat spitalele cu nimic. Oamenii mor \npentru că nu sunt tratați. România nu aduce tratamentele din Uniunea Europeană, își lasă bolnavii de \npneumonie în frig, neînveliți, cu ușile deschise la module pentru că altfel explodează oxigenul. În alte \ninstituții  sanitare  n-au  nici  oxigen,  deși  acesta  poate  fi  accesat  de  la  Oltchim  Râmnicu  Vâlcea. \nInstitutul Cantacuzino poate produce vaccin, inclusiv polidin și cantastim, Antibiotice Iași și Cluj pot \nproduce toate medicamentele de care avem nevoie, dar puterea politică nu vrea! \nPentru că morții produc bani pentru ei! Ăsta este adevărul! \nAvem vaccin românesc la Timișoara, vaccinul oncogen, produs de doctorul Virgil Păunescu, \ndar statul nu vrea să-l producem, și asta de peste un an. \n  - 31 -  Nu  avem  personal  sanitar,  nu  avem  spitale  modernizate,  nu  avem  aparatură,  nu  avem \nmedicamente, nu avem medici de familie care să trateze bolnavii la domiciliu, așa cum se întâmplă în \nalte țări. Avem mulți medici morți de frică, ceea ce este în contradicție cu profesia de medic. Presa \ninstituie teroarea, plătită de Guvern. \nOamenii mor pentru că nu au acces la tratament și nu sunt primiți în spitale. Există cazuri \nde  medici  de  familie  care  nu  acordă  îngrijiri  medicale  persoanelor  nevaccinate.  Aceasta  este \ntentativă de omor, dragi medici! \nLa ATI a fost mereu plin și înainte de pandemie, pentru că nu avem paturi suficiente. Ăsta este \nadevărul. Dar nu investim nimic. Puterea politică fură imens din fondurile sănătății, pentru că mulți au \nsocietăți  comerciale  care  se  ocupă  cu  distribuirea  medicamentelor,  aparatelor  și  dispozitivelor \nmedicale. De fapt, noi, poporul, suntem prinși la mijloc, pentru interese financiare. \nEste nevoie să moară oameni pentru ca cei bogați să devină și mai bogați și Big Pharma să \nconducă. Uitați-vă la Pfizer câte miliarde de euro are profit de pe urma pandemiei. \nȘi  nimeni  de la putere și  din  spitale nu vă spune care sunt posibilele efecte adverse ale \nvaccinării. Nu se face prevenție: vitamina D, vitamina C, zinc. Antivirale. Avem remedii. Nu le dorim. \nSistemul de sănătate de stat se va privatiza și Big Pharma va fi cea care va comanda cum va dori. \nDe fapt, 300 de morți pe zi nu sunt mulți, pentru că înainte de pandemie mureau peste 20 000 de \noameni în fiecare lună de diverse boli sau de moarte naturală. Acum mor 350 de bolnavi de cancer pe \nzi pentru că nu sunt tratați. Acesta este dezastru. \nÎn tot acest timp, puterea politică se luptă pe ciolan și niciun partid nu are curajul să-și asume \nguvernarea, pentru că se gândesc că nu vor mai fi votați peste trei ani. De fapt, toți se gândesc la \ninteresele lor personale, de grup și de partid. Nu-i interesează poporul. Cine va avea verticalitatea, \nonoarea, demnitatea, empatia și respectul față de poporul român va accepta să preia guvernarea și, \nfără teroare și obligativități de acte medicale, să guverneze țara, să o scape, chiar dacă se va distruge \ntotal politic și uman. Pentru că țara este în faliment, suntem în colaps. Este nevoie de spirit de \nsacrificiu și iubire imensă față de țară și popor, chiar cu prețul dispariției totale din viața publică, \npentru că trebuie luate decizii care vor deranja, mai ales la nivel înalt și pe mulți din sistem, dar \ntrebuie apărat poporul și, mai ales, copiii. \nSăracii nu vor mai avea acces la serviciile medicale, doar cei cu bani vor fi privilegiați ai sorții. \nEste un adevăr crunt, vă doare, este de necrezut, dar este adevărul! \nAlege libertatea de a alege! Alege să fii corect informat! Alege să gândești! \nCogito, ergo sum! \nVă mulțumesc. \nSenator neafiliat Diana Iovanovici-Șoșoacă \n  - 32 -  Mulțumesc frumos, domnule președinte. \nDomnul Vasile Dîncu: \nVă mulțumim, doamna senator. \n(Replică neinteligibilă a doamnei Diana Iovanovici-Șoșoacă.)  \nNu ne închide de data asta. \nMulțumim, doamna senator. \nAu mai depus declarații politice în scris, pe lângă senatorii care le-au prezentat în cadrul \nacestei sesiuni, următorii senatori: \n- domnii Paul Stănescu, Stan V. Ioan, Bodog Florian-Dorel, Laura Georgescu, Genoiu Mihail, \nMutu Gabriel, Mocioalcă Ion, Dogariu Eugen, Mirea Siminica, Ion Prioteasa – din partea Grupului \nPartidului Social Democrat; \n- din partea Partidului Național Liberal – Bumb Sorin-Ioan și Hatos Adrian; \n- din partea USR – domnul Bordei Cristian, domnul Bodea Marius și domnul Popescu Ion-Dragoș; \n- din partea Grupului AUR a mai depus în scris doamna Rodica Boancă. \nȘi, din partea Grupului Partidului Social Democrat, doamna Gabriela Firea. \nCu aceasta, declar închisă sesiunea de declarații politice din data de 13.10.2021. \nVă mulțumesc. \n* \nPAUZĂ \nDoamna Anca Dana Dragu: \nBună ziua! \nStimați colegi, \nDoamnelor și domnilor senatori, \nDeclar deschisă ședința plenului Senatului de astăzi, 13 octombrie. \nȘedința este condusă de subsemnata, Anca Dragu, președintă a Senatului, asistată de domnul \nsenator Sorin Lavric și domnul senator Dan Ivan, secretari ai Senatului. \nOrdinea de zi pentru ședința plenului de astăzi, precum și programul de lucru, stabilite de \nBiroul permanent și Comitetul liderilor, au fost distribuite și afișate pe pagina de internet a Senatului. \nDoamnelor și domnilor senatori, \nContinuăm lucrările și vă reamintesc că, potrivit dispozițiilor art.111 și 136 din Regulamentul \nSenatului, în situații excepționale ședințele plenului Senatului se desfășoară prin mijloace electronice, \niar dezbaterea și adoptarea inițiativelor legislative se vor face printr-o procedura simplificată. \n  - 33 -  În cadrul ședinței de plen de astăzi se vor desfășura dezbaterile asupra punctelor înscrise pe \nordinea de zi, iar votul final asupra acestor puncte se va da într-o ședință consacrată acestui scop, \nconform programului de lucru stabilit de Biroul permanent al Senatului și de Comitetul liderilor. \nTrecem la ordinea de zi. \nLa  punctul  1  avem  Propunerea  legislativă  pentru  modificarea  Legii  educației  naționale \nnr.1/2011. (L389/2021) \nRaportul  Comisiei  pentru  învățământ,  tineret  și  sport  este  de  admitere,  cu  amendamente \nadmise, a propunerii legislative. \nAceasta face parte din categoria legilor organice. \nSenatul este Cameră decizională. \nÎncepem dezbaterile. \nDau cuvântul doamnei senatoare Liliana Sbîrnea. \nVă rog. \nDoamna Liliana Sbîrnea: \nMulțumesc, doamna președintă. \nPropunerea legislativă are drept finalitate introducerea educației financiare în învățământul \npreuniversitar. Inițiativa a fost scrisă de un grup de deputați ai Partidului Social Democrat la care a \naderat și un senator al Partidului Național Liberal. \nEste o inițiativă foarte bună, deoarece, în aceste vremuri, când prețurile explodează, când \nsalariul îngheață, că, vorba aceea, vine iarna, oamenii ar trebui să știe cum pot economisi și cu atât \nmai mult cei care sunt pe băncile școlii trebuie să învețe ce este acela un credit, ipotecar, de nevoi \npersonale, sau ce-i acela un leasing. La fel de important, trebuie să știe ce este un card de debit, \ndar și ce este un IFN. \nAvând în vedere aceste considerente, Grupul Partidului Social Democrat va vota pentru. \nVă mulțumesc. \nDoamna Anca Dana Dragu: \nMulțumesc. \nDau cuvântul doamnei Monica Anisie, președinta Comisiei pentru învățământ. \nVă rog. \nDoamna Monica-Cristina Anisie: \nBună ziua, stimați colegi! \nBună ziua, doamna președintă! \nVă mulțumesc. \n  - 34 -  Propunerea legislativă are ca obiect de reglementare, modificarea Legii educației naționale \nnr.1/2011, având drept finalitate introducerea educației financiare în învățământul preuniversitar alături \nde educația antreprenorială și cea juridică. \nÎn cadrul dezbaterilor s-au formulat amendamente, care, supuse votului, au fost admise și fac \nreferire la dobândirea competențelor juridice și etice alături de cele financiare și antreprenoriale, care \nreprezintă  un  prim  pas  către  stabilirea  unei  perspective  solide  a  tânărului  privind  rolul, \nresponsabilitățile și capacitățile acestuia de a iniția și dezvolta o afacere. \nNu este suficient ca tinerii să dobândească numai competențe antreprenoriale, să știe cum să \nadministreze o afacere din punct de vedere financiar, ci este nevoie să înțeleagă și să integreze și \ncomportamente responsabile din punct de vedere juridic. \nÎn anul 2018, într-un studiu lansat privind competențele-cheie pentru învățarea pe tot parcursul \nvieții, Comisia Europeană califică drept necesare, încă din primii ani de studiu, și cunoștințele juridice. \nComisia  pentru  învățământ,  tineret  și  sport  supune  spre  dezbatere  și  adoptare  plenului \nSenatului, raportul de admitere, cu amendamente admise, precum și propunerea legislativă. \nPartidul Național Liberal votează pentru. \nVă mulțumesc. \nDoamna Anca Dana Dragu: \nMulțumesc. \nDau cuvântul domnului senator Mateescu. \nVă rog. \nDomnul Sorin-Cristian Mateescu: \nMulțumesc, doamna președinte. \nOnorat prezidiu, \nDoamnelor și domnilor senatori, \nConsider  că  această  inițiativă  legislativă,  cu  amendamentele  introduse,  este  bine-venită  în \ncontextul actual al formării tinerei generații. \nÎntr-o societate în schimbare este nevoie de adaptarea și formarea echilibrată a elevilor în \nsistemul preuniversitar, în domenii precum educația financiară și juridică. \nSunt  necesare  ca  elemente  de  competență  antreprenorială,  management  de  echipă,  tehnici \nintroductive de natură financiară de genul: ce este un buget de stat, ce înseamnă cheltuieli și venituri \nale unei familii, instituții publice sau persoane juridice. \nSunt bazele creionării unui cetățean informat și pregătit pentru viață. \nCa jurist, nu pot să nu apreciez introducerea conceptului de program de educație juridică, \nabsolut  necesar  pentru  cunoașterea  drepturilor  și  libertăților  juridice  consacrate  în  Constituția \n  - 35 -  României,  modul  de  a  învăța  noțiuni  esențiale  privind  cum  se  elaborează  un  proiect  de  lege, \nrespectarea legilor și cum ar trebui acestea respectate de către toți cetățenii. \nEducația și obținerea unor competențe juridice de către tinerii liceeni și nu numai contribuie la \npregătirea inițială pentru a înțelege mai bine noțiunea de drept penal, drept civil, drept comercial sau \nadministrativ, pe care le vor învăța la o facultate de profil. \nNu în ultimul rând, introducerea acestor discipline va contribui la formarea unui tânăr cetățean \neducat, care va ști de ce este nevoie să participe activ la viața socială, politică, la scrutinele electorale \npentru a selecta pe baza informațiilor din disciplinele de mai sus, politicieni care sunt absolut necesari \nbunăstării unui popor. \nVă mulțumesc. \nDoamna Anca Dana Dragu: \nMulțumesc, domnule senator. \nDau cuvântul domnului senator Ștefan Pălărie. \nVă rog. \nDomnul Ștefan Pălărie: \nMulțumesc, doamna președinte. \nStimate colege, \nStimați colegi, \nReferitor  la  inițiativa  L389/2021,  găsim  ca  fiind  salutară  necesitatea  cunoștințelor  și \ncompetențelor financiare, juridice și antreprenoriale. De ce? Vedem din ce în ce mai mulți tineri, care \ndupă ce-și finalizează studiile, se angajează și după câțiva ani de muncă, nu reușesc să economisească \nniciun ban sau nu prioritizează economisirea. Vedem, de asemenea, că una dintre cele mai mari investiții \nîn rândul tinerilor este achiziționarea unei mașini, un bun care nu de fiecare dată este indispensabil. Ar \nputea fi indispensabil, dacă, într-adevăr, acei tineri achiziționează autovehiculul pentru a fi șofer de Uber \nsau pentru a realiza venituri mai departe cu această investiție. Dar, din păcate, cei mai mulți dintre ei o \nachiziționează, inclusiv împrumutându-se pentru a avea o mașină nouă, pe care apoi nu o folosesc. \nTinerii nu au cunoștințe financiare elementare după terminarea liceului și de multe ori nu \nștiu să gestioneze cu adevărat resursele. Câteva alegeri proaste în tinerețe pot să ajungă să distrugă \nviața  tânărului,  pe  când  alegerile  financiare  responsabile  pentru  investiții  informate  pot  să  le \nasigure o uriașă liniște pe viitor. \nDin acest motiv, subiectul este unul cât se poate de benefic. \nDar dacă tot vorbim de conținuturile educaționale practicate de învățământul din România, o să \nprofit de ocazie că mă aflu aici să atrag atenția asupra temei extrem de dureroase a planurilor-cadru \n  - 36 -  pentru învățământul liceal, planuri-cadru care au fost amânate ani de zile, în așa fel încât nici măcar \ndupă 10 ani noi nu am ajuns la o actualizare și conectarea învățământului gimnazial cu cel liceal. \nIeri am fost într-o librărie și am achiziționat un manual. Și o să-mi permit să vi-l arăt și \ndumneavoastră. Este manualul de informatică de clasa a IX-a, iar pe coperta lui, dacă nu se vede foarte \nbine, poate sunt colegi care sunt la distanță, se află un monitor cu tub catodic, care nu se mai produce \nde vreo 10 ani și, de asemenea, o mână dibace care susține o dischetă, faimoasa dischetă de 3,5 inchi, \ncu capacitate de 1,44 megabiți, o capacitate pe care nici măcar o fotografie făcută cu telefonul mobil \nde astăzi nu ar intra. Pe ceea ce ar trebui să fie coperta viitorului, inteligența artificială, aplicații de tip \ncloud, noi avem de fapt poze ale muzeului, ale unor artefacte pe care nu le găsim nici în muzeu. Asta \neste ceea ce-i învățăm pe copiii noștri la clasa a IX-a sub materia triumfalistă numită „informatică”. \nDeci, dacă tot ne apucăm de conținuturi, haideți să facem curățenie în ceea ce învață astăzi \ncopiii din România. \nMulțumesc tare mult. (Aplauze.) \nDoamna Anca Dana Dragu: \nMulțumesc, stimați colegi, și vă mulțumesc pentru consistența dezbaterii pe un subiect atât \nde important. \nAm încheiat aici dezbaterile asupra acestui punct al ordinii de zi. \nInițiativa legislativă rămâne la vot final. \n* \nStimați colegi, la punctele de la 2 la 8 ale ordinii de zi avem aprobarea procedurii de urgenţă \npentru dezbaterea şi adoptarea următoarelor iniţiative legislative: \n- Proiectul de lege privind căutarea persoanelor dispărute. (b456/2021) \n- Proiectul de lege pentru aprobarea plății cotizației anuale a României la bugetul comun al \nCentrului de Excelență pentru Managementul Crizelor și Răspuns la Dezastre (Crisis Management and \nDisaster  Response  Center  of  Excellence),  precum  și  pentru  completarea  Ordonanței  Guvernului \nnr.41/1994 privind autorizarea plății cotizațiilor la organizațiile internaționale interguvernamentale la \ncare România este parte. (b470/2021) \n- Proiectul de lege pentru ratificarea Tratatului dintre România şi Regatul Haşemit al Iordaniei \nprivind extrădarea, semnat la Amman la 4 aprilie 2021. (b468/2021) \nAdoptat de Camera Deputaților. \n- Propunerea legislativă privind exploataţiile de creştere a suinelor şi de combatere a pestei \nporcine în România. (b388/2021) \n  - 37 -  - Propunerea legislativă privind aprobarea plăţii cotizaţiei anuale de participare a Autorităţii \nElectorale  Permanente  ca  membru  cu  drepturi  depline  la  Reţeaua  de  Competenţe  Electorale \nFrancofone (RECEF). (b391/2021) \n-  Propunerea  legislativă  pentru  plafonarea  prețurilor  la  energie  electrică  și  gaze  pentru \nconsumatorii casnici. (b413/2021) \n- Propunerea legislativă privind stabilirea măsurilor de sprijin a întreprinderilor mici și mijlocii \na căror activitate este afectată de creșterile de prețuri și tarife la energie, gaze și combustibil. (b430/2021) \nUrmează  să  supunem  votului  aprobarea  procedurii  de  urgență  pentru  fiecare  inițiativă \nlegislativă în cadrul sesiunii de vot final într-o ședință viitoare. \n* \nLa punctele de la 9 la 13 ale ordinii de zi avem Proiecte de hotărâre privind exercitarea \ncontrolului  de  subsidiaritate  şi  proporţionalitate  conform  Protocolului  nr.2  din  Tratatul  de  la \nLisabona,  respectiv,  Proiect  de  hotărâre  privind  consultarea  parlamentelor  naționale  conform \nProtocolului  nr.1  din  Tratatul  de  la  Lisabona,  care  se  regăsesc  afișate  pe  pagina  de internet  a \nSenatului, după cum urmează. \nLa  punctul  9  de  pe  ordinea  de  zi  avem  Proiect  de  hotărâre  referitoare  la  Propunerea  de \nRegulament  al  Consiliului  privind  instituirea  și  funcționarea  unui  mecanism  de  evaluare  și \nmonitorizare în vederea verificării aplicării acquis-ului Schengen și de abrogare a Regulamentului \n(UE) nr.1053/2013 – COM(2021) 278 final. \nRaport: Comisia pentru afaceri europene. \nÎncepem dezbaterile și dau cuvântul domnului senator Angel Tîlvăr, președintele Comisiei \npentru afaceri europene. \nVă rog. \nDomnul Angel Tîlvăr: \nVă mulțumesc foarte mult, doamna președinte. \nȘi, așa cum ați spus și dumneavoastră, noi am fost chemați să ne pronunțăm în ceea ce privește \nperspectiva comisiei noastre pe documentele pe care le avem în dezbatere și, din acest punct de vedere, \nnoi am adus în fața plenului o opinie, cu câteva observații. Vreau să vă spun că această opinie a fost \nadoptată în cadrul comisei, cu unanimitatea voturilor colegilor prezenți, și am să dau câteva elemente \ncare să fie, cred eu, importante pentru colegi atunci când vom supune votului plenului Senatului României. \nÎn  primul  rând,  voi  începe  a  spune  că  prezenta  propunere  respectă  subsidiaritatea  și \nproporționalitatea și în cadrul dezbaterilor care au avut loc în cadrul comisiei noi ne-am exprimat \nîngrijorarea vizavi de eliminarea domeniilor de evaluare, întrucât nu este limitat domeniul evaluărilor \n  - 38 -  Schengen la acquis-ului Schengen în mod expres, iar discuțiile despre conexiunea Schengen și azil au \narătat poziții uneori divergente între statele membre. \nTotodată, apreciem că în propunerea de Regulament se menționează explicit că pentru statele \ncare au fost evaluate pozitiv nu ar trebui lansată o nouă procedură de verificare, lucrul pe care-l susținem. \nAm salutat propunerile de eficientizare a cadrului juridic actual în domeniul Mecanismului de \nEvaluare, aceasta fiind, practic, substanța COM-ului respectiv și monitorizare Schengen, în principal, \nîn ceea ce privește necesitatea de a eficientiza procesul de la ritmul de adoptare a rapoartelor la \nîmbunătățirea etapei de monitorizare ulterioară a evaluărilor. \nTotodată, vreau să atrag atenția, așa cum am făcut-o și acum patru săptămâni când un subiect \nlegat de Schengen, din nou, a fost în  atenția plenului Senatului, că mai multe state membre au \ncontinuat,  în  ultimii  cinci  ani,  să  prelungească  controalele  la  frontierele  interne,  iar  pe  fondul \npandemiei COVID-19, tot mai multe au reintrodus controale la frontiere interne, încălcând codul \nfrontierelor Schengen care prevede o limită de doi ani de la reintroducerea controalelor. \nAcestea fiind spuse, din nou vreau să spun că această opinie, cu observații, a fost adoptată cu \nunanimitatea colegilor prezenți la ședința Comisiei pentru afaceri europene din Senatul României. \nVă mulțumesc frumos, doamna președintă. (Aplauze.) \nDoamna Anca Dana Dragu: \nMulțumesc, domnule președinte. \nDau cuvântul domnului Titus Corlățean. \nVă rog, domnule senator. \nDomnul Titus Corlățean: \nMulțumesc, doamna președinte. \nStimați colegi, \nE o temă importantă, e un proiect de Regulament, raportul a fost prezentat de președintele \nComisiei pentru afaceri europene, nu vreau în niciun caz să reiau aceste chestiuni. \nComisia de politică externă a fost solicitată pentru un aviz. Ce-a fost important pentru noi și, de \nasemenea, avizul a fost adoptat, în unanimitate, de membrii comisiei, au fost două plus una chestiuni \nsemnalate.  Una  a  fost  menționată  explicit  de domnul  președinte  Tîlvăr,  faptul  că  propunerea  de \nRegulament menționează explicit că statele care au fost anterior evaluate pozitiv nu trebuie să intre \nîntr-o nouă procedură de verificare. \nNu e întâmplătoare această remarcă, pentru că termenele pentru care era valabilă evaluarea de \nprin 2010 – 2011 s-au cam dus. Și atunci, această propunere de Regulament menține un act de echitate, \naș spune, pentru un stat cum este România și mai sunt și altele. \n  - 39 -  Și cea de a doua chestiune pe care aș vrea s-o menționez explicit, de asemenea, de interes \npentru România, faptul că noua strategie conține și o secțiune distinctă dedicată finalizării procesului \nde extindere în care se subliniază că viitorul Schengen trebuie să fie marcat de extinderea către acele \nstate  membre  ale  Uniunii  Europene,  care  nu  fac  încă  parte  din  spațiul  de  liberă  circulație,  deși \nîndeplinesc condițiile necesare și sunt pregătite pentru aderare. \nRegulamentul va fi un test. Adoptarea Regulamentului, din acest punct de vedere, va fi un test, \npentru că guvernele vor trebui să se pronunțe pe această dispoziție din propunerea de Regulament, mai \nales că Comisia invită Consiliul UE să ia măsurile necesare pentru ca Bulgaria, România și Croația să \ndevină parte a zonei, fără controale la frontiere interne ale statelor membre. Lucrul important. \nȘi ultima chestiune: reiterez și eu din perspectiva Comisiei de politică externă, dar și a \nGrupului PSD acea îngrijorare menționată de președintele Comisiei afacerilor europene privind \neliminarea  domeniilor  de  evaluare  explicită,  pentru  că  acest  lucru  poate  să  genereze  niște \ncomportamente și evaluări arbitrarii. \nNu mai intru în detalii. \nCert este că proiectul de hotărâre este unul corect, solid și vă invităm să votăm, în numele \nSenatului României, această poziție care va fi comunicată la Bruxelles. \nVă mulțumesc. \nDoamna Anca Dana Dragu: \nMulțumesc. \nNu mai sunt intervenții pe acest punct al ordinii de zi. \nProiectul de hotărâre rămâne la vot final. \n* \nLa punctul 10 de pe ordinea de zi avem Proiect de hotărâre  referitoare la Propunerea de \nRegulament  al  Parlamentului  European  şi  al  Consiliului  de  modificare  a  Regulamentului  (UE) \n2020/2222 al Parlamentului European și al Consiliului în ceea ce privește infrastructura transfrontalieră \ncare leagă Uniunea de Regatul Unit prin legătura fixă pe sub Canalul Mânecii – COM(2021) 402 final. \nRaport: Comisia pentru afaceri europene. \nNu avem intervenții asupra acestui punct. \nProiectul de hotărâre rămâne la vot final. \n* \nLa punctul 11 de pe ordinea de zi avem Proiect de hotărâre referitoare la Propunerea de \nDirectivă a Parlamentului European și a Consiliului de modificare a Directivei 2009/65/CE în ceea ce \nprivește  utilizarea  documentelor  cu  informații  esențiale  de  către  societățile  de  administrare  a \norganismelor de plasament colectiv în valori mobiliare (OPCMV) – COM(2021) 399 final. \n  - 40 -  Raport: Comisia pentru afaceri europene. \nNu sunt intervenții asupra acestui punct. \nProiectul de hotărâre rămâne la vot final. \n* \n La  punctul  12  al  ordinii  de  zi  avem  Proiect  de  hotărâre  referitoare  la  Propunerea  de \nRegulament  al  Parlamentului  European  și  al  Consiliului  de  modificare  a  Regulamentului  (UE) \nnr.1286/2014 în ceea ce privește prelungirea dispozițiilor tranzitorii pentru societățile de administrare, \nsocietățile de investiții și persoanele care oferă consultanță cu privire la unități ale organismelor de \nplasament colectiv în valori mobiliare (OPCVM) și la unități ale non-OPCVM-urilor sau care vând \nastfel de unități – COM(2021) 397 final. \nRaport: Comisia pentru afaceri europene. \nNu sunt intervenții asupra acestui punct. \nProiectul de hotărâre rămâne la vot final. \n* \nLa punctul 13 și ultimul de pe ordinea de zi avem: \n– Proiect de hotărâre referitoare la Programul de convergență pentru 2021 – 2024; \n-  Comunicarea  Comisiei  către  Parlamentul  European,  Consiliu,  Banca  Centrală \nEuropeană, Comitetul Economic și Social European, Comitetul Regiunilor și Banca Europeană de \nInvestiții – Coordonarea politicilor economice în 2021: depășirea crizei provocate de pandemia de \nCOVID-19, sprijinirea redresării și modernizarea economiei noastre – COM(2021) 500 final; \n- Recomandarea de Recomandare a Consiliului în vederea încetării situației de deficit public \nexcesiv din România – COM(2021) 530 final; \n-  precum  și  Recomandarea  de  Recomandare  a  Consiliului   prin  care  se  emite  un  aviz  al \nConsiliului privind Programul de convergență al României pentru 2021 – COM(2021) 523 final. \nRaport: Comisia pentru afaceri europene. \nÎncepem dezbaterile și dau cuvântul doamnei senatoare Gabriela Crețu. \nVă rog, doamnă. \nDoamna Gabriela Crețu: \nMulțumesc, doamna președintă. \nStimați colegi, \nDiscutăm astăzi cu mare întârziere pachetul referitor la Semestrul european de primăvară, \nrespectiv analizele și recomandările legate de coordonarea economică în interiorul Uniunii Europene. \nPrincipalul reper legislativ pe care DG-ul, directoratele economice ale Comisiei îl au atunci când fac \naceste analize și recomandări, acceptate apoi de Consiliu, îl reprezintă Pactul de stabilitate și creștere. \n  - 41 -  Despre acesta vreau să vă spun câteva cuvinte. El este în negociere pentru a fi modificat. \nMotivul: condițiile sale sunt absolut arbitrare, adică cele 3% deficit, 60% datorie publică și nu au dus \nla stabilitatea dorită, economică și a sistemului monetar. Dovada: la criza financiară din 2008 – 2009 \nstatele care au fost cele mai cuminți și au respectat total condițiile pactului, respectiv Irlanda și Spania, \nau avut cel mai mult de suferit. Cele care l-au încălcat sistematic, fie negociindu-și deficite mai mari \nde 3%, cum a fost Franța, în mod repetat, sau având datoria publică cu mult peste 60% din PIB, au \ndepășit cu ușurință criza, pentru că, drept principiu, Pactul de stabilitate și creștere criminalizează ca \nfiind foarte rea datoria publică, dar ignoră total datoria privată. Or, ceea ce ne-a arătat criza e că \nsituația balanței de plăți este mult mai relevantă. Or, nu poți să ai echilibrul balanței de plăți ca țară în \ncurs de dezvoltare dacă nu investești, dacă nu te dezvolți, pentru că e definitoriu, toate țările în curs de \ndezvoltare au balanțe de plăți negative, în timp ce la nivelul Uniunii Europene, de exemplu, statele \ndezvoltate, Germania în primul rând, au excedente foarte mari ale balanței. \nÎn aceste condiții de care v-am vorbit, Comisia Europeană… Și mai trebuie să adaug ceva, \nPactul de stabilitate și creștere din cauza epidemiei este suspendat, a fost suspendat anul trecut și este \nîncă până în decembrie 2021. \nÎn aceste condiții, Comisia Europeană a declarat România în procedură de deficit excesiv, deși \nexistă alte 5 state care au avut deficite mult mai mari și 18 state care au datoria publică mult mai mare \ndecât România, iar premierul în exercițiu încă, domnul Florin Cîțu, a negociat singur, cel puțin asta a \nfost informația oficială pe care am primit-o de la membrii Guvernului, calendarul de reducere a acestui \ndeficit până în 2024. Deci acest calendar înseamnă supunerea la un pact care este suspendat din cauza \nepidemiei, în negociere de modificare, din cauză că este irelevant și are condiții arbitrare dovedite. \nÎn aceste condiții, el  devine complice la subminarea dezvoltării României,  pentru că acel \ncalendar este imposibil de respectat sau poate fi respectat doar dacă distrugem total serviciile publice, \nadică sănătatea, educația, serviciile sociale, aflate deja sub presiune din cauza epidemiei. Sau am putea \nsă ne întrebăm, de asemenea, dacă nu cumva acesta a fost planul, întrucât Guvernul, prin vară, se \nocupa  cu  privatizarea  sănătății,  în  loc  să  se  ocupe  cu  achiziția  de  medicamente  pentru  COVID, \nmedicamente despre care vedem că sunt atât de necesare astăzi. \nDeci suntem extrem de rezervați cu privire la programul pe care l-a prezentat Guvernul \nRomâniei – e al României, indiferent cine conduce  – Comisiei Europene și de felul în care a \nnegociat programul. \nMulțumesc. \nDoamna Anca Dana Dragu: \nMulțumesc. \nCred că procedura de deficit excesiv a fost deschisă prin 2019 pe execuțiile bugetare de atunci. \n  - 42 -  Am încheiat aici dezbaterile generale asupra acestui punct al ordinii de zi. \nProiectul de hotărâre rămâne la vot final. \n* \nDați-mi voie să citesc o notă pentru exercitarea de către parlamentari a dreptului de sesizare \na Curţii Constituţionale. \nÎn conformitate cu prevederile art.15 alin.(2) şi (3) din Legea nr.47/1992 privind organizarea şi \nfuncţionarea Curţii Constituţionale, s-a depus la secretarul general al Senatului, în vederea exercitării \nde către senatori a dreptului de sesizare a Curţii Constituţionale, următoarea lege: \n-  Lege  pentru  modificarea  și  completarea  Legii  nr.45/2009  privind  organizarea  și \nfuncționarea Academiei de Științe Agricole și Silvice „Gheorghe Ionescu-Șișești“ și a sistemului de \ncercetare-dezvoltare din domeniile agriculturii, silviculturii și industriei alimentare. \nTermenul pentru sesizare este de cinci zile pentru legile adoptate în procedură de drept comun \nde la data depunerii – astăzi, 13 octombrie 2021, iar termenul se calculează luând în considerare ziua \nanunţului, respectiv ziua de astăzi, 13 octombrie 2021. \nStimați colegi, \nOrdinea de zi fiind epuizată, declar închisă această ședință a Senatului. \nMulțumesc. \n \nȘedința s-a încheiat la ora 12.35. \n  - 43 -"
    },
    "62": {
        "start_text": "Domnul Titus Corlățean:",
        "start_index": -1,
        "end_text": "Doamna Anca Dana Dragu:",
        "end_index": -1,
        "text": "edinţei Senatului din 13 octombrie 2021 \n \nS U M A R  \n \n1.  Întrebări, interpelări.  3 \n2.  Declarații politice.  17 \n3.  Dezbaterea Propunerii legislative pentru modificarea Legii educației naționale  33 \nnr.1/2011. (L389/2021) \n(Votul final se va da într-o ședință viitoare.) \n4.  Aprobarea  procedurii  de  urgenţă  pentru  dezbaterea  şi  adoptarea  unor  37 \niniţiative legislative. \n(Votul asupra solicitării se va da într-o ședință viitoare.) \n5.  Dezbaterea Proiectului de hotărâre privind exercitarea controlului de subsidiaritate  38 \nşi proporţionalitate conform Protocolului nr.2 din Tratatul de la Lisabona: \n-  Proiect de hotărâre referitoare la Propunerea de Regulament al Consiliului \nprivind instituirea și funcționarea unui mecanism de evaluare și monitorizare \nîn  vederea  verificării  aplicării  acquis-ului  Schengen  și  de  abrogare  a \nRegulamentului (UE) nr.1053/2013 – COM(2021) 278 final. \n(Votul final se va da într-o ședință viitoare.) \n6.  Dezbaterea Proiectului de hotărâre privind exercitarea controlului de subsidiaritate  40 \nşi proporţionalitate conform Protocolului nr.2 din Tratatul de la Lisabona: \n-  Proiect de hotărâre referitoare la Propunerea de Regulament al Parlamentului \nEuropean şi al Consiliului de modificare a Regulamentului (UE) 2020/2222 \nal Parlamentului European și al Consiliului în ceea ce privește infrastructura \ntransfrontalieră care leagă Uniunea de Regatul Unit prin legătura fixă pe sub \nCanalul Mânecii – COM(2021) 402 final. \n(Votul final se va da într-o ședință viitoare.) \n7.  Dezbaterea Proiectului de hotărâre privind exercitarea controlului de subsidiaritate  40 \nşi proporţionalitate conform Protocolului nr.2 din Tratatul de la Lisabona: \n-  Proiect de hotărâre referitoare la Propunerea de Directivă a Parlamentului \nEuropean și a Consiliului de modificare a Directivei 2009/65/CE în ceea ce  privește utilizarea documentelor cu informații esențiale de către societățile \nde administrare a organismelor de plasament colectiv în valori mobiliare \n(OPCVM) – COM(2021) 399 final. \n(Votul final se va da într-o ședință viitoare.) \n8.  Dezbaterea Proiectului de hotărâre privind exercitarea controlului de subsidiaritate  41 \nşi proporţionalitate conform Protocolului nr.2 din Tratatul de la Lisabona: \n-  Proiect de hotărâre referitoare la Propunerea de Regulament al Parlamentului \nEuropean și al Consiliului de modificare a Regulamentului (UE) nr.1286/2014 \nîn ceea ce privește prelungirea dispozițiilor tranzitorii pentru societățile de \nadministrare, societățile de investiții și persoanele care oferă consultanță cu \nprivire la unități ale organismelor de plasament colectiv în valori mobiliare \n(OPCVM)  și  la  unități  ale  non-OPCVM-urilor  sau  care  vând  astfel de \nunități – COM(2021) 397 final. \n(Votul final se va da într-o ședință viitoare.) \n9.  Dezbaterea Proiectului de hotărâre privind consultarea parlamentelor naționale  41 \nconform Protocolului nr.1 din Tratatul de la Lisabona: \n– Proiect de hotărâre referitoare la Programul de convergență pentru 2021 – 2024: \n-  Comunicarea Comisiei către Parlamentul European, Consiliu, Banca Centrală \nEuropeană, Comitetul Economic și Social European, Comitetul Regiunilor \nși Banca Europeană de Investiții – Coordonarea politicilor economice în \n2021: depășirea crizei  provocate de pandemia de COVID-19, sprijinirea \nredresării și modernizarea economiei noastre – COM(2021) 500 final; \n-  Recomandarea de Recomandare a Consiliului în vederea încetării situației de \ndeficit public excesiv din România – COM(2021) 530 final; \n-  Recomandarea de Recomandare a Consiliului prin care se emite un aviz \nal Consiliului privind Programul de convergență al României pentru 2021 \n– COM(2021) 523 final. \n(Votul final se va da într-o ședință viitoare.) \n10.  Notă  pentru  exercitarea  de  către  senatori  a  dreptului  de  sesizare  a  Curţii  43 \nConstituţionale asupra legii depuse la secretarul general al Senatului, conform \nprevederilor art.15 alin.(2) şi (3) din Legea nr.47/1992 privind organizarea şi \nfuncţionarea Curţii Constituţionale, republicată. \n \n \n  - 2 -  S T E N O G R A M A \nşedinţei Senatului din 13 octombrie 2021 \n \nȘedința a început la ora 10.00. \nLucrările ședinței au fost conduse de domnul Vasile Dîncu, vicepreședinte al Senatului, înlocuit \nde doamna Anca Dana Dragu, președintele Senatului, asistați de domnii Dan Ivan și Sorin Lavric, \nsecretari ai Senatului. \n \nDomnul Vasile Dîncu: \nBună dimineața, doamnelor și domnilor! \nDeclar deschisă sesiunea de întrebări, interpelări de astăzi, 13 octombrie 2021, conducerea fiind \nasigurată de subsemnatul, senator Vasile Dîncu, vicepreședinte al Senatului, asistat de domnul senator \nDan Ivan și domnul senator Sorin Lavric, secretari ai Senatului. \nConform programului aprobat, timpul alocat pentru sesiunea de întrebări, interpelări este de 60 de \nminute, repartizat pe grupurile parlamentare potrivit ponderii acestora. \nInvit la microfon pe doamna Gabriela Firea, senator al Partidului Social Democrat. \nDoamna Gabriela Firea: \nMulțumesc, domnule președinte. \nDomnilor secretari, \nDragi colegi, \nInterpelare  către  domnul  Florin  Cîțu,  premier  interimar,  și  către  domnul  Cseke  Attila, \nministrul interimar al sănătății. \nAnul trecut, plasma donată de pacienții vindecați de COVID-19 a fost utilizată în tratamentul \ncelor bolnavi. Pe parcurs, această soluție medicală a fost abandonată. Nu se știe din ce motive. \nObligația Ministerului Sănătății să prezinte trimestrial date privind donarea de plasmă imună nu a \nfost nici acum îndeplinită. Anul trecut, o donație de 32 de aparate de plasmafereză a fost refuzată de \ncătre Ministerul Sănătății, iar o licitație pentru cumpărarea de astfel de aparate a fost anulată din \ncauza unor suspiciuni de corupție. \nVă solicit, așadar, domnule premier și domnule ministru, să ne informați care este situația în \nacest moment în privința colectării de plasmă, care este cantitatea recoltată, dacă există – și unde – aparate \nde plasmafereză, dacă există intenția achiziției de astfel de aparate sau de elaborare a unei strategii în \nprivința donării de plasmă, care salvează bolnavii în stare critică de COVID-19. \nVă mulțumesc. \nSolicit răspuns scris. \n  - 3 -  Gabriela Firea, senator PSD București \nÎntrebare către domnul Sorin Cîmpeanu, ministrul interimar al educației. \nMii de copii ai românilor care s-au întors de la muncă din străinătate s-au înscris la școală în \njudețele țării, dar cei mai mulți dintre ei au dificultăți reale de adaptare și de învățare, generate de \nfaptul că nu vorbesc limba română. Profesorii nu le pot acorda o atenție specială, de aceea acești copii \nnu pot învăța la fel ca și colegii lor. Soluția oferită de stat, de a participa la ore timp de un an, fără a fi \nevaluați, este considerată – și pe bună dreptate – pierdere de timp de către părinți și de către profesori. \nAșadar, vă solicit să ne răspundeți la următoarele întrebări: \nCare este numărul real al elevilor înscriși în anul școlar 2021 – 2022 care anterior au studiat în \nstrăinătate (pe județe și pe clase)? \nCum intenționați să-i sprijiniți pe acești copii și pe familiile lor, având în vedere această mare \ndificultate de a nu cunoaște bine limba română și, deci, de a nu se descurca la școală? \nVă mulțumesc. \nSolicit răspuns scris. \nGabriela Firea, senator PSD București \nCelelalte întrebări și interpelări le depun la secretariat, pentru a da timp și colegilor mei să se adreseze. \nMulțumesc. \nDomnul Vasile Dîncu: \nMulțumim, doamna senator. \nCred că putem să ne descurcăm astăzi, ca toată lumea să vorbească. \nMulțumim. \nÎl invit la microfon pe domnul senator Cosma Dorinel. \nDomnul Dorinel Cosma: \nBună ziua, domnilor vicepreședinți… domnule vicepreședinte, domnilor secretari! \nInterpelare adresată domnului Barna Tánczos, ministrul interimar al mediului, apelor și pădurilor. \nObiectul interpelării: „Stadiul lucrărilor de la barajul de la Vârfu Câmpului”. \nStimate domnule ministru, \nEste  revoltător  că  în  România  anului  2021  există  lucrări  începute  încă  din  anul  1987  și \nnefinalizate până în prezent. Un exemplu elocvent în acest sens este barajul de la Vârfu Câmpului, care \nreprezintă unul dintre cele mai mari proiecte de amenajare hidrologică din nord-estul României și care \nașteaptă să fie finalizat de aproape 34 de ani. Acesta este ritmul în care autoritățile statului român \nconstruiesc barajul cu lacul de acumulare de pe râul Siret, în zona localităților Vârfu Câmpului și \nCândești, din județul Botoșani și Zamostea și Zvoriștea, din județul Suceava. \n  - 4 -  Construirea acestui baraj de pe râul Siret va permite atât alimentarea cu apă a mai multor \nlocalități, cele mai importante fiind localitățile Botoșani și Dorohoi, cât și extinderea sistemelor de \nirigații la nivelul județului Botoșani. \nPrin realizarea acumulării Vârfu Câmpului se mai urmăresc și alte obiective alături de cele \nprecizate mai sus, și anume: asigurarea debitelor pentru realizarea unei microcentrale; asigurarea \nunei  scurgeri  salubre  pe  râul  Jijia,  în  aval  de  Dorohoi,  în  special  în  perioadele  de  secetă;  de \nasemenea, îmbunătățirea condițiilor de calitate a apei pe sectorul aval de la confluența cu râul Sitna, \nprin tranzitarea unor debite de diluții corespunzătoare; asigurarea apei pe sistemele de irigații din \nzonele limitrofe râului Jijia. \nÎnceput în anul 1987, la barajul de la Vârfu Câmpului s-a lucrat efectiv între anii 1987 – 1993, \ndupă care lucrările au căpătat un caracter sporadic, de fiecare dată autoritățile competente invocând \nlipsa de fonduri pentru continuarea lucrărilor. \nPrin urmare, vă rog, domnule ministru, să aveți în vedere alocarea de fonduri pentru finalizarea \nacestei lucrări care este de o importanță crucială pentru locuitorii județului Botoșani. \nAvând  în  vedere  cele  expuse  mai  sus,  vă  adresez  rugămintea  de  a-mi  răspunde  la \nurmătoarele întrebări: \n1. Care sunt fondurile alocate din buget în acest an pentru finalizarea acestei lucrări? \n2. Când preconizați că vor fi finalizate lucrările de la barajul de la Vârfu Câmpului? \nVă solicit răspuns scris și oral. \nVă mulțumesc. \nCu deosebită considerație, Dorinel Cosma, senator AUR Botoșani. \nMulțumesc. \nDomnul Vasile Dîncu: \nVă mulțumim, domnule senator. \nÎl invit la microfon pe domnul senator Maricel Popa, din partea Grupului Partidului Social \nDemocrat. \nDomnul Maricel Popa: \nBună dimineața, domnule președinte! \nStimați colegi, \nAm o întrebare adresată domnului ministru interimar al investițiilor și fondurilor europene, \ndomnului Florin Cîțu, proaspăt demis. \n„Finanțarea Institutului Regional de Medicină Cardiovasculară de la Iași” \nStimate domnule ministru, \n  - 5 -  La începutul acestui an, au fost demarate documentațiile tehnico-economice de investiții pentru \nconstruirea la Iași a unui institut regional de cardiologie. Iașiul este unul dintre cele mai mari centre de \nmedicină  din  țară,  iar  actuala  locație  în  care  funcționează  unitatea  medicală  de  cardiologie  este \nimproprie  asigurării  unui  act  medical  de  calitate,  la  standarde  europene,  așa  cum  merită  și \nbeneficiază… ar trebui să beneficieze locuitorii din Regiunea Nord-Est. \nConform documentației, spitalul va cuprinde un sector de spitalizare și intervenții, investigații \nși explorări funcționale, cu 450 de paturi pentru spitalizarea curentă. Acest sector va cuprinde un \ncompartiment de primiri urgențe, un laborator de radiologie și imagistică, unul de medicină nucleară. \nSecția spitalizare de zi va avea 50 de locuri, urmând a cuprinde și un laborator de analize medicale, \nunul de anatomie patologică, precum și trei săli pentru explorări funcționale. În cadrul acestui spital \nintră  și  un  laborator  de  recuperare,  medicină  fizică  și  balneologie,  dar  și  o  secție  de  chirurgie \ncardiovasculară adulți și copii, un compartiment de cardiologie medicală, dar și unul de prevenție și \nrecuperare cardiovasculară. Costul total estimat al investiției este de aproximativ 300 de milioane de euro. \nMai mult, pentru a fi sigur că proiectul va avea finalitate, am inițiat Proiectul de lege pentru \nasigurarea finanțării  Institutului de Cardiologie de la  Iași,  care, la acest  moment, a primit  votul \nSenatului și urmează să fie pus în dezbatere la Camera Deputaților. \nÎn acest context, vă rog să precizați dacă proiectul de construire a Institutului de Medicină \nCardiovasculară de la Iași are asigurată finanțare prin Programul Național de Redresare și Reziliență \nși, dacă da, ce procent din suma totală poate fi asigurat prin fondurile pe care România urmează să le \nprimească din partea Comisiei Europene. \nSolicit răspuns scris. \nCu deosebită considerație, senator Maricel Popa. \nAm o interpelare, ca să… \nVă mulțumesc. \nDomnul Vasile Dîncu: \n…interpelarea. \nDomnul Maricel Popa: \nAstăzi voi avea o interpelare ministrului dezvoltării, lucrărilor publice și administrației, \ndomnul Cseke Attila. \n„Finanțarea proiectului «Sala Polivalentă „Regina Maria” din Iași»”. \nDomnule ministru, \nIașiul este al doilea oraș ca mărime și populație din țară, după București – peste un milion de \nlocuitori. Cu toate acestea, la acest moment, fosta capitală istorică a Moldovei nu beneficiază de o sală \npolivalentă modernă. O astfel de investiție ar putea dinamiza activitatea sportivă a comunității și ar \n  - 6 -  aduce un plus din punct de vedere economic, ținând cont de posibilitatea atragerii la Iași a unor \ncompetiții sportive de anvergură națională și internațională. \nAcum aproximativ un an și jumătate, consiliul local a aprobat indicatorii tehnico-economici \nși devizul general de construire ale proiectului Sălii Polivalente de la Iași, cu denumirea „Regina \nMaria”, ținând cont: Iașiul în 1916, 1918, 1919 a fost capitala României, iar Regina Maria a avut un \nrol important la Iași. \nRecent, municipalitatea ieșeană a anunțat că proiectul „Sălii Polivalente «Regina Maria»” a \nfost inclus de Compania Națională pentru Investiții pentru finanțare prin subprogramul „Săli de \nsport”. Cu toate acestea, verificând site-ul Companiei Naționale de Investiții, am constatat că acest \nproiect nu se regăsește printre cele de care Iașiul ar putea beneficia în următoarea perioadă în \nsubprogramul menționat anterior. \nDin acest motiv, vă rog să clarificați acest aspect și să precizați când vor fi alocate fondurile \nnecesare pentru demararea investiției pentru Sala Polivalentă de la Iași, un obiectiv major de investiții \nde care orașul trebuie să beneficieze prin fondurile guvernamentale, așa cum în anii trecuți s-a întâmplat la \nCluj, la Craiova și în alte localități cu o comunitate asemănătoare ca mărime și număr de locuitori. \nVă mulțumesc. \nCu deosebită respect, senator Maricel Popa. \nSolicit răspuns scris. \nDomnul Vasile Dîncu: \nMulțumesc, domnule senator. \nÎl invit la cuvânt pe domnul senator Matieș Călin. (Discuții.) \nFacem  o  mică  modificare,  o  invit  la  cuvânt  pe  doamna  senator,  tot  din  partea  Grupului \nPartidului Social Democrat, doamna Ionela-Cristina Breahnă-Pravăț. \nDoamna Ionela-Cristina Breahnă-Pravăț: \nMulțumesc, domnule președinte. \nStimați colegi, \nCu permisiunea dumneavoastră, voi prezenta o scurtă întrebare, pentru început. \nEa este adresată domnului Dan Vîlceanu, ministrul finanțelor publice, și vizează solicitarea de \n„Clarificări privind noua strategie enunțată privind plafonarea contribuțiilor în sănătate”. \nDomnule ministru, \nAți declarat săptămâna aceasta, deși faceți parte dintr-un Guvern deja demis, că sunteți pregătit \nsă  vă  asumați  reformarea  sistemului  de  contribuții  sociale  către  sectorul  sanitar,  prin  plafonarea \nacestora pentru angajații cu venituri peste medie. \n  - 7 -  Ați susținut că nu considerați corect ca un salariat care este foarte bine plătit să plătească… să \nvireze câte 10% din veniturile sale lunare către sănătate, iar un muncitor cu un salariul minim să \nbeneficieze de aceleași servicii medicale, deși contribuie cu o sumă considerabil mai mică la bugetul \nasigurărilor sociale de sănătate, raportată la veniturile încasate. \nAvând în vedere acest derapaj mediatic, vă solicit să-mi transmiteți un draft al acestei reforme \nla  care  ați  făcut  referire,  având  în  vedere  gravitatea  implicațiilor  care  decurg  din  afirmațiile \ndumneavoastră. Care ar trebui să fie serviciile medicale de care ar urma să beneficieze românii? Ați \nținut cont de faptul că și în momentul de față oamenii sunt nevoiți să își achiziționeze singuri seringile, \npastilele din spital și chiar bandajele? \nÎn toate statele civilizate, sistemul public de sănătate este centrat pe ideea solidarității, iar în \nacest sens v-aș întreba de ce nu apelați la solidaritatea spitalelor private de a prelua pacienți bolnavi de \nCOVID, având în vedere că situația este deja tragică, iar românii zac efectiv în corturile din curțile \nspitalelor și mor din lipsa unui pat disponibil? \nÎn încheiere, vă solicit să-mi răspundeți în scris atât pe adresa de e-mail personală, cât și pe \nadresa Grupului senatorial PSD. \nO interpelare adresată domnului ministru Sorin Cîmpeanu, ministrul educației, care vizează \n„Solicitarea unor clarificări privind scandalul burselor de merit pentru elevi”. \nDomnule ministru, \nEducația nu reprezintă doar fundamentul unei societăți, ci și viitorul unei națiuni. O educație \nperformantă nu se mai poate baza în secolul al XXI-lea doar pe devotamentul elevilor și pe dăruirea \nprofesorilor. Sistemul de învățământ are nevoie de o finanțare adecvată și substanțială, nu doar pentru \na progresa, ci mai ales pentru a recupera deficiențele față de statele cu adevărat dezvoltate, iar din acest \npunct de vedere, menținerea burselor de merit la un nivel motivațional este o premisă de la care niciun \nministru sau prim-ministru nu ar trebui să facă rabat. \nEste nedemn și injust să vă prevalați de o propunere a Consiliului Național al Elevilor – care \nviza, în esență și în integralitatea sa, alte aspecte și alte nuanțe – și să preluați, atât în documentele \noficiale, cât și în comunicarea publică, frânturi din dezbaterile cu reprezentanții Consiliului Național al \nElevilor pentru a ciunti intenționat bugetul destinat burselor copiilor. \nEste dezamăgitor pentru miile de elevi din toată țara. Este nedrept să le băgați brațul lung al \nguvernului în buzunare și să le luați banii. Este inadmisibil deja că refuzați mărirea alocațiilor, așa cum \nprevede legea. Elevii își cer drepturile. Considerați că bursele acestora se numesc întâmplător burse de \nmerit? Este meritul lor, al elevilor merituoși că, în detrimentul condițiilor inadecvate în care aceștia \nstudiază, au rezultate deosebite și promovează. \n  - 8 -  Vă solicit, în acest sens, să clarificați de urgență aceste aspecte și să acordați o importanță \nsporită  finanțării  și  acordării  burselor  elevilor  din  România,  cu  rugămintea  de  a-mi  comunica \ndemersurile pe care le-a întreprins ministerul pe care îl coordonați încă, ministerul de resort, în acest \nsens. Vă cer, de asemenea, să faceți eforturi susținute pentru majorarea acestora, a burselor elevilor, nu \npentru diminuarea cuantumului lor. \nÎn încheiere, vă solicit să-mi răspundeți în scris atât pe adresa de e-mail personală, cât și pe \nadresa de e-mail a Grupului senatorial PSD. \nȘi o scurtă, scurtă interpelare, adresată domnului Florin-Vasile Cîțu, încă prim-ministrul României. \nVizează această întrebare „Situația dezastruoasă privind imposibilitatea decontării transportului \nelevilor către școală”. \nDomnule prim-ministru, \nÎn legătură cu acest subiect, vă aduc la cunoștință faptul că, săptămâna ce a trecut, Curtea de \nApel  București  a  decis  să  sesizeze  Curtea  Constituțională  în  privința  Ordonanței  de  urgență  a \nGuvernului  nr.50/2021  referitoare  la  decontarea  navetei  elevilor,  în  procesul  prin  care  Asociația \nelevilor  din  București  și  Ilfov  au  cerut  suspendarea…  cele  două  asociații  au  cerut  suspendarea \nexecutării ordinului de ministru ce stabilește metodologia de decontare a transportului elevilor. \nProblema care a ajuns un subiect fierbinte pe masa judecătorilor nu este una punctuală, ci și una \nregională, chiar și națională. Din cauza faptului că nu există o reglementare clară, unii operatori de \ntransport nu emit abonamente și nu acceptă decontarea biletelor. Astfel, unitățile școlare refuză să \nopereze plățile, iar elevii sunt nevoiți să suporte integral costurile aferente transportului de la domiciliu \nla unitatea de învățământ în care aceștia studiază. În acest scenariu, în condițiile în care se apropie \niarna, dacă nu vor fi luate măsuri urgente pentru asigurarea cadrului legal și a bugetului necesar \ndecontării transportului elevilor, există riscul ca o mare parte dintre elevi să abandoneze școala. \nBineînțeles că acest lucru este o consecință directă și a lucrurilor fantastice pe care le-ați \npromulgat  de-a  lungul  exercitării  mandatului  dumneavoastră  de  prim-ministru  în  procesul  de \ndistrugere a economiei naționale, însă vreau să știți că elevii au nevoie de susținere, nu de supereroi, \ncum vă place să vă autointitulați. \nVă solicit, în acest sens, să bugetați urgent banii necesari și să rectificați cadrul legal. Nu putem \nlăsa copii să meargă pe jos la școală, prin zăpadă și frig. Nu încurajați abandonul școlar! \nÎn încheiere, vă solicit, de asemenea, răspuns scris atât pe adresa de e-mail personală, cât și pe \nadresa de e-mail a Grupului senatorial al Partidului Social Democrat. \nCu considerație, senator PSD de Bacău Cristina Breahnă-Pravăț. \nMulțumesc. \n  - 9 -  Domnul Vasile Dîncu: \nMulțumim, doamna senator. \nÎl invit la cuvânt pe domnul senator Eugen Dogariu. \nÎl invit la microfon pe domnul Eugen Dogariu. Nu-i aici? (Discuții.) \nUrmătorul la cuvânt, domnul Matieș Călin. \nDomnul Călin-Gheorghe Matieș: \nMulțumesc mult, domnule președinte. (Discuții.) \nStimați colegi, \nAm o întrebare către domnul prim-ministru sau fost prim-ministru, domnul Florin Cîțu. \n„Solicitări privind gradul de vaccinare la nivelul Guvernului” \nDomnule prim-ministru demis, \nAți declarat în repetate rânduri că românii sunt vinovați pentru amploarea valului patru al \npandemiei, pentru că au preluat un exemplu de la dumneavoastră și nu s-au vaccinat, nu au respectat \nregulile  impuse  de  Guvern,  deși  aceste  reguli  și  măsuri  n-au  fost  respectate  nici  de  partidul \ndumneavoastră – vă amintiți de cei 5 000 adunați la Romexpo –, nici măcar de președintele țării, \ndomnule prim-ministru, al țării care a eșuat. \nÎn acest sens, vă solicit să-mi răspundeți: câte persoane din întreaga componență a Guvernului \nau  fost  vaccinate,  câți  dintre  consilierii  dumneavoastră,  câți  angajați  din  cadrul  personalului \nSecretariatului General al Guvernului sunt vaccinați și câți secretari de stat, din totalul acestora? \nȘi vreau să vă spun, domnule prim-ministru, că nu este vina poporului. Ca și în viață, când un \nprodus nu este prezentat cum trebuie, nici nu se vinde. La fel, dumneavoastră nu ați prezentat cum trebuie! \nÎn încheiere, vă solicit să luați act de problemele expuse mai sus și să-mi răspundeți în scris \nla adresa de e-mail matiescalin@yahoo.ro, precum și la adresa Grupului senatorial al Partidului \nSocial Democrat. \nVă mulțumesc. \nO interpelare către domnul Lucian Bode, ministrul afacerilor interne. \n„Cu ce sumă a fost amendat domnul președinte Klaus Werner Iohannis pentru nepurtarea măștii \nde protecție la Congresul PNL?” \nDomnule ministru, \nAvând în vedere că președintele României a fost surprins la Congresul PNL în apropierea \nprim-ministrului României și președintelui Camerei Deputaților fără să poarte mască și având în \nvedere că aceasta era obligatorie pentru orice eveniment desfășurat în interior – și mai ales că au \nparticipat 5 000 de persoane –, domnule ministru, vă solicit să-mi răspundeți la următoarele întrebări: \n  - 10 -  -  A  fost  amendat  cetățeanul  Klaus  Werner  Iohannis  pentru  nepurtarea  măștii  în  cadrul \nparticipării acestuia la Congresul PNL, având în vedere că s-a desfășurat într-un spațiu închis, alături \nde alți 5 000 de cetățeni care și ei, la rândul lor, au încălcat legea? \n- Având în vedere că președintele nu a purtat mască de protecție, deși era flancat de prim-ministru \nși de președintele Camerei Deputaților, putem afirma că a fost în pericol siguranța națională a țării? \nÎn încheiere, vă solicit să luați act de problemele expuse mai sus și să-mi răspundeți atât oral, \ncât  și  în  scris la adresa de e-mail  matiescalin@yahoo.ro, cât  și  la  adresa  Grupului senatorial  al \nPartidului Social Democrat. \nVă mulțumesc. \nDomnul Vasile Dîncu: \nVă mulțumim, domnule senator. \nO invit la cuvânt pe doamna Diana Iovanovici-Șoșoacă. \nDoamna Diana Iovanovici-Șoșoacă: \nMulțumesc, domnule președinte. \nÎntrebarea mea este adresată – mă rog, atâta cât poate fi numit prim-ministru al României, că \nnimeni din Guvern nu mai e, la acest moment România e neguvernată – domnului Florin-Vasile Cîțu, \nprim-ministrul României, domnului ministru Attila Cseke, Ministerul Sănătății, domnului ministru \nLucian Nicolae Bode, Ministerul Afacerilor Interne, domnului Sorin Mihai Cîmpeanu, Ministerul \nEducației, doamnei Raluca Turcan, Ministerul Muncii și Protecției Sociale, doamnei Renate Weber, \nAvocatul  Poporului,  domnului  Csaba  Ferenc  Asztalos,  Consiliul  Național  pentru  Combaterea \nDiscriminării, domnului Dantes-Nicolae Bratu, de la Inspecția Muncii. \nObiectul întrebării: „Baza legală a condiționării locului de muncă de efectuarea vaccinării \nanti-COVID-19”. \nStimate doamne, \nStimați domni, \nÎncă înainte de apariția OUG nr.68/2021 cu privire la adoptarea unor măsuri pentru punerea în \naplicare a cadrului european pentru eliberarea, verificarea și acceptarea certificatului digital al Uniunii \nEuropene privind COVID pentru a facilita libera circulație pe durata pandemiei de COVID-19, angajatorii \nromâni au amenințat angajații, în toate domeniile, că în cazul refuzului vaccinării anti-COVID, aceștia \nvor fi demiși sau li se va suspenda contractul de muncă pe perioadă nedeterminată, până când vor \naccepta vaccinarea. În cazul în care vor alege testarea, aceasta va fi realizată pe cheltuială proprie. \nAsistăm  de  câteva  luni  la  cele  mai  mari  presiuni,  abuzuri,  restricționări,  condiționări  ale \nlocurilor de muncă de un act medical. Nenumărate persoane lipsite de posibilități financiare au cedat \npresiunilor angajatorilor și s-au vaccinat împotriva voinței lor, în caz contrar, pierzându-și locul de \n  - 11 -  muncă. Altele au ales să demisioneze, mai ales în sistemul sanitar, unde și așa este deficit de personal. \nProfesorii nu au avut încotro și s-au vaccinat în proporție de peste 60%, neputând suporta costurile \ntestării COVID săptămânal sau bisăptămânal, deși mulți aveau contraindicații. Niciun cadru medical \nnu le-a expus efectele adverse posibile și nici nu li s-a prezentat numărul de telefon la care să anunțe \nefectele adverse, încălcând prevederile Legii nr.46/2003 și ale Convenției de la Oviedo. Mai mult, \ndiscutăm despre vaccinuri în fază experimentală, astfel că se încalcă Codul de la Nüremberg. Este \nnevoie de aplicarea dozei a treia, a patra etcetera, pentru a te putea lupta cu pandemia. \nÎn condițiile în care locul de muncă a fost condiționat de vaccinarea anti-COVID, fie prin \nobligativitate directă, fie indirectă, vă solicit să-mi răspundeți la următoarele întrebări: \n1. Care este baza legală prin care este condiționată păstrarea locului de muncă de vaccinarea \nanti-COVID sau orice act medical? \n2. Care este baza legală prin care este încălcat dreptul la confidențialitatea stării de sănătate și a \nactelor medicale pe care orice persoană alege sau nu să le efectueze? De când starea de sănătate poate \nfi expusă public, în baza căror dispoziții legale? \n3. Care este baza legală prin care o persoană care nu este operator de date cu caracter personal \nare dreptul să verifice acte confidențiale cu privire la starea de sănătate și să le prelucreze? \n4. Câte doze de vaccin anti-COVID-19 vor fi necesare pentru ca un cetățean român să-și \npăstreze locul de muncă? \n5. Câte controale s-au realizat cu privire la aceste încălcări de drepturi și libertăți? \n6. Care sunt sancțiunile aplicate angajaților de către autorități cu privire la aspectele invocate? \n7. Care sunt rezultatele acestor controale și care sunt măsurile impuse de autorități, astfel încât \nastfel de încălcări flagrante ale drepturilor fundamentale să nu mai existe? \n8. Ce despăgubiri au primit angajații? \n9. Care este motivul pentru care testarea nu este gratuită, având în vedere că discutăm de \npolitici de sănătate publică în vreme de pandemie și grija Guvernului față de popor, pe care o afișează \ncu obstinație doar în privința vaccinării? \n10. Care sunt soluțiile propuse pentru a nu mai exista condiționarea păstrării locului de muncă \nde un act medical, respectiv vaccinarea anti-COVID-19, testare, trecere prin boală? \n11. Care sunt procentele de demisii, concedieri și suspendări ale contractelor de muncă din \ncauza problemelor invocate? \n12. În cazul în care personalul medical nevaccinat va fi demis sau va demisiona, mai ales \nraportat  la deficitul  de personal  medical,  care  sunt măsurile pe care le aveți în  vedere pentru a \ncontracara un și mai mare deficit de personal? \nVă mulțumesc. \n  - 12 -  Solicit răspuns scris și oral. \nSenator neafiliat, Diana Iovanovici-Șoșoacă \nÎmi permiteți și interpelarea? \nDomnul Vasile Dîncu: \nDa, da. \nDoamna Diana Iovanovici-Șoșoacă: \nVă mulțumesc frumos. \nInterpelarea este adresată domnului Florin-Vasile Cîțu, prim-ministrul României, domnului \nAttila Cseke, Ministerul Sănătății. \nObiectul interpelării: „Situația sistemului de sănătate din România”. \nStimați domni miniștri, \nÎn cazul României, criza pandemică coronavirus a evidențiat faptul că – în principal, toate țările, \ndar în special România – nu a fost deloc pregătită să facă față unei astfel de situații. Pentru aceasta, \ntrebuie ca procentul de la buget care trebuie alocat sănătății chiar să fie disponibilizat în acest sens, \nîntr-o strategie unică și bine pusă la punct, să se realizeze spitale, unități sanitare, industrie farmaceutică, \nsistem de distribuție a medicamentelor, existență în preocupare a ideii de a dispune sau a procura \naparatură medicală și instrumentar care să facă posibilă lupta împotriva unei asemenea evoluții cum \neste cea a COVID-19. În domeniul sănătății sunt importante atât infrastructura specifică acestui domeniu \nși dotările care există, dar și stocurile care se creează (mai ales cu medicamente deficitare, cu medicamente \ncare sunt de strică urgență sau cu posibile medicamente în cazul apariției unor noi epidemii). \nEvoluția pandemiei a arătat, ca în cazul multor alte pandemii, că apar alte tulpini. Ar fi fost \nnormal să existe multe autopsii, pe baza cărora specialiștii să poată să identifice și să descopere efectul \npe care îl are acest virus asupra unor comorbidități, în cazul în care are loc și infectarea cu acest nou \nvirus. Aceasta ar fi ajutat la gândirea și completarea schemelor de tratament ale persoanelor suferinde \nsau ale unor cazuri de posibilă infectare cu coronavirus, așa încât să se treacă de la tratamentele \ncurative la cele preventive, care să ocolească, pe cât posibil, apariția îmbolnăvirilor. \nUniunea Europeană va acorda sprijin financiar țărilor membre în funcție de efectul pe care l-a \navut această criză sanitară asupra evoluției economico-sociale din fiecare țară. \nAm trecut printr-o vacanță de vară de peste trei luni, în care președintele vostru a anunțat că am \nînvins pandemia. Apoi s-a anunțat că va veni valul patru. Nimeni nu a solicitat accesarea fondurilor \neuropene  pentru  a  extinde  paturile  ATI,  nu  a  achiziționat  tratamentul  cu  anticorpi  monoclonali, \nArbidolul se aduce ilegal, pentru că nimeni nu-l aprobă, tratamente anti-COVID nu sunt folosite și nici \nachiziționate de Guvern, antiviralele nu sunt folosite, nu s-a adus aparatură medicală etcetera. \n  - 13 -  Fostul președinte al Casei Naționale de Sănătate (CNAS), chirurgul Lucian Duță, a lansat o \nserie de acuzații foarte dure la adresa autorităților responsabile cu pandemia. \nToată vara s-a jucat golf și nimeni nu s-a pregătit de valul patru. Nu s-au făcut achiziții de \nmedicamente pentru tratarea bolnavilor de COVID, pentru că Guvernul s-a gândit că are vaccinuri și a \nspus că a învins pandemia. Oamenii au înțeles că vaccinarea înseamnă mici și bere, libertate, circulație \nîn străinătate, loterie. În niciun caz – sănătate. Când au existat efecte adverse și decese post-vaccinare, \nnimeni nu a explicat oamenilor care sunt riscurile. Când testele COVID au fost fals pozitive și fals \nnegative, s-a ascuns gunoiul sub preș. \nAcum  se  dă  vina  pe  nevaccinați  și  influenceri,  fără  să  se  menționeze  că  vaccinații  se \nîmbolnăvesc și transmit boala. Nevaccinații sunt și ei români, se îmbolnăvesc și mor la fel ca și vaccinații. \nDoctorul Lucian Duță a menționat adevărul din spitale, adevăr pe care cei mai mulți îl ascund. \nAcesta este: \n„- Nu există tratamente în spitale. \n- Nu se asigură testare gratuită în masă și nici nu se izolează pacienții vaccinați, dar care \nsunt contacți. Ei devin vector de transmisie a bolii, la fel ca nevaccinații, dacă nu sunt izolați. Și, \nda, medicii tac! \n- Poate că pot fi de acord cu faptul că așa-numitul vaccin e bun. Dar cu o singură condiție, și \nanume să spunem adevărul: vă dăm acest produs în ipoteza că veți face o formă acceptabilă de boală. \nDar veți fi contagioși, veți putea transmite boala, ar trebui să fiți izolați, dacă deveniți pozitivi (la fel \nca nevaccinații), iar efectele adverse pe termen mediu și lung sunt necunoscute, iar responsabilitatea \ne a voastră. Pentru că, bineînțeles, doar plătiți, dar riscurile sunt la voi. Dar, sigur, pe termen scurt, \nnu muriți. E OK și așa! \n- Imunitatea dobândită în urma infectării este mai solidă decât cea prin vaccinare. Pentru că \nstructura anticorpilor este mai complexă – organismul ia contact cu toată structura virusului, nu numai \ncu antigene specific proteinei Spike, așa cum se întâmplă în cazul vaccinului. \n- Pacienții infectați pot fi tratați foarte bine, dacă sunt depistați în primele zile. Ceea ce înseamnă \ncă, dacă testezi și tratezi eficient, vei avea oameni imunizați natural, iar mortalitatea ar fi foarte mică. \n- Tratamentul pentru COVID există, dar ni se ascunde. Sclavii nu trebuie să știe asta sau li se \nspune că este scump și nu este pentru ei. \n- Vaccinul nu este singura variantă pentru a fi oprită pandemia. Odată ce ești infectat, poți fi tratat \neficient printr-o singură perfuzie și pleci acasă. În 24 de ore nu mai ai nimic. Iar organismul își va sintetiza \nimunitate pentru toate formele de virus timp de cel puțin un an. Este vorba de anticorpii monoclonali. \n  - 14 -  - Ni s-a spus că, dacă ne vaccinăm, vom reveni la o viață normală. Fals: cei vaccinați transmit \nboala la fel ca cei nevaccinați. Adică sunt la fel de periculoși pentru societate ca cei nevaccinați. Cu \nalte cuvinte, contacții vaccinați ar trebui să stea în carantină la fel ca cei nevaccinați. \n- Există efecte secundare ale vaccinului. Pe termen scurt, aceste efecte sunt prezente uneori, \nchiar dacă sunt negate (unele chiar fatale). Pe termen mediu și lung, efectele sunt necunoscute. \n- Vă administrați tratamente pe ascuns! – acuze aduse politicienilor.” \nAceasta este declarația domnului doctor Lucian Duță. \nRaportul UK PHE Vaccine Surveillance menționează că populația vaccinată complet, cu \nvârsta între 40 și 70 de ani a pierdut deja 40% din capacitatea sistemului imunitar. Aceasta continuă \nsă scadă săptămânal cu 5%. \nChildrenʼs Health Defence Europe, 23 septembrie 2021: „Accidentele vasculare sunt reale și \nsănătatea copiilor este cea mai importantă.” \nConform dr. Mike Yeadon, fost vicepreședinte și director științific la Pfizer Global R&D, \nvaccinurile ARNm au probabilitatea de 50 de ori mai mare de a produce decese la copii în comparație \ncu COVID. În câteva luni, vaccinul COVID a generat deja mai multe decese și boli decât toate \nvaccinurile la un loc pe o perioadă de 20 de ani. \nDeciziile oarbe ale FDA, ale Agenției Europene a Medicamentelor și ale guvernelor au produs \nmorți  inutile  în  rândul  adolescenților  și  tinerilor.  În  cazul  lor,  balanța  beneficiu  –  risc  este  clar \nnegativă, pentru că ei nu mor de COVID și nici nu transmit boala. Se spune că miocarditele nu sunt \ngrave… Este o afectare a inimii care lasă sechele grave și numeroși pacienți vor muri în următorii cinci \nani. Acum câteva săptămâni, la Bousval, în Belgia, un nou-născut al unei mame care s-a vaccinat a \nfăcut o tromboză la trei zile după naștere, cu afectare cerebrală gravă. Doctorii au afirmat că accidentul \nnu este în legătură cu vaccinul, care este sigur și eficient. Cazul nu a fost raportat. \nTot acest dezastru, toate victimele de până acum și cele viitoare sunt consecința tuturor celor \ncare refuză să vadă realitatea așa cum este, pentru că este în joc cariera lor, reputația lor, credibilitatea \nlor și mai ales culpabilitatea lor inconștientă. \nSenta Depuydt, mamă și jurnalistă, președinte la CHD Europe. \nAvând în vedere toate aceste aspecte, precum și multe altele pe care nu le-am expus, dar de \ncare aveți cunoștință, vă solicit să-mi comunicați ce acțiuni ați întreprins pe perioada vacanței de vară, \ncând ați învins pandemia, pentru a întâmpina valul patru de COVID? Care sunt fondurile accesate de la \nUniunea Europeană pentru a ajuta sistemul sanitar din România, în condițiile în care se anunța valul \npatru? Care sunt tratamentele achiziționate pentru COVID-19? Care sunt echipamentele medicale \nachiziționate pentru a vă pregăti de valul patru? Care sunt cercetările și rapoartele cu privire la \nCOVID-19?  Care  este  motivul  pentru  nu  ați  achiziționat  tratamentul  cu  anticorpi  monoclonali, \n  - 15 -  Arbidol, Tocilizumab etcetera? Care este motivul pentru care nu achiziționați butelii de oxigen de la \nOltchim Râmnicu Vâlcea? Care este motivul pentru care Institutul „Cantacuzino” nu produce Polidin \nși Cantastim și nu este implicat în eradicarea pandemiei COVID-19? Care este motivul pentru care \n„Antibiotice” Iași și Cluj nu produc medicamente pentru tratarea COVID-19? Care este motivul pentru \ncare nu faceți nimic pentru români și acceptați ca sistemul sanitar să clacheze? \nVă mulțumesc. \nSolicit răspuns scris și oral. \nSenator neafiliat Diana Iovanovici-Șoșoacă \nDomnul Vasile Dîncu: \nVă mulțumesc, doamna senator. \nDoamna Diana Iovanovici-Șoșoacă: \nȘi eu vă mulțumesc mult. \nDomnul Vasile Dîncu: \nStimați colegi, \nDau citire listei senatorilor care au depus întrebări și interpelări în scris. \nLa secțiunea de întrebări, avem următorii colegi care au depus întrebări în scris: Florian Bodog \n– pentru Ministerul Sănătății, Laura Georgescu – pentru Ministerul Educației, Genoiu Mihail – pentru \ndomnul prim-ministru, Gabriel Mutu – pentru prim-ministrul României, Ion Mocioalcă – pentru \nprim-ministru,  Departamentul  pentru  Situații  de  Urgență,  Mirea  Siminica  –  pentru  Ministerul \nFinanțelor și o întrebare pentru Ministerul Justiției, Vasile Dîncu – pentru ministrul mediului, apelor și \npădurilor, domnul Ion Prioteasa – pentru prim-ministru, domnul Sorin-Ioan Bumb – pentru Ministerul \nEducației,  Ministerul  Dezvoltării  și  Administrației,  Ministerul  Transporturilor  și  Infrastructurii, \nMinisterul Educației, din nou, pentru Ministerul Energiei, pentru Ministerul Culturii, pentru Ministerul \nTransporturilor și Infrastructurii, din nou, pentru Ministerul Culturii, pentru Ministerul Sănătății și \npentru Ministerul Mediului, Apelor și Pădurilor, doamna Raluca-Gabriela Ioan – pentru Ministerul \nSănătății  două  întrebări…  trei  întrebări  pentru  Ministerul  Sănătății  și  încă  una  pentru  Ministerul \nInvestițiilor și Proiectelor Europene, încă o întrebare, tot din partea doamnei senator, pentru Ministerul \nSănătății  și  Ministerul  Investițiilor  și  Proiectelor  Europene,  doamna  Nicoleta  Pauliuc  –  pentru \nAutoritatea de Supraveghere Financiară și pentru Ministerul Sănătății, domnul Nicolae Neagu – pentru \nMinisterul Energiei, Ministerul Finanțelor, Ministerul Transporturilor și Infrastructurii, domnul Radu \nMihail Mihai – pentru  Ministerul Afacerilor Externe, domnul Marius Bodea  – pentru Ministerul \nDezvoltării, Lucrărilor Publice și Administrației și pentru Ministerul Finanțelor Publice, Andrei \nHangan – pentru Ministerul Sănătății, Ministerul Mediului, Apelor și Pădurilor, doamna  Rodica \nBoancă – pentru Ministerul Educației. \n  - 16 -  Senatorii și deputații care în sesiunea de astăzi, 13 octombrie 2021, au depus interpelări în \nscris: doamna Laura Georgescu – pentru Ministerul Muncii și Protecției Sociale, domnul Gabriel Mutu \n–  pentru  Ministerul  Educației,  domnul  senator  Leonard  Azamfirei  –  pentru  Ministerul  Sănătății, \ndomnul Călin Matieș – pentru Ministerul Sănătății și pentru vicepremier, apoi domnul Sorin-Ioan \nBumb – pentru Ministerul Culturii și Ministerul Energiei, domnul Gabriel-Cristinel Berea – pentru \nMinisterul Afacerilor Interne, doamna Rodica Boancă – pentru Ministerul Educației. \nStimați colegi, \nDeclar închisă sesiunea de întrebări și interpelări de astăzi. \n* \nConform programului aprobat, continuăm cu sesiunea consacrată declarațiilor politice, timpul \nalocat pentru prezentarea acestora fiind de 60 de minute, repartizat pe grupuri parlamentare conform \nponderii acestora. \nDau cuvântul domnului Maricel Popa. \nDomnul Maricel Popa: \nDomnule președinte, \nStimați colegi, \n„Demagogia și ipocrizia PNL-iste nu au limite!” \nAm văzut zilele trecute o declarație care m-a revoltat peste măsură. Premierul demis de Parlament \npentru incompetența cu care a guvernat România a atacat în mod josnic primarii social-democrați. Pentru \na justifica o alocare de fonduri pe criterii strict politice, Florin Cîțu a dat vina pe aleșii locali ai PSD-ului. \nEste o încercare patetică a celui mai slab premier din istoria României de a masca ceea ce și \nun copil poate să vadă: a dat banii doar către primarii PNL-ului și UDMR-ului, ignorând, cu bună \nștiință, românii care au ales primari de altă culoare politică. Este o nedreptate pe care doar justiția \no mai poate îndrepta. \nCum să spui că primarii social-democrați, cei mai mulți din țară, sunt de vină că tu, din birou, \ndai bani doar pe criterii politice? Tu știi că, spre deosebire de tine, care te-ai cocoțat pe funcții prin \njocuri de culise, primarii sunt aleși direct de români să le reprezinte interesele? Știi că, spre deosebire \nde tine, care stai și dai directive din birou, ei discută zilnic cu oamenii și încearcă să le rezolve \nproblemele? Probleme cu care se confruntă zi de zi din cauza Guvernului de dreapta PNL și USR. \nÎnsuși modul în care pune problema cel mai slab premier din istoria României este eronat. Tu, \npremier, nu dai din banii tăi la primari, aloci fonduri publice pentru români indiferent de cine e la \nconducerea unei primării. Primarul este veriga dintre tine și români, pentru ca fondurile publice să fie \ncheltuite unde este nevoie mai mare într-o comunitate. Și cine să știe cel mai bine care sunt nevoile \nunei comunități, dacă nu primarul, cel în care membrii comunității și-au pus încredere și speranță? \n  - 17 -  Un primar social-democrat din Iași, cu multe mandate în spate, mi-a spus că pentru prima \ndată regretă că este primar al comunei, din cauza situației disperate în care l-a adus Florin Cîțu. Alții \nau fost nevoiți să renunțe la proiecte europene din cauză că, sistematic, în ultimii doi ani, primarii \nsocial-democrați au fost ignorați de guvernele de dreapta și au primit fonduri insuficiente sau chiar nu \nau primit nimic. Lipsa fondurilor pentru cofinanțarea proiectelor a blocat investițiile în comunități, \ninclusiv cu fonduri nerambursabile. \nCât de demagog, cât de ipocrit poți să fii, încât de doi ani să nu aloci fonduri către comunitățile \nconduse de aleșii social-democrați și apoi tu, mare premier, să vii și să spui că e vina lor că nu au bani?! \nSă nu uităm cine face aceste acuzații: omul care a făcut închisoare în Statele Unite ale Americii \npentru că a condus beat, premierul care a fost dat jos de Parlament cu cele mai multe voturi din istoria \npostdecembristă a României, cel care a condus țara într-o prăpastie din punct de vedere economic, \nsocial și, poate cel mai important în această perioadă de pandemie, din punct de vedere medical. \nDin păcate pentru noi toți, mandatul de premier al lui Florin Cîțu va rămâne drept o mare pată \nneagră în istoria poporului român. \nVă mulțumesc. \nDomnul Vasile Dîncu: \nVă mulțumim, domnule senator. \nÎl invit la microfon în continuare pe domnul senator Sorin Lavric. \nDomnul Sorin Lavric: \nMulțumesc, domnule președinte. \nTitlul declarației mele politice de astăzi este „Deținuta Galina Răduleanu”. \nS-a născut pe 9 martie 1933 în comuna Răduleni, județul Soroca, Basarabia. Cu greu se poate \nspune că a avut copilărie, din cauza chinuitoarelor refugii prin care a trecut în 1940 și 1944, pentru ca \nîn adolescență, la 17 ani, să fie exmatriculată din clasa a X-a a Liceului „Gheorghe Lazăr”. Motivul? O \ncolegă, furându-i carnețelul în care își notase gânduri despre ora de limba română, în cursul căreia \nelevii studiau biografia lui Stalin, l-a predat directoarei. \nGalina Răduleanu va face liceul la seral, apoi se va înscrie la Facultatea de Medicină din Cluj, \npe care o va absolvi în 1958. În septembrie 1960, medic de țară fiind, este arestată chiar în cabinetul \ndispensar al comunei Poiana Mărului. Cauza? Era fiica unui preot a cărui vădită atitudine creștină \nfusese însoțită de necuvenite izbucniri antibolșevice. \nLa percheziție i se vor ridica caietele în care spunea negru pe alb ce crede despre regim. Va fi \ncondamnată la șapte ani de închisoare sub acuzația că purtase „discuții dușmănoase” cu tatăl ei. \nÎntre 1960 și 1964 va fi închisă la Uranus, Jilava, Arad și Oradea. Acolo va afla fața nevăzută a \nființei umane, dar mai ales îl va descoperi pe Dumnezeu. \n  - 18 -  De-a lungul celor patru ani de detenție, lipsa aerului din celule îi va fi un veritabil supliciu. \nChinuitoarea hipoxie o va descrie în cartea de memorii intitulată „Repetiție la moarte… din spatele \ngratiilor”. Citez: „Atmosfera devenise irespirabilă din toate punctele de vedere, atât la figurat, dar mai \nales la propriu. Vremea se încălzise și firul de aer care ne venea de pe coridor era total insuficient, mai \nales noaptea. Ca să pot respira, îmi așterneam paltonul și cojocelul pe jos, pe ciment, mă așezam pe el \nși stăteam cu nasul lipit de crăpătura de jos a ușii, singurul loc pe unde venea o dâră de aer rece. Chinul \nacesta era o nimica toată pe lângă ceea ce mi se povestise. În Rahova, de exemplu, erau celule la \nsubsol, ermetic închise, fără nicio comunicare cu exteriorul. Singura aerisire consta în deschisul ușii, \nlucru făcut cu intermitență. Dacă erai supus unui regim «special», te obligau să dormi în patul de sus, \nchiar dacă erai singur în celulă. Uneori, în spațiul pentru doi erau patru oameni, iar bătăile lor furioase \nîn ușă cerând aer se auzeau pe tot culoarul.” \nÎn ciuda privațiunilor în închisoare, Galina Răduleanu va cunoaște starea exaltată a trăirii mistice: \n„Treptat am intrat într-o viață minunată, nevăzută și adevărată. O viață a sufletului, bogată, intensă. O! \nmult mai intensă decât cea pe care am dus-o ulterior în lumea exterioară. Ca într-o oglindă concavă, \nmă aflam mereu în centrul de convergență al razelor. Într-o totală libertate colindam munții și ascultam \nmelodii. Versurile diferiților poeți izvorau din mine, ca o creație proprie, descifram probleme filozofice \nși, mai ales, vorbeam cu Dumnezeu. Nu găsesc alt cuvânt ca să exprim profunda comunicare cu El.” \nEliberată  în  septembrie  1964,  se  va  specializa  în  psihiatrie  la  spitalele  Săroca,  Pucioasa, \nPăclișa, Titan și Obregia. Spusele tatălui ei – „Țara asta are un rost în lume, pe care, indiferent de \npiedicile ce i se pun, și-l va îndeplini” i-au fost îndreptar de conduită de-a lungul vieții. \nDe la Galina Răduleanu am învățat că, dacă în anii 1950 oamenilor li se omora trupul, astăzi \ncrima este mult mai subtilă: ți se omoară de-a dreptul sufletul. Oare câtora dintre noi li s-au deschis \nochii asupra acestui crud adevăr, acela că trăim cu un suflet mort? \nSunt mândru ca, sub cupola Senatului României, să pronunț numele doamnei Galina Răduleanu. \nVă mulțumesc. \nSorin Lavric, senator AUR \nDomnul Vasile Dîncu: \nMulțumim, domnule senator. \nÎl invit la microfon pe… o invit la microfon pe doamna… îl invit la microfon pe domnul \nCălin Matieș. \nVă rog, domnule senator, scoateți-ne din impas. \nDomnul Călin-Gheorghe Matieș: \nMulțumesc mult, domnule președinte. \nStimați colegi, \n  - 19 -  În declarația politică de astăzi vreau să spun despre: „Coaliția austerității de dreapta lasă elevii \ndin județul Alba pe jos și fără bănci în clase”. \nCoaliția austerității condusă de Partidul Național Liberal și Uniunea Salvați România nu doar \ncă a declarat în 2020 că nu vor considera educația o prioritate pentru guvernul lor, dar, din păcate, s-au \nși ținut de cuvânt cu aceste declarații. \nV-am  adus  la  cunoștință,  în  repetate  rânduri,  situația  precară  în  care  se  regăsește \nînvățământul din județul Alba, mai ales în zona de munte, unde în decursul verii au existat și niște \ninundații fără precedent. \nÎn urma acestor dezastre naturale nu au suferit doar oamenii simpli, care au fost batjocoriți \nde Guvern și de Consiliul Județean Alba prin modul în care s-au acordat ajutoarele sau, mai \ndegrabă, lipsa acestora. Deși au avut la dispoziție aproximativ două luni pentru a aproba banii \nnecesari pentru renovarea școlilor afectate de viiturile de vară și consilierii județeni ai Partidului \nSocial Democrat, colegii mei, au solicitat în nenumărate rânduri președintelui Ioan Dumitrel să \ndemareze lucrările și achizițiile astfel încât toți copiii să poată să înceapă școala într-un mod \ncivilizat – ce credeți? –, nu s-a întâmplat nimic. \nStimați colegi, \nMă cunoașteți deja de aproximativ un an și știți că nu pot sta deoparte atunci când văd o \nnedreptate, mai ales atunci când la mijloc sunt viețile unor copii nevinovați. Cu sprijinul unor profesori \ndin Alba Iulia, voi merge mâine să donez mai multe bănci și mobilier școlar pentru elevii din Sohodol, \ndin Munții Apuseni. În scurt timp sper să ajungem și la Ocoliș, unde sunt elevi care se află în aceleași situații. \nNu știu dacă vă puteți imagina că acum, în secolul XXI, în România, un stat al Uniunii \nEuropene, la câteva ore de Viena – voiam să-i aduc aminte unui coleg de-al meu din Alba –, copiii \nromâni merg la școală să învețe stând pe jos sau în picioare. \nDomnilor guvernanți, \nEducația nu este doar o lozincă electorală, educația este fundamentul oricărui stat civilizat și \ndezvoltat, prioritizarea ei fiind diferența dintre bunăstare și un stat eșuat, așa cum arată România în prezent. \nÎn  încheiere,  vă  solicit  să  demarați  de  urgență  reglementarea  decontării  transportului \nelevilor, să măriți bursele de merit și să asigurați accesul elevilor la școală în mod fizic și în \ncondiții de siguranță deplină! \nCu  respect  pentru  români,  senator  PSD  Alba,  Călin  Matieș  Gheorghe,  Circumscripția \nelectorală nr.1 Alba. \nVă mulțumesc din suflet. \nDomnul Vasile Dîncu: \nMulțumim, domnule senator. \nInvit în continuare la microfon pe domnul senator Mircea Dăneasă. \n  - 20 -  Domnul Mircea Dăneasă: \nVă mulțumesc, domnule președinte. \nStimați colegi, \nGlobalismul, prin ideologia sa, nu are niciun interes să exprime în noțiuni clare stări de fapt și \nintenții ce ar putea fi contracarate în mod obiectiv de țările pe care agenda globalismului și-a propus să \nle subordoneze scopului propriu, scop nedeclarat încă, acela de guvernanță mondială. \nPentru clarificarea intenționalității spre care tinde politica globalistă, politică ce deja a prins și \nprinde contur tot mai accentuat, se impune în mod imperios necesitatea unei distincții clare între ceea \nce  reprezintă  capitalismul  internaționalist  clasic  și  capitalismul  transnațional  pe  care  vectorii \nglobalismului doresc să-l impună mai presus de interesele proprii ale fiecărei națiuni în parte. \nInteresele  proprii  fiecărei  națiuni  trebuie  să  identifice  acel  numitor  comun  de  plusvaloare \nadăugată pentru fiecare țară guvernată în mod specific, în interesul fiecărui popor. \nDivergența dintre interesul fiecărui popor în parte și interesul guvernanței globaliste devine azi, \nmai mult decât oricând, o mare temă de dezbatere interdisciplinară, temă la care trebuie să chemăm toate \npopoarele lumii pentru un proiect de mare importanță, ce vizează nu mai puțin decât destinul omenirii. \nAceastă declarație politică nu este decât enunțul pentru o provocare la analiză și discuții ce \ndepășesc  sfera  de  interes  a  unui  partid,  însă  se  integrează  cu  necesitate  în  sfera  de  interes  a \nperspectivelor de viitor ale umanității. \nVă mulțumesc și propun să construim un grup de discuții pe această problemă, mai ales în \nsituația în care capitalul de stat al României a fost deteriorat până la apropierea de inexistență, până la \napropierea de zero, de partidele care au transferat proprietatea publică a statului în proprietatea privată, \nproprietate  privată  ce  nu  va  putea  construi  niciodată  autostrăzi,  proprietate  ce  nu  va  putea  face \nniciodată investiții, nu va putea și nu va face, chiar dacă va putea, investiții de interes public, întrucât \ncapitalul privat este pus în slujba obținerii profitului, versus capitalul public, care e pus să funcționeze \nîn slujba rezolvării intereselor unui popor. \nVă  mulțumesc  și  vă  provoc  la  o  dezbatere  transpartinică  pe  această  temă  majoră,  care \ngenerează efecte cum sunt cele cu care ne confruntăm astăzi: criză economică, criză de sănătate, criză \npolitică, criză de hrană și criză de orice. \nVă mulțumesc. \nDomnul Vasile Dîncu: \nVă mulțumim, domnule senator. \nÎl invit la microfon pe domnul Nicușor Cionoiu, din partea Grupului Partidului Social Democrat. \nDomnul Nicușor Cionoiu: \nMulțumesc, domnule președinte. \nDeclarația mea politică are ca titlu „Potențialul de dezvoltare pentru județul Călărași. Nevoia \nstabilirii unui parteneriat real public-privat”. \n  - 21 -  Domnule președinte, \nDoamnelor și domnilor senatori, \nA venit vremea ca județul Călărași să fructifice din plin avantajele competitive pe care le are: \npoziția geografică a județului, la granița cu Bulgaria, existența a două porturi la Dunăre, atractivitatea \nturistică asemănătoare celei din Delta Dunării, dar și amplasarea strategică la numai 100 km de \nBucurești și de Constanța. \nAvem 5 088 de kilometri pătrați și o populație de 308 655 de locuitori. 38,45% din călărășeni \ntrăiesc în mediul urban, restul de 61,55% – în cele 50 de comune din mediul rural. \nÎn  ciuda  potențialului  uriaș  pe  care-l  are  Călărașiul,  are  al  cincilea  cel  mai  mic PIB  din \nRomânia, după Covasna, Sălaj, Mehedinți și Tulcea. \nO analiză comparativă a vieții economice din zona urbană și rurală ne arată că cea mai mare \nparte a agenților economici sunt localizați în mediul urban, în general în Călărași și în Oltenița. \nDin punct de vedere al cifrei de afaceri cumulate, orașele care se remarcă sunt Călărași și \nOltenița, iar ca și comune, să spunem, Chirnogi și Dragalina. \nDezvoltarea mediului de afaceri poate fi potențată prin creșterea infrastructurii adecvate pentru \nsusținerea  afacerilor:  acces  la  utilități,  transport  intermodal,  parcuri  tehnologice  și  poate  cel  mai \nimportant lucru pe care trebuie să-l facem sunt facilitățile fiscale atractive pentru investitori. În caz \ncontrar, va crește pericolul disparităților dintre Călărași și celelalte județe din regiune, iar tinerii \nvor continua să plece din județ. Spre exemplu, în anul 2019, 1 366 de persoane, majoritatea tineri, \nși-au schimbat domiciliul din județul Călărași în alte județe ale țării sau în municipiul București, \niar 202 persoane au părăsit țara. \nPe lângă exodul tinerilor, dezvoltarea județului este amenințată și de legislația națională în \ncontinuă schimbare. Lipsa de predictibilitate îngreunează derularea investițiilor majore și pe termen \nlung, la care se adaugă și deprecierea continuă a monedei naționale. O altă amenințare o reprezintă \ngradul de atractivitate superior al ofertei turistice din zonele din vecinătatea județului. O cauză directă \npentru acest dezechilibru o reprezintă fondurile insuficiente alocate la nivel național pentru dezvoltarea \ninfrastructurii turistice a județului Călărași. \nGuvernul trebuie să vină cu un plan privind combaterea exodului și a depopulării, pentru că \nriscăm ca în județe precum Călărași să nu mai avem forță de muncă. La fel de important este ca \nExecutivul să înțeleagă că trebuie să acorde un buget generos pentru infrastructura Călărașiului, astfel \nîncât acesta să poată țină pasul cu dezvoltarea orașelor vecine din Bulgaria. În caz contrar, riscăm ca \naceste afaceri să se mute acolo. \nVă mulțumesc. \n  - 22 -  Senator PSD de Călărași, Nicușor Cionoiu \nDomnul Vasile Dîncu: \nVă mulțumim, domnule senator. \nÎl invit la microfon pe domnul Ionuț Neagu. \nDomnul Ionuț Neagu: \nMulțumesc, domnule președinte. \nStimați colegi, \nO să vă rog să aveți un pic de răbdare cu mine, am o declarație politică un pic mai lungă, \ndar vine din inimă. \nDe-a lungul istoriei, prietenia dintre români și toate etniile conlocuitoare, în special cu secuii, \nse distinge ca un fir roșu director și se pierde în negurile istoriei. Secuii au constituit un aliat natural \nși  putem  puncta  cea  mai  luminoasă  perioadă  de  colaborare  între  voievodul  reîntregitor  Mihai \nViteazul și secui. Aceștia au urmărit aceleași scopuri și interese cu românii, însă, după o perioadă de \npatru secole, oare ce s-a schimbat așa de drastic, încât interesele și vectorii celor două comunități să \nfie în totalitate antagonice? \nDin păcate, în România s-a născut o mișcare politică ce a fost concepută în comunism, dar \nbotezul și certificatul de naștere l-a parafat la 22 decembrie 1989, la sediul Comitetului Județean al \nPartidului Comunist Român din Târgu-Mureș. \nAceleași mișcări politice, cu un tată comunist inveterat și o mamă atee, au dispus ca printre \nprimele legi din perioada postcomunistă să fie cea care a dispus segregarea învățământului pe criterii \netnice. Am văzut o politică catastrofală, care a dus la ruperea relațiilor firești ce se dezvoltă în \nmomentul în care două corpuri sociale interacționează natural. Astfel, la o distanță de 25 de ani după \nadoptarea în America a legii privind drepturile civile ce prevedea interzicerea segregării, România \nfăcea un pas în spate și introducea segregarea educației pe criterii etnice. \nPrimii muguri ai enclavizării ce a urmat apăruseră deja și era clar că nu prima nevoia acestor \npolitruci de a îndestula o comunitate, ci, din contră, de a o izola, de a-i reduce capacitățile de dezvoltare, în \nultimă instanță scopul fiind ca această comunitate să poată fi teleghidată în funcție de interesele acestor \nconducători atotștiutori, ce duc comunitatea pe un drum întortocheat, într-o fundătură a istoriei. \nTotuși, politica românească, ca o mamă bună, a primit la sânul ei această construcție politică și, \nmai mult decât atât, reprezentanții acesteia au primit cele mai înalte funcții în aparatul de stat, aparat \ncare  a  lucrat  întotdeauna  pentru  interesul  acestora  și  în  deserviciul  românilor,  singurul  mod  de \nrăspundere clamată fiind cea politică, o formă fără fond pentru un electorat captiv. Iar ca un orb care \nconduce pe alt orb și ca un fiu adoptat ce dorește să se răzbune pe familia adoptivă, rezultatul \npromovării acestora în funcții a însemnat – și am câteva lucruri care mă dor: \n  - 23 -  - s-au desființat un număr consistent de spitale pe tot teritoriul României; \n- s-au presărat, asemeni unui ritual de marcare a teritoriului, simboluri statuare și heraldice \nstrăine de adevărul istoric pe tot acest areal de conlocuire; \n-  cimitire  ale  eroilor  români  lăsate  în  paragină  sau  îngreunată  reabilitarea  prin  piedici \nbirocratice de orice fel; \n- obiective de cult identitare construite în secolul XVIII, ce nici după 20 de ani de luptă \nbirocratică nu au documentație pentru restaurarea acestora; \n- imobile culturale cu specific românesc ce au fost sau se plănuiește, prin rapt și abuz, să fie \ndeposedate de la proprietarii de drept; \n- cetăți dacice nepuse în valoare, ca mărime depășite doar de celebra Sarmizegetusa; \n- nenumărate retrocedări cu acte false, dovedite sau prezumate în mod rezonabil a fi false, \navând ca finalitate neputința proprietarilor reali de a-și dobândi proprietățile în drept. Cum ne putem \nimagina ca dintr-o suprafață finită de teren expropriat adevărații proprietari să nu își poată reconstitui \nproprietățile din lipsa fizică a terenurilor? Ceva s-a întâmplat acolo. \nAceste exemple sunt doar o mică parte din totalitatea faptelor săvârșite în complicitate cu clasa \npolitică românească trădătoare. \nConcluzia poate fi una singură și este de disoluție a autorității statului român în aceste teritorii. \nAstăzi, după 32 de ani de politică românească, avem două ghetouri construite artificial, în Covasna \nși Harghita, și altul în devenire, în Satu Mare. Da, așa este, ați auzit bine, stimați politicieni din București: \naceste două județe au autonomie de facto. Sper să nu ajungem să aibă și o autonomie de jure. \nSă nu vă mire aceste adevăruri și această realitate. Eu am trăit durerea acestor români din inima \nRomâniei și o port în inima mea. \nVă mulțumesc. \nIonuț Neagu, senator AUR, Circumscripția electorală nr.15 Covasna \nDomnul Vasile Dîncu: \nMulțumim foarte mult, domnule senator. \nÎl invit la cuvânt pe domnul senator Ștefan Pălărie. \nDomnul Ştefan Pălărie: \nDomnule președinte de ședință, \nStimate colege, \nStimați colegi, \nDeclarația mea politică din această săptămână se numește „Educație versus sănătate. De ce \ntrebuie să alegem?”. \n  - 24 -  Vreau să-mi încep declarația insistând pe importanța zilei de vineri, 15 octombrie, când este \norganizată proba scrisă pentru ocuparea posturilor de directori și directori adjuncți din sistemul școlar. \nInsist de fiecare dată când am ocazia pe importanța acestor concursuri, pentru că eliminarea politicii \ndin școli este un obiectiv major asumat de  USR PLUS și este și o luptă personală pe care am \nîncrederea că o vom câștiga, chiar dacă inițiativa mea îi supără în mod particular pe cei obișnuiți cu \nstilul vechi de a face politică, inclusiv în locurile unde n-ar trebui să facă politică. Repet, de câte ori am \nocazia, că examenul trebuie organizat cu responsabilitate, urmând strict și corect o metodologie bine \nstabilită. Sper ca vineri să nu primesc prea multe mesaje de nemulțumire după examen, însă, dacă \ntotuși apar nereguli, nu o să ezit să le fac publice. \nPerioada actuală este extrem de complicată. Multe activități sunt puse sub semnul întrebării. \nAșa a apărut și dilema educație versus sănătate. \nÎn ultima săptămână au circulat în spațiul public multe teorii despre cum ar trebui gestionată \nsituația școlilor. Părinții, profesorii și Ministerul Educației au fost puși în fața unei alegeri dificile, dacă \nnu chiar imposibile. Cum e mai bine să procedezi? Îți ții copilul acasă și riști ca educația care i se oferă \nsă nu fie eficientă sau îți trimiți copilul la școală și riști să se îmbolnăvească și să aducă virusul în \ncasă? Școala trebuie menținută deschisă, dar nu cu orice preț. Este o concepție greșită că închiderea \nșcolilor nu afectează, de exemplu, economia la fel de mult ca închiderea restaurantelor sau mallurilor. \nPe termen scurt, da, argumentul este valid, dar pe termen lung este dezastruos: pentru economie, \npentru societate, pentru noi toți. Lipsa continuității îi derutează pe elevi, le scade concentrarea și le \ncrește gradul de nemulțumire. Închiderea școlilor poate diminua, într-adevăr, răspândirea virusului, dar \ndegeaba închidem doar școlile, dacă răspândirea COVID nu este încetinită și în celelalte sectoare. \nSchimbările acestea nu mai pot fi făcute la fel de radical ca la începutul pandemiei, când populația \naccepta mai ușor restricțiile. În cazul unei decizii concrete, lucrurile trebuie abordate cu prudență și \ncoordonat, cu obiective foarte precise legate de rata de incidență. \nEste adevărat că aprobarea testelor rapide cu salivă și achiziționarea a 70 de milioane de teste \ncare vor fi livrate DSP-urilor și împărțite în școli este un pas înainte. E util, e o metodă în plus de \nprevenție și precauție, dar e departe de a fi 100% eficientă. Sistemul de educație trebuie să aibă reguli \nmult mai predictibile după un an și jumătate de pandemie. Copiii și sănătatea lor sunt prioritățile \nnumărul unu pentru părinți. Vorbesc din proprie experiență. Haideți să fim coerenți în măsurile pe care \nle luăm și să nu mai sacrificăm copiii, bătrânii și bolnavii. \nVă mulțumesc foarte mult. \nȘtefan Pălărie, senator Circumscripția nr.42 București \n  - 25 -  Domnul Vasile Dîncu: \nVă mulțumim, domnule senator. \nO invit la cuvânt pe doamna Ionela-Cristina Breahnă-Pravăț. \nDoamna Ionela-Cristina Breahnă-Pravăț: \nMulțumesc, domnule președinte. \nO serie de aspecte, de întâmplări negative care au avut, săptămâna aceasta sau săptămâna \ntrecută, ca autori fie membri ai Partidului Național Liberal, fie membri ai partidului USR, fie membri \nai  Executivului  încă  aflat  la  guvernare,  aspecte  care  au  impactat  negativ  asupra  sistemului  de \nînvățământ în România, mă obligă să insist astăzi în declarația mea politică pe bătaia de joc care este \nadresată educației din România, de care suferă educația din România. \nMă refer aici la refuzul colegilor mei senatori din Comisia de buget de a amenda Legea nr.401 de \naprobare a Ordonanței de urgență nr.50, care vizează decontarea transportului în sensul de a aloca \nfinanțarea corespunzătoare pentru acest lucru și, evident, susținerea unei amânări total nejustificate în \nacest sens pentru dezbaterea acestui proiect legislativ. Mă refer, de asemenea, la inițiativa Executivului \nde a diminua bursele de merit. Mă refer la modul în care au înțeles Ministerul Educației și Ministerul \nSănătății să emită un ordin comun care, teoretic, ar trebui să protejeze sistemul de învățământ, modul \nîn care, lacunar, acest ordin a fost elaborat, modul în care autoritățile executive înțeleg să testeze doar \nelevii, nu și profesorii, conform prevederilor acestui ordin. Mai mult, reprezentanții direcțiilor de \nsănătate publică de la nivelul județelor din România interpretează total eronat prevederile acestui ordin \nși am înțeles că intenționează să testeze doar elevii simptomatici, deși la revenirea după cele opt zile de \ncarantină, la revenirea la școală, acest ordin prevede cu totul și cu totul altceva. \nDeci o serie de aspecte foarte, foarte importante, care doar în ultima săptămână demonstrează, \nrepet, bătaia de joc adusă la adresa sistemului de învățământ din România de către acești membri ai \ncoaliției actuale și, probabil, ai coaliției viitoare de guvernare. \nÎn acest context, stimate domnule președinte, stimați domni secretari, doamnelor și domnilor \nsenatori, stimați colegi, dragi băcăuani, declarația mea politică de astăzi se intitulează „Un stat eșuat \neste un stat în care educația nu a reprezentat o prioritate”. \nEducația reprezintă, sau ar trebui să reprezinte, în orice stat dezvoltat o prioritate, dacă \nvorbim despre un stat ancorat în realitate și orientat către viitor și către o evoluție internațională. \nAșadar, așa cum s-a mai afirmat și așa cum am mai afirmat, educația nu reprezintă doar fundamentul \nunei societăți, ci și viitorul națiunii. În secolul pe care-l traversăm, educația din România reprezintă, \ndin păcate încă, un sistem închistat și învechit care se bazează doar pe înzestrarea naturală a elevilor \nși pe devotamentul profesorilor. \n  - 26 -  Un sistem modern de învățământ, precum cele din țările occidentale, ar trebui să beneficieze de \no finanțare adecvată și substanțială, nu doar pentru a progresa, ci mai ales pentru a recupera decalajele \nmajore față de statele cu adevărat dezvoltate, iar din acest punct de vedere, așa cum am mai spus, \nniciun ministru al educației și niciun prim-ministru nu ar trebui să facă rabat în a pune educația pe \nprimul loc în prioritățile guvernamentale. \nStimați colegi, \nDin păcate, așa cum am spus, fosta, și probabil viitoarea, coaliție de guvernare nu a înțeles să \nprioritizeze învățământul, ci mai degrabă să-l condamne la subdezvoltare și subfinanțare constantă. \nAsta, deși traversăm o perioadă plină de provocări, în care dreptul constituțional al elevilor de a avea \nacces la educație este, oricum, extrem de constrâns, prin indiferența autorităților. \nMai mult decât atât, recent, elevii se confruntă, așa cum am precizat, cu probleme serioase \nprecum lipsa unui cadru legal care să reglementeze decontarea transportului către școală, lipsa unor \nmăsuri care să permită menținerea școlilor deschise în deplină siguranță și, nu în ultimul rând, cu \ndiminuarea cuantumului burselor școlare și a numărului de beneficiari ai acestora. \nDomnule prim-ministru, \nDomnule ministru al educației, \nAm atras atenția în repetate rânduri asupra faptului că subfinanțarea educației, mai ales în \naceastă perioadă, va avea drept consecință creșterea abandonului școlar, mai ales în mediul rural, în \nzonele de deal și de munte, acolo unde copiii deja fac eforturi suplimentare doar pentru a ajunge la \nunitățile de învățământ în care aceștia studiază. A abandona acum acești copii înseamnă să abandonăm \no generație deja puternic încercată. Sute de mii de copii din România cresc fără părinți, cresc fără \nșanse reale de a-și depăși statutul actual, iar singura speranță rămasă pentru a rupe acest lanț de \nneîmpliniri este reprezentată de către școală. \nV-ați propus, poate, să-i  lăsați și  fără  educație? Este inadmisibil  deja că refuzați mărirea \nalocațiilor, așa cum prevede legea! Mai nou vreți să diminuați și bursele de merit. Credeți că se \nnumesc acestea burse de merit întâmplător? \nDumneavoastră, domnule, încă, prim-ministru Cîțu, ce merite aveți din înălțimea funcției pe \ncare o dețineți? Sau ce merite ați avut dumneavoastră vreodată să ajungeți să conduceți o țară ca \nRomânia? Vă recomandă vreo bursă de merit primită vreodată? Vă recomandă și altceva în afara \ndistracțiilor de peste Ocean? \nStimați guvernanți, \nȘtiți foarte bine că, pe lângă rata abandonului școlar înregistrată la nivelul învățământului \npreuniversitar  din  România,  care  ne  poziționează  pe  podiumul  Uniunii  Europene,  avem  o  mare \nproblemă și cu rata abandonului școlar în învățământul universitar. Știați că 50% dintre studenții \n  - 27 -  români renunță deja la cursuri în primul an de studiu? Oare pe dumneavoastră, domnule profesor și \nministru Cîmpeanu, nu vă alarmează aceste statistici? Oare dumneavoastră, ca profesor universitar ce a \ndeținut și funcții de conducere importante în unități de învățământ superior de prestigiu, nu ați sesizat \ncă un număr important din studenții înscriși inițial în anul I de studiu nu se mai regăsesc pe lista \ncursanților din anii terminali de studiu? Refuz să cred că la cursurile dumneavoastră sala este plină, că \ntoți studenții sunt extrem de ancorați și implicați în derularea activităților didactice derulate conform \nmetodologiilor în vigoare, ori învechite, ori modificate conform unor principii total neancorate în \nrealitatea vremurilor curente. \nV-ați rupt de realitate, v-ați închis, domnule prim-ministru și domnule ministru al educației, în \nPalatul Victoria și clamați adevărul absolut, aceasta în timp ce guvernați dezastrul absolut, într-un stat \npe care l-ați blocat între incompetență și nepăsare. \nCristina Breahnă-Pravăț, senator PSD de Bacău \nVă mulțumesc. \nDomnul Vasile Dîncu: \nMulțumim, doamna senator. \nÎl invit la microfon pe domnul senator Andrei Hangan. \nDomnul Andrei Hangan: \nMulțumesc, domnule președinte. \nDeclarația politică de astăzi are ca titlu „Salvăm pădurile României!”. \nDe când mi-am început mandatul de senator al României, am folosit constant instrumentele \ndemocratice pe care această demnitate publică mi le oferă. Am adresat întrebări și interpelări către \nMinisterul Mediului și m-am implicat, totodată, în inițiativele care au avut ca obiect combaterea \ntăierilor de pădure și transporturilor ilegale de material lemnos. \nVreau să fac un apel către români acum. \nNoi, cei de la Alianța pentru Unirea Românilor, nu folosim tactica promisiunilor goale. Ne-am \nangajat să facem un lucru și-l vom duce la bun sfârșit. \nFenomenul tăierilor ilegale de lemn crește alarmant în România postdecembristă. Cu fiecare zi \ncare trece, beneficiarii acestui fenomen ilegal profită de lacunele legislative și de lipsa de coloană \nvertebrală a autorităților. De aceea, alături de colegii mei parlamentari din AUR, am propus instituirea \nunui moratoriu de zece ani privind limitarea exploatării masei lemnoase la necesarul de consum intern. \nO strategie forestieră națională, pe care România n-o are nici până acum, trebuie, fără doar și \npoate, să includă o astfel de măsură. În acest sens, AUR a organizat o dezbatere publică, având ca \ninvitați activiști de mediu, membri ai societății civile, reprezentanți ai Romsilva, ai firmelor exploatatoare, \n  - 28 -  dar și parlamentari ai României. Acesta reprezintă, stimați colegi, primul pas real în procesul pe care \nnimeni, în decursul ultimilor 30 de ani, nu a avut curajul, voința sau interesul să-l demareze. \nDupă  cum  ne-am  asumat,  defrișăm  tentaculele  mafiei  pădurilor  din  România,  fără  nicio \nexcepție! Dacă statul nu se implică, cineva trebuie să o facă! Îmi doresc ca acum, în ultimul ceas, \nautoritățile competente să ni se alăture în acest demers și, împreună, să putem însănătoși domeniul \nsilvic din România, bolnav de atâția ani de corupție severă în formă continuată. \nVă mulțumesc. \nSenator de Brăila, Andrei Hangan \nDomnul Vasile Dîncu: \nMulțumesc foarte mult, domnule senator. \nÎl invit la cuvânt pe domnul senator Cristinel Berea. \nDomnul Cristinel-Gabriel Berea: \nVă mulțumesc, domnule președinte de ședință. \nStimați colegi, \nAduc în atenție un fenomen îngrijorător pe care l-am identificat în municipiul Iași, dar care \neste, cu siguranță, prezent și în celelalte mari orașe ale țării: accidentele grave care duc la pierderi de \nvieți omenești sunt din ce în ce mai frecvente. \nÎn luna septembrie au avut loc nouă astfel de incidente în Iași, ce au implicat pietoni care \ntraversau regulamentar și conducători auto care ori nu au acordat prioritate, ori au avut viteză prea \nmare. Un caz șocant este spulberarea unui cetățean pe trecerea de pietoni, pe unul dintre principalele \nbulevarde ale orașului, de către un tânăr care gonea cu peste 150 de kilometri la oră. \nTeribilismul, însoțit de nerespectarea regulilor de circulație și neatenția duc la tragedii ce ar \nputea fi evitate. Suntem pe primul loc în Uniunea Europeană în ceea ce privește rata de mortalitate în \ncazul accidentelor rutiere, iar cifrele indică o creștere progresivă a numărului de accidente de la an la \nan. De asemenea, 35% dintre aceste accidente implică și pietonii. \nStatul are obligația să intervină prin toate mijloacele de care dispune. Am trimis o scrisoare \ndeschisă către administrația locală pentru luarea unor măsuri de urgență pentru sporirea siguranței \npietonilor și am depus o interpelare și către ministerul de resort pentru a începe demararea unui \nprogram de conștientizare și educare a cetățenilor în ceea ce privește siguranța rutieră. \nNu  mai  putem  privi  impasibili  carnagiul  de  pe  șosele.  Suntem  responsabili  cu  toții,  prin \nmandatul cu care am fost învestiți, să găsim soluții la problemele cu care se confruntă societatea. \nInconștiența la volan trebuie să fie sancționată aspru, iar autoritățile trebuie să ia toate măsurile de \nprecauție pentru a diminua impactul unor astfel de accidente. \n  - 29 -  În toate orașele europene, trecerile de pietoni sunt riguros semnalizate și protejate prin semnale \nluminoase, tactile și audio, prin supraînălțări și limitatoare de viteză. Este momentul să începem să \ndevenim cu adevărat un stat european, în care să nu se mai moară pe o banală trecere de pietoni. \nFac un apel la responsabilitate atât către conducătorii auto, cât și către instituțiile statului. \nRomânia trebuie să-și ia angajamentul de a reduce drastic numărul de accidente pe drumurile publice! \nMulțumesc. \nDomnul Vasile Dîncu: \nVă mulțumim, domnule senator. \nȘi-l invit la cuvânt pe domnul senator Sorin-Cristian Mateescu. \nDomnul Sorin-Cristian Mateescu: \nMulțumesc, domnule președinte. \nStimați senatori, \nDoamnelor și domnilor senatori, \nTitlul declarației mele politice de astăzi este „Apusul elitelor în era Iohannis”. \nÎn plină perioadă de criză economică, medicală, financiară, domnul președintele Klaus Iohannis \neste cel care, prin jocurile sale de președinte-manipulator, își vede egoist interesul personal în detrimentul \nnațiunii, care a avut încredere în el în două rânduri. Modul său de a controla scena politică guvernamentală \nși parlamentară este un hibrid între jocul dominoului practicat de domnul fost președinte, ex-președinte, Ion \nIliescu și impunerea locomotivei după modelul ex-președintelui Traian Băsescu. \nPrin scenariile impuse de Iohannis fie în 2015, după tragicul eveniment de la „Colectiv”, fie în \n2021, Partidul Național Liberal este la apusul existenței sale parlamentare, asistând astfel la o decimare \na  elitelor  la  nivelul  partidului.  În  speță,  PNL-ul  își  asumă  cu  aroganță  decimarea  propriilor \nparlamentari și a activiștilor de partid prin marginalizare decizională. \nPromovarea  nonvalorilor  în  perioada  de  pandemie  medicală  prin  ocuparea  unor  funcții \ndecizionale  de către persoane care nu au experiență publică, cu toate că PNL a avut elite decizionale la \nnivelul eșaloanelor 2 și 4 din partid, demonstrează că domnul Iohannis calcă pe urmele fostului președinte \nEmil Constantinescu, care a decimat, la rândul său, PNȚCD-ul și Convenția Democrată Română. \nÎncăpățânarea  tipică  unui  profesor  de  fizică,  care  vede  responsabilitatea  publică  doar  din \nperspectiva statistică și gravitațională, nu și din viziunea rațională și patriotică față de poporul de care \naparține, face din președintele Iohannis omul care nu înțelege rolul său politic și care va contribui, \nalături de stafful care-l consiliază, la decimarea valorilor și a existenței viitoare a acestei națiuni. \nStimați senatori, \nVa trebui să înțelegeți că un președinte de țară nu este doar o locomotivă care să tragă doar \npentru un singur vagon, ci trebuie să fie liantul pentru 19 milioane de vagoane. Când vor înțelege \nacestea și colegii din PNL, sper să nu fie prea târziu. \n  - 30 -  Vă mulțumesc. \nSenator AUR de Constanța, Sorin-Cristian Mateescu \nDomnul Vasile Dîncu: \nVă mulțumim, domnule senator. \nCu aceasta, constat că lista… \n(Intervenție neinteligibilă a doamnei Diana Iovanovici-Șoșoacă.) \nSunteți pe listă? V-ați înscris, doamna… \n(Replică neinteligibilă a doamnei Diana Iovanovici-Șoșoacă.) \nSă zicem, dar vă rog să… vă rog să vă încadrați în timp. \nȘi am o rugăminte suplimentară: să nu ne suspende încă o dată YouTube-ul nostru! \nDoamna Diana Iovanovici-Șoșoacă: \nDomnule președinte, conform art.72 din Constituția României, avem imunitate parlamentară cu \nprivire la declarații și opinii politice. \nVă mulțumesc frumos. \nDeclarație politică – titlul declarației este „De ce este nevoie să moară oameni?”. \nStimați colegi senatori, \nFiecare persoană are dreptul de a alege ce să facă cu propriul corp și cu propria sănătate. Nu vă \nlăsați manipulați de presa aservită puterii politice și medicii care aparțin puterii politice care vă mint că \nsunteți vinovați de infectarea celor din jur. Este o minciună. Vaccinații transmit COVID-ul, se pot \nîmbolnăvi și pot și muri. Așa că, vaccinat sau nevaccinat, tot același lucru este. Vezi intervenția \ndomnului profesor doctor Cercel în Senatul României. Diferența este că vaccinarea anti-COVID are \nefecte  adverse  necunoscute,  este  în  stadiu  experimental,  iar  efectele  adverse  cunoscute  sunt \ncatastrofale, chiar deces. \nProblema nu vine de la cetățeni, ci de la puterea politică, care nu și-a îndeplinit obligațiile, nu a \naccesat fondurile europene pentru a administra pandemia, nu a ajutat spitalele cu nimic. Oamenii mor \npentru că nu sunt tratați. România nu aduce tratamentele din Uniunea Europeană, își lasă bolnavii de \npneumonie în frig, neînveliți, cu ușile deschise la module pentru că altfel explodează oxigenul. În alte \ninstituții  sanitare  n-au  nici  oxigen,  deși  acesta  poate  fi  accesat  de  la  Oltchim  Râmnicu  Vâlcea. \nInstitutul Cantacuzino poate produce vaccin, inclusiv polidin și cantastim, Antibiotice Iași și Cluj pot \nproduce toate medicamentele de care avem nevoie, dar puterea politică nu vrea! \nPentru că morții produc bani pentru ei! Ăsta este adevărul! \nAvem vaccin românesc la Timișoara, vaccinul oncogen, produs de doctorul Virgil Păunescu, \ndar statul nu vrea să-l producem, și asta de peste un an. \n  - 31 -  Nu  avem  personal  sanitar,  nu  avem  spitale  modernizate,  nu  avem  aparatură,  nu  avem \nmedicamente, nu avem medici de familie care să trateze bolnavii la domiciliu, așa cum se întâmplă în \nalte țări. Avem mulți medici morți de frică, ceea ce este în contradicție cu profesia de medic. Presa \ninstituie teroarea, plătită de Guvern. \nOamenii mor pentru că nu au acces la tratament și nu sunt primiți în spitale. Există cazuri \nde  medici  de  familie  care  nu  acordă  îngrijiri  medicale  persoanelor  nevaccinate.  Aceasta  este \ntentativă de omor, dragi medici! \nLa ATI a fost mereu plin și înainte de pandemie, pentru că nu avem paturi suficiente. Ăsta este \nadevărul. Dar nu investim nimic. Puterea politică fură imens din fondurile sănătății, pentru că mulți au \nsocietăți  comerciale  care  se  ocupă  cu  distribuirea  medicamentelor,  aparatelor  și  dispozitivelor \nmedicale. De fapt, noi, poporul, suntem prinși la mijloc, pentru interese financiare. \nEste nevoie să moară oameni pentru ca cei bogați să devină și mai bogați și Big Pharma să \nconducă. Uitați-vă la Pfizer câte miliarde de euro are profit de pe urma pandemiei. \nȘi  nimeni  de la putere și  din  spitale nu vă spune care sunt posibilele efecte adverse ale \nvaccinării. Nu se face prevenție: vitamina D, vitamina C, zinc. Antivirale. Avem remedii. Nu le dorim. \nSistemul de sănătate de stat se va privatiza și Big Pharma va fi cea care va comanda cum va dori. \nDe fapt, 300 de morți pe zi nu sunt mulți, pentru că înainte de pandemie mureau peste 20 000 de \noameni în fiecare lună de diverse boli sau de moarte naturală. Acum mor 350 de bolnavi de cancer pe \nzi pentru că nu sunt tratați. Acesta este dezastru. \nÎn tot acest timp, puterea politică se luptă pe ciolan și niciun partid nu are curajul să-și asume \nguvernarea, pentru că se gândesc că nu vor mai fi votați peste trei ani. De fapt, toți se gândesc la \ninteresele lor personale, de grup și de partid. Nu-i interesează poporul. Cine va avea verticalitatea, \nonoarea, demnitatea, empatia și respectul față de poporul român va accepta să preia guvernarea și, \nfără teroare și obligativități de acte medicale, să guverneze țara, să o scape, chiar dacă se va distruge \ntotal politic și uman. Pentru că țara este în faliment, suntem în colaps. Este nevoie de spirit de \nsacrificiu și iubire imensă față de țară și popor, chiar cu prețul dispariției totale din viața publică, \npentru că trebuie luate decizii care vor deranja, mai ales la nivel înalt și pe mulți din sistem, dar \ntrebuie apărat poporul și, mai ales, copiii. \nSăracii nu vor mai avea acces la serviciile medicale, doar cei cu bani vor fi privilegiați ai sorții. \nEste un adevăr crunt, vă doare, este de necrezut, dar este adevărul! \nAlege libertatea de a alege! Alege să fii corect informat! Alege să gândești! \nCogito, ergo sum! \nVă mulțumesc. \nSenator neafiliat Diana Iovanovici-Șoșoacă \n  - 32 -  Mulțumesc frumos, domnule președinte. \nDomnul Vasile Dîncu: \nVă mulțumim, doamna senator. \n(Replică neinteligibilă a doamnei Diana Iovanovici-Șoșoacă.)  \nNu ne închide de data asta. \nMulțumim, doamna senator. \nAu mai depus declarații politice în scris, pe lângă senatorii care le-au prezentat în cadrul \nacestei sesiuni, următorii senatori: \n- domnii Paul Stănescu, Stan V. Ioan, Bodog Florian-Dorel, Laura Georgescu, Genoiu Mihail, \nMutu Gabriel, Mocioalcă Ion, Dogariu Eugen, Mirea Siminica, Ion Prioteasa – din partea Grupului \nPartidului Social Democrat; \n- din partea Partidului Național Liberal – Bumb Sorin-Ioan și Hatos Adrian; \n- din partea USR – domnul Bordei Cristian, domnul Bodea Marius și domnul Popescu Ion-Dragoș; \n- din partea Grupului AUR a mai depus în scris doamna Rodica Boancă. \nȘi, din partea Grupului Partidului Social Democrat, doamna Gabriela Firea. \nCu aceasta, declar închisă sesiunea de declarații politice din data de 13.10.2021. \nVă mulțumesc. \n* \nPAUZĂ \nDoamna Anca Dana Dragu: \nBună ziua! \nStimați colegi, \nDoamnelor și domnilor senatori, \nDeclar deschisă ședința plenului Senatului de astăzi, 13 octombrie. \nȘedința este condusă de subsemnata, Anca Dragu, președintă a Senatului, asistată de domnul \nsenator Sorin Lavric și domnul senator Dan Ivan, secretari ai Senatului. \nOrdinea de zi pentru ședința plenului de astăzi, precum și programul de lucru, stabilite de \nBiroul permanent și Comitetul liderilor, au fost distribuite și afișate pe pagina de internet a Senatului. \nDoamnelor și domnilor senatori, \nContinuăm lucrările și vă reamintesc că, potrivit dispozițiilor art.111 și 136 din Regulamentul \nSenatului, în situații excepționale ședințele plenului Senatului se desfășoară prin mijloace electronice, \niar dezbaterea și adoptarea inițiativelor legislative se vor face printr-o procedura simplificată. \n  - 33 -  În cadrul ședinței de plen de astăzi se vor desfășura dezbaterile asupra punctelor înscrise pe \nordinea de zi, iar votul final asupra acestor puncte se va da într-o ședință consacrată acestui scop, \nconform programului de lucru stabilit de Biroul permanent al Senatului și de Comitetul liderilor. \nTrecem la ordinea de zi. \nLa  punctul  1  avem  Propunerea  legislativă  pentru  modificarea  Legii  educației  naționale \nnr.1/2011. (L389/2021) \nRaportul  Comisiei  pentru  învățământ,  tineret  și  sport  este  de  admitere,  cu  amendamente \nadmise, a propunerii legislative. \nAceasta face parte din categoria legilor organice. \nSenatul este Cameră decizională. \nÎncepem dezbaterile. \nDau cuvântul doamnei senatoare Liliana Sbîrnea. \nVă rog. \nDoamna Liliana Sbîrnea: \nMulțumesc, doamna președintă. \nPropunerea legislativă are drept finalitate introducerea educației financiare în învățământul \npreuniversitar. Inițiativa a fost scrisă de un grup de deputați ai Partidului Social Democrat la care a \naderat și un senator al Partidului Național Liberal. \nEste o inițiativă foarte bună, deoarece, în aceste vremuri, când prețurile explodează, când \nsalariul îngheață, că, vorba aceea, vine iarna, oamenii ar trebui să știe cum pot economisi și cu atât \nmai mult cei care sunt pe băncile școlii trebuie să învețe ce este acela un credit, ipotecar, de nevoi \npersonale, sau ce-i acela un leasing. La fel de important, trebuie să știe ce este un card de debit, \ndar și ce este un IFN. \nAvând în vedere aceste considerente, Grupul Partidului Social Democrat va vota pentru. \nVă mulțumesc. \nDoamna Anca Dana Dragu: \nMulțumesc. \nDau cuvântul doamnei Monica Anisie, președinta Comisiei pentru învățământ. \nVă rog. \nDoamna Monica-Cristina Anisie: \nBună ziua, stimați colegi! \nBună ziua, doamna președintă! \nVă mulțumesc. \n  - 34 -  Propunerea legislativă are ca obiect de reglementare, modificarea Legii educației naționale \nnr.1/2011, având drept finalitate introducerea educației financiare în învățământul preuniversitar alături \nde educația antreprenorială și cea juridică. \nÎn cadrul dezbaterilor s-au formulat amendamente, care, supuse votului, au fost admise și fac \nreferire la dobândirea competențelor juridice și etice alături de cele financiare și antreprenoriale, care \nreprezintă  un  prim  pas  către  stabilirea  unei  perspective  solide  a  tânărului  privind  rolul, \nresponsabilitățile și capacitățile acestuia de a iniția și dezvolta o afacere. \nNu este suficient ca tinerii să dobândească numai competențe antreprenoriale, să știe cum să \nadministreze o afacere din punct de vedere financiar, ci este nevoie să înțeleagă și să integreze și \ncomportamente responsabile din punct de vedere juridic. \nÎn anul 2018, într-un studiu lansat privind competențele-cheie pentru învățarea pe tot parcursul \nvieții, Comisia Europeană califică drept necesare, încă din primii ani de studiu, și cunoștințele juridice. \nComisia  pentru  învățământ,  tineret  și  sport  supune  spre  dezbatere  și  adoptare  plenului \nSenatului, raportul de admitere, cu amendamente admise, precum și propunerea legislativă. \nPartidul Național Liberal votează pentru. \nVă mulțumesc. \nDoamna Anca Dana Dragu: \nMulțumesc. \nDau cuvântul domnului senator Mateescu. \nVă rog. \nDomnul Sorin-Cristian Mateescu: \nMulțumesc, doamna președinte. \nOnorat prezidiu, \nDoamnelor și domnilor senatori, \nConsider  că  această  inițiativă  legislativă,  cu  amendamentele  introduse,  este  bine-venită  în \ncontextul actual al formării tinerei generații. \nÎntr-o societate în schimbare este nevoie de adaptarea și formarea echilibrată a elevilor în \nsistemul preuniversitar, în domenii precum educația financiară și juridică. \nSunt  necesare  ca  elemente  de  competență  antreprenorială,  management  de  echipă,  tehnici \nintroductive de natură financiară de genul: ce este un buget de stat, ce înseamnă cheltuieli și venituri \nale unei familii, instituții publice sau persoane juridice. \nSunt bazele creionării unui cetățean informat și pregătit pentru viață. \nCa jurist, nu pot să nu apreciez introducerea conceptului de program de educație juridică, \nabsolut  necesar  pentru  cunoașterea  drepturilor  și  libertăților  juridice  consacrate  în  Constituția \n  - 35 -  României,  modul  de  a  învăța  noțiuni  esențiale  privind  cum  se  elaborează  un  proiect  de  lege, \nrespectarea legilor și cum ar trebui acestea respectate de către toți cetățenii. \nEducația și obținerea unor competențe juridice de către tinerii liceeni și nu numai contribuie la \npregătirea inițială pentru a înțelege mai bine noțiunea de drept penal, drept civil, drept comercial sau \nadministrativ, pe care le vor învăța la o facultate de profil. \nNu în ultimul rând, introducerea acestor discipline va contribui la formarea unui tânăr cetățean \neducat, care va ști de ce este nevoie să participe activ la viața socială, politică, la scrutinele electorale \npentru a selecta pe baza informațiilor din disciplinele de mai sus, politicieni care sunt absolut necesari \nbunăstării unui popor. \nVă mulțumesc. \nDoamna Anca Dana Dragu: \nMulțumesc, domnule senator. \nDau cuvântul domnului senator Ștefan Pălărie. \nVă rog. \nDomnul Ștefan Pălărie: \nMulțumesc, doamna președinte. \nStimate colege, \nStimați colegi, \nReferitor  la  inițiativa  L389/2021,  găsim  ca  fiind  salutară  necesitatea  cunoștințelor  și \ncompetențelor financiare, juridice și antreprenoriale. De ce? Vedem din ce în ce mai mulți tineri, care \ndupă ce-și finalizează studiile, se angajează și după câțiva ani de muncă, nu reușesc să economisească \nniciun ban sau nu prioritizează economisirea. Vedem, de asemenea, că una dintre cele mai mari investiții \nîn rândul tinerilor este achiziționarea unei mașini, un bun care nu de fiecare dată este indispensabil. Ar \nputea fi indispensabil, dacă, într-adevăr, acei tineri achiziționează autovehiculul pentru a fi șofer de Uber \nsau pentru a realiza venituri mai departe cu această investiție. Dar, din păcate, cei mai mulți dintre ei o \nachiziționează, inclusiv împrumutându-se pentru a avea o mașină nouă, pe care apoi nu o folosesc. \nTinerii nu au cunoștințe financiare elementare după terminarea liceului și de multe ori nu \nștiu să gestioneze cu adevărat resursele. Câteva alegeri proaste în tinerețe pot să ajungă să distrugă \nviața  tânărului,  pe  când  alegerile  financiare  responsabile  pentru  investiții  informate  pot  să  le \nasigure o uriașă liniște pe viitor. \nDin acest motiv, subiectul este unul cât se poate de benefic. \nDar dacă tot vorbim de conținuturile educaționale practicate de învățământul din România, o să \nprofit de ocazie că mă aflu aici să atrag atenția asupra temei extrem de dureroase a planurilor-cadru \n  - 36 -  pentru învățământul liceal, planuri-cadru care au fost amânate ani de zile, în așa fel încât nici măcar \ndupă 10 ani noi nu am ajuns la o actualizare și conectarea învățământului gimnazial cu cel liceal. \nIeri am fost într-o librărie și am achiziționat un manual. Și o să-mi permit să vi-l arăt și \ndumneavoastră. Este manualul de informatică de clasa a IX-a, iar pe coperta lui, dacă nu se vede foarte \nbine, poate sunt colegi care sunt la distanță, se află un monitor cu tub catodic, care nu se mai produce \nde vreo 10 ani și, de asemenea, o mână dibace care susține o dischetă, faimoasa dischetă de 3,5 inchi, \ncu capacitate de 1,44 megabiți, o capacitate pe care nici măcar o fotografie făcută cu telefonul mobil \nde astăzi nu ar intra. Pe ceea ce ar trebui să fie coperta viitorului, inteligența artificială, aplicații de tip \ncloud, noi avem de fapt poze ale muzeului, ale unor artefacte pe care nu le găsim nici în muzeu. Asta \neste ceea ce-i învățăm pe copiii noștri la clasa a IX-a sub materia triumfalistă numită „informatică”. \nDeci, dacă tot ne apucăm de conținuturi, haideți să facem curățenie în ceea ce învață astăzi \ncopiii din România. \nMulțumesc tare mult. (Aplauze.) \nDoamna Anca Dana Dragu: \nMulțumesc, stimați colegi, și vă mulțumesc pentru consistența dezbaterii pe un subiect atât \nde important. \nAm încheiat aici dezbaterile asupra acestui punct al ordinii de zi. \nInițiativa legislativă rămâne la vot final. \n* \nStimați colegi, la punctele de la 2 la 8 ale ordinii de zi avem aprobarea procedurii de urgenţă \npentru dezbaterea şi adoptarea următoarelor iniţiative legislative: \n- Proiectul de lege privind căutarea persoanelor dispărute. (b456/2021) \n- Proiectul de lege pentru aprobarea plății cotizației anuale a României la bugetul comun al \nCentrului de Excelență pentru Managementul Crizelor și Răspuns la Dezastre (Crisis Management and \nDisaster  Response  Center  of  Excellence),  precum  și  pentru  completarea  Ordonanței  Guvernului \nnr.41/1994 privind autorizarea plății cotizațiilor la organizațiile internaționale interguvernamentale la \ncare România este parte. (b470/2021) \n- Proiectul de lege pentru ratificarea Tratatului dintre România şi Regatul Haşemit al Iordaniei \nprivind extrădarea, semnat la Amman la 4 aprilie 2021. (b468/2021) \nAdoptat de Camera Deputaților. \n- Propunerea legislativă privind exploataţiile de creştere a suinelor şi de combatere a pestei \nporcine în România. (b388/2021) \n  - 37 -  - Propunerea legislativă privind aprobarea plăţii cotizaţiei anuale de participare a Autorităţii \nElectorale  Permanente  ca  membru  cu  drepturi  depline  la  Reţeaua  de  Competenţe  Electorale \nFrancofone (RECEF). (b391/2021) \n-  Propunerea  legislativă  pentru  plafonarea  prețurilor  la  energie  electrică  și  gaze  pentru \nconsumatorii casnici. (b413/2021) \n- Propunerea legislativă privind stabilirea măsurilor de sprijin a întreprinderilor mici și mijlocii \na căror activitate este afectată de creșterile de prețuri și tarife la energie, gaze și combustibil. (b430/2021) \nUrmează  să  supunem  votului  aprobarea  procedurii  de  urgență  pentru  fiecare  inițiativă \nlegislativă în cadrul sesiunii de vot final într-o ședință viitoare. \n* \nLa punctele de la 9 la 13 ale ordinii de zi avem Proiecte de hotărâre privind exercitarea \ncontrolului  de  subsidiaritate  şi  proporţionalitate  conform  Protocolului  nr.2  din  Tratatul  de  la \nLisabona,  respectiv,  Proiect  de  hotărâre  privind  consultarea  parlamentelor  naționale  conform \nProtocolului  nr.1  din  Tratatul  de  la  Lisabona,  care  se  regăsesc  afișate  pe  pagina  de internet  a \nSenatului, după cum urmează. \nLa  punctul  9  de  pe  ordinea  de  zi  avem  Proiect  de  hotărâre  referitoare  la  Propunerea  de \nRegulament  al  Consiliului  privind  instituirea  și  funcționarea  unui  mecanism  de  evaluare  și \nmonitorizare în vederea verificării aplicării acquis-ului Schengen și de abrogare a Regulamentului \n(UE) nr.1053/2013 – COM(2021) 278 final. \nRaport: Comisia pentru afaceri europene. \nÎncepem dezbaterile și dau cuvântul domnului senator Angel Tîlvăr, președintele Comisiei \npentru afaceri europene. \nVă rog. \nDomnul Angel Tîlvăr: \nVă mulțumesc foarte mult, doamna președinte. \nȘi, așa cum ați spus și dumneavoastră, noi am fost chemați să ne pronunțăm în ceea ce privește \nperspectiva comisiei noastre pe documentele pe care le avem în dezbatere și, din acest punct de vedere, \nnoi am adus în fața plenului o opinie, cu câteva observații. Vreau să vă spun că această opinie a fost \nadoptată în cadrul comisei, cu unanimitatea voturilor colegilor prezenți, și am să dau câteva elemente \ncare să fie, cred eu, importante pentru colegi atunci când vom supune votului plenului Senatului României. \nÎn  primul  rând,  voi  începe  a  spune  că  prezenta  propunere  respectă  subsidiaritatea  și \nproporționalitatea și în cadrul dezbaterilor care au avut loc în cadrul comisiei noi ne-am exprimat \nîngrijorarea vizavi de eliminarea domeniilor de evaluare, întrucât nu este limitat domeniul evaluărilor \n  - 38 -  Schengen la acquis-ului Schengen în mod expres, iar discuțiile despre conexiunea Schengen și azil au \narătat poziții uneori divergente între statele membre. \nTotodată, apreciem că în propunerea de Regulament se menționează explicit că pentru statele \ncare au fost evaluate pozitiv nu ar trebui lansată o nouă procedură de verificare, lucrul pe care-l susținem. \nAm salutat propunerile de eficientizare a cadrului juridic actual în domeniul Mecanismului de \nEvaluare, aceasta fiind, practic, substanța COM-ului respectiv și monitorizare Schengen, în principal, \nîn ceea ce privește necesitatea de a eficientiza procesul de la ritmul de adoptare a rapoartelor la \nîmbunătățirea etapei de monitorizare ulterioară a evaluărilor. \nTotodată, vreau să atrag atenția, așa cum am făcut-o și acum patru săptămâni când un subiect \nlegat de Schengen, din nou, a fost în  atenția plenului Senatului, că mai multe state membre au \ncontinuat,  în  ultimii  cinci  ani,  să  prelungească  controalele  la  frontierele  interne,  iar  pe  fondul \npandemiei COVID-19, tot mai multe au reintrodus controale la frontiere interne, încălcând codul \nfrontierelor Schengen care prevede o limită de doi ani de la reintroducerea controalelor. \nAcestea fiind spuse, din nou vreau să spun că această opinie, cu observații, a fost adoptată cu \nunanimitatea colegilor prezenți la ședința Comisiei pentru afaceri europene din Senatul României. \nVă mulțumesc frumos, doamna președintă. (Aplauze.) \nDoamna Anca Dana Dragu: \nMulțumesc, domnule președinte. \nDau cuvântul domnului Titus Corlățean. \nVă rog, domnule senator. \nDomnul Titus Corlățean: \nMulțumesc, doamna președinte. \nStimați colegi, \nE o temă importantă, e un proiect de Regulament, raportul a fost prezentat de președintele \nComisiei pentru afaceri europene, nu vreau în niciun caz să reiau aceste chestiuni. \nComisia de politică externă a fost solicitată pentru un aviz. Ce-a fost important pentru noi și, de \nasemenea, avizul a fost adoptat, în unanimitate, de membrii comisiei, au fost două plus una chestiuni \nsemnalate.  Una  a  fost  menționată  explicit  de domnul  președinte  Tîlvăr,  faptul  că  propunerea  de \nRegulament menționează explicit că statele care au fost anterior evaluate pozitiv nu trebuie să intre \nîntr-o nouă procedură de verificare. \nNu e întâmplătoare această remarcă, pentru că termenele pentru care era valabilă evaluarea de \nprin 2010 – 2011 s-au cam dus. Și atunci, această propunere de Regulament menține un act de echitate, \naș spune, pentru un stat cum este România și mai sunt și altele. \n  - 39 -  Și cea de a doua chestiune pe care aș vrea s-o menționez explicit, de asemenea, de interes \npentru România, faptul că noua strategie conține și o secțiune distinctă dedicată finalizării procesului \nde extindere în care se subliniază că viitorul Schengen trebuie să fie marcat de extinderea către acele \nstate  membre  ale  Uniunii  Europene,  care  nu  fac  încă  parte  din  spațiul  de  liberă  circulație,  deși \nîndeplinesc condițiile necesare și sunt pregătite pentru aderare. \nRegulamentul va fi un test. Adoptarea Regulamentului, din acest punct de vedere, va fi un test, \npentru că guvernele vor trebui să se pronunțe pe această dispoziție din propunerea de Regulament, mai \nales că Comisia invită Consiliul UE să ia măsurile necesare pentru ca Bulgaria, România și Croația să \ndevină parte a zonei, fără controale la frontiere interne ale statelor membre. Lucrul important. \nȘi ultima chestiune: reiterez și eu din perspectiva Comisiei de politică externă, dar și a \nGrupului PSD acea îngrijorare menționată de președintele Comisiei afacerilor europene privind \neliminarea  domeniilor  de  evaluare  explicită,  pentru  că  acest  lucru  poate  să  genereze  niște \ncomportamente și evaluări arbitrarii. \nNu mai intru în detalii. \nCert este că proiectul de hotărâre este unul corect, solid și vă invităm să votăm, în numele \nSenatului României, această poziție care va fi comunicată la Bruxelles. \nVă mulțumesc. \nDoamna Anca Dana Dragu: \nMulțumesc. \nNu mai sunt intervenții pe acest punct al ordinii de zi. \nProiectul de hotărâre rămâne la vot final. \n* \nLa punctul 10 de pe ordinea de zi avem Proiect de hotărâre  referitoare la Propunerea de \nRegulament  al  Parlamentului  European  şi  al  Consiliului  de  modificare  a  Regulamentului  (UE) \n2020/2222 al Parlamentului European și al Consiliului în ceea ce privește infrastructura transfrontalieră \ncare leagă Uniunea de Regatul Unit prin legătura fixă pe sub Canalul Mânecii – COM(2021) 402 final. \nRaport: Comisia pentru afaceri europene. \nNu avem intervenții asupra acestui punct. \nProiectul de hotărâre rămâne la vot final. \n* \nLa punctul 11 de pe ordinea de zi avem Proiect de hotărâre referitoare la Propunerea de \nDirectivă a Parlamentului European și a Consiliului de modificare a Directivei 2009/65/CE în ceea ce \nprivește  utilizarea  documentelor  cu  informații  esențiale  de  către  societățile  de  administrare  a \norganismelor de plasament colectiv în valori mobiliare (OPCMV) – COM(2021) 399 final. \n  - 40 -  Raport: Comisia pentru afaceri europene. \nNu sunt intervenții asupra acestui punct. \nProiectul de hotărâre rămâne la vot final. \n* \n La  punctul  12  al  ordinii  de  zi  avem  Proiect  de  hotărâre  referitoare  la  Propunerea  de \nRegulament  al  Parlamentului  European  și  al  Consiliului  de  modificare  a  Regulamentului  (UE) \nnr.1286/2014 în ceea ce privește prelungirea dispozițiilor tranzitorii pentru societățile de administrare, \nsocietățile de investiții și persoanele care oferă consultanță cu privire la unități ale organismelor de \nplasament colectiv în valori mobiliare (OPCVM) și la unități ale non-OPCVM-urilor sau care vând \nastfel de unități – COM(2021) 397 final. \nRaport: Comisia pentru afaceri europene. \nNu sunt intervenții asupra acestui punct. \nProiectul de hotărâre rămâne la vot final. \n* \nLa punctul 13 și ultimul de pe ordinea de zi avem: \n– Proiect de hotărâre referitoare la Programul de convergență pentru 2021 – 2024; \n-  Comunicarea  Comisiei  către  Parlamentul  European,  Consiliu,  Banca  Centrală \nEuropeană, Comitetul Economic și Social European, Comitetul Regiunilor și Banca Europeană de \nInvestiții – Coordonarea politicilor economice în 2021: depășirea crizei provocate de pandemia de \nCOVID-19, sprijinirea redresării și modernizarea economiei noastre – COM(2021) 500 final; \n- Recomandarea de Recomandare a Consiliului în vederea încetării situației de deficit public \nexcesiv din România – COM(2021) 530 final; \n-  precum  și  Recomandarea  de  Recomandare  a  Consiliului   prin  care  se  emite  un  aviz  al \nConsiliului privind Programul de convergență al României pentru 2021 – COM(2021) 523 final. \nRaport: Comisia pentru afaceri europene. \nÎncepem dezbaterile și dau cuvântul doamnei senatoare Gabriela Crețu. \nVă rog, doamnă. \nDoamna Gabriela Crețu: \nMulțumesc, doamna președintă. \nStimați colegi, \nDiscutăm astăzi cu mare întârziere pachetul referitor la Semestrul european de primăvară, \nrespectiv analizele și recomandările legate de coordonarea economică în interiorul Uniunii Europene. \nPrincipalul reper legislativ pe care DG-ul, directoratele economice ale Comisiei îl au atunci când fac \naceste analize și recomandări, acceptate apoi de Consiliu, îl reprezintă Pactul de stabilitate și creștere. \n  - 41 -  Despre acesta vreau să vă spun câteva cuvinte. El este în negociere pentru a fi modificat. \nMotivul: condițiile sale sunt absolut arbitrare, adică cele 3% deficit, 60% datorie publică și nu au dus \nla stabilitatea dorită, economică și a sistemului monetar. Dovada: la criza financiară din 2008 – 2009 \nstatele care au fost cele mai cuminți și au respectat total condițiile pactului, respectiv Irlanda și Spania, \nau avut cel mai mult de suferit. Cele care l-au încălcat sistematic, fie negociindu-și deficite mai mari \nde 3%, cum a fost Franța, în mod repetat, sau având datoria publică cu mult peste 60% din PIB, au \ndepășit cu ușurință criza, pentru că, drept principiu, Pactul de stabilitate și creștere criminalizează ca \nfiind foarte rea datoria publică, dar ignoră total datoria privată. Or, ceea ce ne-a arătat criza e că \nsituația balanței de plăți este mult mai relevantă. Or, nu poți să ai echilibrul balanței de plăți ca țară în \ncurs de dezvoltare dacă nu investești, dacă nu te dezvolți, pentru că e definitoriu, toate țările în curs de \ndezvoltare au balanțe de plăți negative, în timp ce la nivelul Uniunii Europene, de exemplu, statele \ndezvoltate, Germania în primul rând, au excedente foarte mari ale balanței. \nÎn aceste condiții de care v-am vorbit, Comisia Europeană… Și mai trebuie să adaug ceva, \nPactul de stabilitate și creștere din cauza epidemiei este suspendat, a fost suspendat anul trecut și este \nîncă până în decembrie 2021. \nÎn aceste condiții, Comisia Europeană a declarat România în procedură de deficit excesiv, deși \nexistă alte 5 state care au avut deficite mult mai mari și 18 state care au datoria publică mult mai mare \ndecât România, iar premierul în exercițiu încă, domnul Florin Cîțu, a negociat singur, cel puțin asta a \nfost informația oficială pe care am primit-o de la membrii Guvernului, calendarul de reducere a acestui \ndeficit până în 2024. Deci acest calendar înseamnă supunerea la un pact care este suspendat din cauza \nepidemiei, în negociere de modificare, din cauză că este irelevant și are condiții arbitrare dovedite. \nÎn aceste condiții, el  devine complice la subminarea dezvoltării României,  pentru că acel \ncalendar este imposibil de respectat sau poate fi respectat doar dacă distrugem total serviciile publice, \nadică sănătatea, educația, serviciile sociale, aflate deja sub presiune din cauza epidemiei. Sau am putea \nsă ne întrebăm, de asemenea, dacă nu cumva acesta a fost planul, întrucât Guvernul, prin vară, se \nocupa  cu  privatizarea  sănătății,  în  loc  să  se  ocupe  cu  achiziția  de  medicamente  pentru  COVID, \nmedicamente despre care vedem că sunt atât de necesare astăzi. \nDeci suntem extrem de rezervați cu privire la programul pe care l-a prezentat Guvernul \nRomâniei – e al României, indiferent cine conduce  – Comisiei Europene și de felul în care a \nnegociat programul. \nMulțumesc. \nDoamna Anca Dana Dragu: \nMulțumesc. \nCred că procedura de deficit excesiv a fost deschisă prin 2019 pe execuțiile bugetare de atunci. \n  - 42 -  Am încheiat aici dezbaterile generale asupra acestui punct al ordinii de zi. \nProiectul de hotărâre rămâne la vot final. \n* \nDați-mi voie să citesc o notă pentru exercitarea de către parlamentari a dreptului de sesizare \na Curţii Constituţionale. \nÎn conformitate cu prevederile art.15 alin.(2) şi (3) din Legea nr.47/1992 privind organizarea şi \nfuncţionarea Curţii Constituţionale, s-a depus la secretarul general al Senatului, în vederea exercitării \nde către senatori a dreptului de sesizare a Curţii Constituţionale, următoarea lege: \n-  Lege  pentru  modificarea  și  completarea  Legii  nr.45/2009  privind  organizarea  și \nfuncționarea Academiei de Științe Agricole și Silvice „Gheorghe Ionescu-Șișești“ și a sistemului de \ncercetare-dezvoltare din domeniile agriculturii, silviculturii și industriei alimentare. \nTermenul pentru sesizare este de cinci zile pentru legile adoptate în procedură de drept comun \nde la data depunerii – astăzi, 13 octombrie 2021, iar termenul se calculează luând în considerare ziua \nanunţului, respectiv ziua de astăzi, 13 octombrie 2021. \nStimați colegi, \nOrdinea de zi fiind epuizată, declar închisă această ședință a Senatului. \nMulțumesc. \n \nȘedința s-a încheiat la ora 12.35. \n  - 43 -"
    },
    "63": {
        "start_text": "Doamna Anca Dana Dragu:",
        "start_index": -1,
        "end_text": "Doamna Gabriela Crețu:",
        "end_index": -1,
        "text": "edinţei Senatului din 13 octombrie 2021 \n \nS U M A R  \n \n1.  Întrebări, interpelări.  3 \n2.  Declarații politice.  17 \n3.  Dezbaterea Propunerii legislative pentru modificarea Legii educației naționale  33 \nnr.1/2011. (L389/2021) \n(Votul final se va da într-o ședință viitoare.) \n4.  Aprobarea  procedurii  de  urgenţă  pentru  dezbaterea  şi  adoptarea  unor  37 \niniţiative legislative. \n(Votul asupra solicitării se va da într-o ședință viitoare.) \n5.  Dezbaterea Proiectului de hotărâre privind exercitarea controlului de subsidiaritate  38 \nşi proporţionalitate conform Protocolului nr.2 din Tratatul de la Lisabona: \n-  Proiect de hotărâre referitoare la Propunerea de Regulament al Consiliului \nprivind instituirea și funcționarea unui mecanism de evaluare și monitorizare \nîn  vederea  verificării  aplicării  acquis-ului  Schengen  și  de  abrogare  a \nRegulamentului (UE) nr.1053/2013 – COM(2021) 278 final. \n(Votul final se va da într-o ședință viitoare.) \n6.  Dezbaterea Proiectului de hotărâre privind exercitarea controlului de subsidiaritate  40 \nşi proporţionalitate conform Protocolului nr.2 din Tratatul de la Lisabona: \n-  Proiect de hotărâre referitoare la Propunerea de Regulament al Parlamentului \nEuropean şi al Consiliului de modificare a Regulamentului (UE) 2020/2222 \nal Parlamentului European și al Consiliului în ceea ce privește infrastructura \ntransfrontalieră care leagă Uniunea de Regatul Unit prin legătura fixă pe sub \nCanalul Mânecii – COM(2021) 402 final. \n(Votul final se va da într-o ședință viitoare.) \n7.  Dezbaterea Proiectului de hotărâre privind exercitarea controlului de subsidiaritate  40 \nşi proporţionalitate conform Protocolului nr.2 din Tratatul de la Lisabona: \n-  Proiect de hotărâre referitoare la Propunerea de Directivă a Parlamentului \nEuropean și a Consiliului de modificare a Directivei 2009/65/CE în ceea ce  privește utilizarea documentelor cu informații esențiale de către societățile \nde administrare a organismelor de plasament colectiv în valori mobiliare \n(OPCVM) – COM(2021) 399 final. \n(Votul final se va da într-o ședință viitoare.) \n8.  Dezbaterea Proiectului de hotărâre privind exercitarea controlului de subsidiaritate  41 \nşi proporţionalitate conform Protocolului nr.2 din Tratatul de la Lisabona: \n-  Proiect de hotărâre referitoare la Propunerea de Regulament al Parlamentului \nEuropean și al Consiliului de modificare a Regulamentului (UE) nr.1286/2014 \nîn ceea ce privește prelungirea dispozițiilor tranzitorii pentru societățile de \nadministrare, societățile de investiții și persoanele care oferă consultanță cu \nprivire la unități ale organismelor de plasament colectiv în valori mobiliare \n(OPCVM)  și  la  unități  ale  non-OPCVM-urilor  sau  care  vând  astfel de \nunități – COM(2021) 397 final. \n(Votul final se va da într-o ședință viitoare.) \n9.  Dezbaterea Proiectului de hotărâre privind consultarea parlamentelor naționale  41 \nconform Protocolului nr.1 din Tratatul de la Lisabona: \n– Proiect de hotărâre referitoare la Programul de convergență pentru 2021 – 2024: \n-  Comunicarea Comisiei către Parlamentul European, Consiliu, Banca Centrală \nEuropeană, Comitetul Economic și Social European, Comitetul Regiunilor \nși Banca Europeană de Investiții – Coordonarea politicilor economice în \n2021: depășirea crizei  provocate de pandemia de COVID-19, sprijinirea \nredresării și modernizarea economiei noastre – COM(2021) 500 final; \n-  Recomandarea de Recomandare a Consiliului în vederea încetării situației de \ndeficit public excesiv din România – COM(2021) 530 final; \n-  Recomandarea de Recomandare a Consiliului prin care se emite un aviz \nal Consiliului privind Programul de convergență al României pentru 2021 \n– COM(2021) 523 final. \n(Votul final se va da într-o ședință viitoare.) \n10.  Notă  pentru  exercitarea  de  către  senatori  a  dreptului  de  sesizare  a  Curţii  43 \nConstituţionale asupra legii depuse la secretarul general al Senatului, conform \nprevederilor art.15 alin.(2) şi (3) din Legea nr.47/1992 privind organizarea şi \nfuncţionarea Curţii Constituţionale, republicată. \n \n \n  - 2 -  S T E N O G R A M A \nşedinţei Senatului din 13 octombrie 2021 \n \nȘedința a început la ora 10.00. \nLucrările ședinței au fost conduse de domnul Vasile Dîncu, vicepreședinte al Senatului, înlocuit \nde doamna Anca Dana Dragu, președintele Senatului, asistați de domnii Dan Ivan și Sorin Lavric, \nsecretari ai Senatului. \n \nDomnul Vasile Dîncu: \nBună dimineața, doamnelor și domnilor! \nDeclar deschisă sesiunea de întrebări, interpelări de astăzi, 13 octombrie 2021, conducerea fiind \nasigurată de subsemnatul, senator Vasile Dîncu, vicepreședinte al Senatului, asistat de domnul senator \nDan Ivan și domnul senator Sorin Lavric, secretari ai Senatului. \nConform programului aprobat, timpul alocat pentru sesiunea de întrebări, interpelări este de 60 de \nminute, repartizat pe grupurile parlamentare potrivit ponderii acestora. \nInvit la microfon pe doamna Gabriela Firea, senator al Partidului Social Democrat. \nDoamna Gabriela Firea: \nMulțumesc, domnule președinte. \nDomnilor secretari, \nDragi colegi, \nInterpelare  către  domnul  Florin  Cîțu,  premier  interimar,  și  către  domnul  Cseke  Attila, \nministrul interimar al sănătății. \nAnul trecut, plasma donată de pacienții vindecați de COVID-19 a fost utilizată în tratamentul \ncelor bolnavi. Pe parcurs, această soluție medicală a fost abandonată. Nu se știe din ce motive. \nObligația Ministerului Sănătății să prezinte trimestrial date privind donarea de plasmă imună nu a \nfost nici acum îndeplinită. Anul trecut, o donație de 32 de aparate de plasmafereză a fost refuzată de \ncătre Ministerul Sănătății, iar o licitație pentru cumpărarea de astfel de aparate a fost anulată din \ncauza unor suspiciuni de corupție. \nVă solicit, așadar, domnule premier și domnule ministru, să ne informați care este situația în \nacest moment în privința colectării de plasmă, care este cantitatea recoltată, dacă există – și unde – aparate \nde plasmafereză, dacă există intenția achiziției de astfel de aparate sau de elaborare a unei strategii în \nprivința donării de plasmă, care salvează bolnavii în stare critică de COVID-19. \nVă mulțumesc. \nSolicit răspuns scris. \n  - 3 -  Gabriela Firea, senator PSD București \nÎntrebare către domnul Sorin Cîmpeanu, ministrul interimar al educației. \nMii de copii ai românilor care s-au întors de la muncă din străinătate s-au înscris la școală în \njudețele țării, dar cei mai mulți dintre ei au dificultăți reale de adaptare și de învățare, generate de \nfaptul că nu vorbesc limba română. Profesorii nu le pot acorda o atenție specială, de aceea acești copii \nnu pot învăța la fel ca și colegii lor. Soluția oferită de stat, de a participa la ore timp de un an, fără a fi \nevaluați, este considerată – și pe bună dreptate – pierdere de timp de către părinți și de către profesori. \nAșadar, vă solicit să ne răspundeți la următoarele întrebări: \nCare este numărul real al elevilor înscriși în anul școlar 2021 – 2022 care anterior au studiat în \nstrăinătate (pe județe și pe clase)? \nCum intenționați să-i sprijiniți pe acești copii și pe familiile lor, având în vedere această mare \ndificultate de a nu cunoaște bine limba română și, deci, de a nu se descurca la școală? \nVă mulțumesc. \nSolicit răspuns scris. \nGabriela Firea, senator PSD București \nCelelalte întrebări și interpelări le depun la secretariat, pentru a da timp și colegilor mei să se adreseze. \nMulțumesc. \nDomnul Vasile Dîncu: \nMulțumim, doamna senator. \nCred că putem să ne descurcăm astăzi, ca toată lumea să vorbească. \nMulțumim. \nÎl invit la microfon pe domnul senator Cosma Dorinel. \nDomnul Dorinel Cosma: \nBună ziua, domnilor vicepreședinți… domnule vicepreședinte, domnilor secretari! \nInterpelare adresată domnului Barna Tánczos, ministrul interimar al mediului, apelor și pădurilor. \nObiectul interpelării: „Stadiul lucrărilor de la barajul de la Vârfu Câmpului”. \nStimate domnule ministru, \nEste  revoltător  că  în  România  anului  2021  există  lucrări  începute  încă  din  anul  1987  și \nnefinalizate până în prezent. Un exemplu elocvent în acest sens este barajul de la Vârfu Câmpului, care \nreprezintă unul dintre cele mai mari proiecte de amenajare hidrologică din nord-estul României și care \nașteaptă să fie finalizat de aproape 34 de ani. Acesta este ritmul în care autoritățile statului român \nconstruiesc barajul cu lacul de acumulare de pe râul Siret, în zona localităților Vârfu Câmpului și \nCândești, din județul Botoșani și Zamostea și Zvoriștea, din județul Suceava. \n  - 4 -  Construirea acestui baraj de pe râul Siret va permite atât alimentarea cu apă a mai multor \nlocalități, cele mai importante fiind localitățile Botoșani și Dorohoi, cât și extinderea sistemelor de \nirigații la nivelul județului Botoșani. \nPrin realizarea acumulării Vârfu Câmpului se mai urmăresc și alte obiective alături de cele \nprecizate mai sus, și anume: asigurarea debitelor pentru realizarea unei microcentrale; asigurarea \nunei  scurgeri  salubre  pe  râul  Jijia,  în  aval  de  Dorohoi,  în  special  în  perioadele  de  secetă;  de \nasemenea, îmbunătățirea condițiilor de calitate a apei pe sectorul aval de la confluența cu râul Sitna, \nprin tranzitarea unor debite de diluții corespunzătoare; asigurarea apei pe sistemele de irigații din \nzonele limitrofe râului Jijia. \nÎnceput în anul 1987, la barajul de la Vârfu Câmpului s-a lucrat efectiv între anii 1987 – 1993, \ndupă care lucrările au căpătat un caracter sporadic, de fiecare dată autoritățile competente invocând \nlipsa de fonduri pentru continuarea lucrărilor. \nPrin urmare, vă rog, domnule ministru, să aveți în vedere alocarea de fonduri pentru finalizarea \nacestei lucrări care este de o importanță crucială pentru locuitorii județului Botoșani. \nAvând  în  vedere  cele  expuse  mai  sus,  vă  adresez  rugămintea  de  a-mi  răspunde  la \nurmătoarele întrebări: \n1. Care sunt fondurile alocate din buget în acest an pentru finalizarea acestei lucrări? \n2. Când preconizați că vor fi finalizate lucrările de la barajul de la Vârfu Câmpului? \nVă solicit răspuns scris și oral. \nVă mulțumesc. \nCu deosebită considerație, Dorinel Cosma, senator AUR Botoșani. \nMulțumesc. \nDomnul Vasile Dîncu: \nVă mulțumim, domnule senator. \nÎl invit la microfon pe domnul senator Maricel Popa, din partea Grupului Partidului Social \nDemocrat. \nDomnul Maricel Popa: \nBună dimineața, domnule președinte! \nStimați colegi, \nAm o întrebare adresată domnului ministru interimar al investițiilor și fondurilor europene, \ndomnului Florin Cîțu, proaspăt demis. \n„Finanțarea Institutului Regional de Medicină Cardiovasculară de la Iași” \nStimate domnule ministru, \n  - 5 -  La începutul acestui an, au fost demarate documentațiile tehnico-economice de investiții pentru \nconstruirea la Iași a unui institut regional de cardiologie. Iașiul este unul dintre cele mai mari centre de \nmedicină  din  țară,  iar  actuala  locație  în  care  funcționează  unitatea  medicală  de  cardiologie  este \nimproprie  asigurării  unui  act  medical  de  calitate,  la  standarde  europene,  așa  cum  merită  și \nbeneficiază… ar trebui să beneficieze locuitorii din Regiunea Nord-Est. \nConform documentației, spitalul va cuprinde un sector de spitalizare și intervenții, investigații \nși explorări funcționale, cu 450 de paturi pentru spitalizarea curentă. Acest sector va cuprinde un \ncompartiment de primiri urgențe, un laborator de radiologie și imagistică, unul de medicină nucleară. \nSecția spitalizare de zi va avea 50 de locuri, urmând a cuprinde și un laborator de analize medicale, \nunul de anatomie patologică, precum și trei săli pentru explorări funcționale. În cadrul acestui spital \nintră  și  un  laborator  de  recuperare,  medicină  fizică  și  balneologie,  dar  și  o  secție  de  chirurgie \ncardiovasculară adulți și copii, un compartiment de cardiologie medicală, dar și unul de prevenție și \nrecuperare cardiovasculară. Costul total estimat al investiției este de aproximativ 300 de milioane de euro. \nMai mult, pentru a fi sigur că proiectul va avea finalitate, am inițiat Proiectul de lege pentru \nasigurarea finanțării  Institutului de Cardiologie de la  Iași,  care, la acest  moment, a primit  votul \nSenatului și urmează să fie pus în dezbatere la Camera Deputaților. \nÎn acest context, vă rog să precizați dacă proiectul de construire a Institutului de Medicină \nCardiovasculară de la Iași are asigurată finanțare prin Programul Național de Redresare și Reziliență \nși, dacă da, ce procent din suma totală poate fi asigurat prin fondurile pe care România urmează să le \nprimească din partea Comisiei Europene. \nSolicit răspuns scris. \nCu deosebită considerație, senator Maricel Popa. \nAm o interpelare, ca să… \nVă mulțumesc. \nDomnul Vasile Dîncu: \n…interpelarea. \nDomnul Maricel Popa: \nAstăzi voi avea o interpelare ministrului dezvoltării, lucrărilor publice și administrației, \ndomnul Cseke Attila. \n„Finanțarea proiectului «Sala Polivalentă „Regina Maria” din Iași»”. \nDomnule ministru, \nIașiul este al doilea oraș ca mărime și populație din țară, după București – peste un milion de \nlocuitori. Cu toate acestea, la acest moment, fosta capitală istorică a Moldovei nu beneficiază de o sală \npolivalentă modernă. O astfel de investiție ar putea dinamiza activitatea sportivă a comunității și ar \n  - 6 -  aduce un plus din punct de vedere economic, ținând cont de posibilitatea atragerii la Iași a unor \ncompetiții sportive de anvergură națională și internațională. \nAcum aproximativ un an și jumătate, consiliul local a aprobat indicatorii tehnico-economici \nși devizul general de construire ale proiectului Sălii Polivalente de la Iași, cu denumirea „Regina \nMaria”, ținând cont: Iașiul în 1916, 1918, 1919 a fost capitala României, iar Regina Maria a avut un \nrol important la Iași. \nRecent, municipalitatea ieșeană a anunțat că proiectul „Sălii Polivalente «Regina Maria»” a \nfost inclus de Compania Națională pentru Investiții pentru finanțare prin subprogramul „Săli de \nsport”. Cu toate acestea, verificând site-ul Companiei Naționale de Investiții, am constatat că acest \nproiect nu se regăsește printre cele de care Iașiul ar putea beneficia în următoarea perioadă în \nsubprogramul menționat anterior. \nDin acest motiv, vă rog să clarificați acest aspect și să precizați când vor fi alocate fondurile \nnecesare pentru demararea investiției pentru Sala Polivalentă de la Iași, un obiectiv major de investiții \nde care orașul trebuie să beneficieze prin fondurile guvernamentale, așa cum în anii trecuți s-a întâmplat la \nCluj, la Craiova și în alte localități cu o comunitate asemănătoare ca mărime și număr de locuitori. \nVă mulțumesc. \nCu deosebită respect, senator Maricel Popa. \nSolicit răspuns scris. \nDomnul Vasile Dîncu: \nMulțumesc, domnule senator. \nÎl invit la cuvânt pe domnul senator Matieș Călin. (Discuții.) \nFacem  o  mică  modificare,  o  invit  la  cuvânt  pe  doamna  senator,  tot  din  partea  Grupului \nPartidului Social Democrat, doamna Ionela-Cristina Breahnă-Pravăț. \nDoamna Ionela-Cristina Breahnă-Pravăț: \nMulțumesc, domnule președinte. \nStimați colegi, \nCu permisiunea dumneavoastră, voi prezenta o scurtă întrebare, pentru început. \nEa este adresată domnului Dan Vîlceanu, ministrul finanțelor publice, și vizează solicitarea de \n„Clarificări privind noua strategie enunțată privind plafonarea contribuțiilor în sănătate”. \nDomnule ministru, \nAți declarat săptămâna aceasta, deși faceți parte dintr-un Guvern deja demis, că sunteți pregătit \nsă  vă  asumați  reformarea  sistemului  de  contribuții  sociale  către  sectorul  sanitar,  prin  plafonarea \nacestora pentru angajații cu venituri peste medie. \n  - 7 -  Ați susținut că nu considerați corect ca un salariat care este foarte bine plătit să plătească… să \nvireze câte 10% din veniturile sale lunare către sănătate, iar un muncitor cu un salariul minim să \nbeneficieze de aceleași servicii medicale, deși contribuie cu o sumă considerabil mai mică la bugetul \nasigurărilor sociale de sănătate, raportată la veniturile încasate. \nAvând în vedere acest derapaj mediatic, vă solicit să-mi transmiteți un draft al acestei reforme \nla  care  ați  făcut  referire,  având  în  vedere  gravitatea  implicațiilor  care  decurg  din  afirmațiile \ndumneavoastră. Care ar trebui să fie serviciile medicale de care ar urma să beneficieze românii? Ați \nținut cont de faptul că și în momentul de față oamenii sunt nevoiți să își achiziționeze singuri seringile, \npastilele din spital și chiar bandajele? \nÎn toate statele civilizate, sistemul public de sănătate este centrat pe ideea solidarității, iar în \nacest sens v-aș întreba de ce nu apelați la solidaritatea spitalelor private de a prelua pacienți bolnavi de \nCOVID, având în vedere că situația este deja tragică, iar românii zac efectiv în corturile din curțile \nspitalelor și mor din lipsa unui pat disponibil? \nÎn încheiere, vă solicit să-mi răspundeți în scris atât pe adresa de e-mail personală, cât și pe \nadresa Grupului senatorial PSD. \nO interpelare adresată domnului ministru Sorin Cîmpeanu, ministrul educației, care vizează \n„Solicitarea unor clarificări privind scandalul burselor de merit pentru elevi”. \nDomnule ministru, \nEducația nu reprezintă doar fundamentul unei societăți, ci și viitorul unei națiuni. O educație \nperformantă nu se mai poate baza în secolul al XXI-lea doar pe devotamentul elevilor și pe dăruirea \nprofesorilor. Sistemul de învățământ are nevoie de o finanțare adecvată și substanțială, nu doar pentru \na progresa, ci mai ales pentru a recupera deficiențele față de statele cu adevărat dezvoltate, iar din acest \npunct de vedere, menținerea burselor de merit la un nivel motivațional este o premisă de la care niciun \nministru sau prim-ministru nu ar trebui să facă rabat. \nEste nedemn și injust să vă prevalați de o propunere a Consiliului Național al Elevilor – care \nviza, în esență și în integralitatea sa, alte aspecte și alte nuanțe – și să preluați, atât în documentele \noficiale, cât și în comunicarea publică, frânturi din dezbaterile cu reprezentanții Consiliului Național al \nElevilor pentru a ciunti intenționat bugetul destinat burselor copiilor. \nEste dezamăgitor pentru miile de elevi din toată țara. Este nedrept să le băgați brațul lung al \nguvernului în buzunare și să le luați banii. Este inadmisibil deja că refuzați mărirea alocațiilor, așa cum \nprevede legea. Elevii își cer drepturile. Considerați că bursele acestora se numesc întâmplător burse de \nmerit? Este meritul lor, al elevilor merituoși că, în detrimentul condițiilor inadecvate în care aceștia \nstudiază, au rezultate deosebite și promovează. \n  - 8 -  Vă solicit, în acest sens, să clarificați de urgență aceste aspecte și să acordați o importanță \nsporită  finanțării  și  acordării  burselor  elevilor  din  România,  cu  rugămintea  de  a-mi  comunica \ndemersurile pe care le-a întreprins ministerul pe care îl coordonați încă, ministerul de resort, în acest \nsens. Vă cer, de asemenea, să faceți eforturi susținute pentru majorarea acestora, a burselor elevilor, nu \npentru diminuarea cuantumului lor. \nÎn încheiere, vă solicit să-mi răspundeți în scris atât pe adresa de e-mail personală, cât și pe \nadresa de e-mail a Grupului senatorial PSD. \nȘi o scurtă, scurtă interpelare, adresată domnului Florin-Vasile Cîțu, încă prim-ministrul României. \nVizează această întrebare „Situația dezastruoasă privind imposibilitatea decontării transportului \nelevilor către școală”. \nDomnule prim-ministru, \nÎn legătură cu acest subiect, vă aduc la cunoștință faptul că, săptămâna ce a trecut, Curtea de \nApel  București  a  decis  să  sesizeze  Curtea  Constituțională  în  privința  Ordonanței  de  urgență  a \nGuvernului  nr.50/2021  referitoare  la  decontarea  navetei  elevilor,  în  procesul  prin  care  Asociația \nelevilor  din  București  și  Ilfov  au  cerut  suspendarea…  cele  două  asociații  au  cerut  suspendarea \nexecutării ordinului de ministru ce stabilește metodologia de decontare a transportului elevilor. \nProblema care a ajuns un subiect fierbinte pe masa judecătorilor nu este una punctuală, ci și una \nregională, chiar și națională. Din cauza faptului că nu există o reglementare clară, unii operatori de \ntransport nu emit abonamente și nu acceptă decontarea biletelor. Astfel, unitățile școlare refuză să \nopereze plățile, iar elevii sunt nevoiți să suporte integral costurile aferente transportului de la domiciliu \nla unitatea de învățământ în care aceștia studiază. În acest scenariu, în condițiile în care se apropie \niarna, dacă nu vor fi luate măsuri urgente pentru asigurarea cadrului legal și a bugetului necesar \ndecontării transportului elevilor, există riscul ca o mare parte dintre elevi să abandoneze școala. \nBineînțeles că acest lucru este o consecință directă și a lucrurilor fantastice pe care le-ați \npromulgat  de-a  lungul  exercitării  mandatului  dumneavoastră  de  prim-ministru  în  procesul  de \ndistrugere a economiei naționale, însă vreau să știți că elevii au nevoie de susținere, nu de supereroi, \ncum vă place să vă autointitulați. \nVă solicit, în acest sens, să bugetați urgent banii necesari și să rectificați cadrul legal. Nu putem \nlăsa copii să meargă pe jos la școală, prin zăpadă și frig. Nu încurajați abandonul școlar! \nÎn încheiere, vă solicit, de asemenea, răspuns scris atât pe adresa de e-mail personală, cât și pe \nadresa de e-mail a Grupului senatorial al Partidului Social Democrat. \nCu considerație, senator PSD de Bacău Cristina Breahnă-Pravăț. \nMulțumesc. \n  - 9 -  Domnul Vasile Dîncu: \nMulțumim, doamna senator. \nÎl invit la cuvânt pe domnul senator Eugen Dogariu. \nÎl invit la microfon pe domnul Eugen Dogariu. Nu-i aici? (Discuții.) \nUrmătorul la cuvânt, domnul Matieș Călin. \nDomnul Călin-Gheorghe Matieș: \nMulțumesc mult, domnule președinte. (Discuții.) \nStimați colegi, \nAm o întrebare către domnul prim-ministru sau fost prim-ministru, domnul Florin Cîțu. \n„Solicitări privind gradul de vaccinare la nivelul Guvernului” \nDomnule prim-ministru demis, \nAți declarat în repetate rânduri că românii sunt vinovați pentru amploarea valului patru al \npandemiei, pentru că au preluat un exemplu de la dumneavoastră și nu s-au vaccinat, nu au respectat \nregulile  impuse  de  Guvern,  deși  aceste  reguli  și  măsuri  n-au  fost  respectate  nici  de  partidul \ndumneavoastră – vă amintiți de cei 5 000 adunați la Romexpo –, nici măcar de președintele țării, \ndomnule prim-ministru, al țării care a eșuat. \nÎn acest sens, vă solicit să-mi răspundeți: câte persoane din întreaga componență a Guvernului \nau  fost  vaccinate,  câți  dintre  consilierii  dumneavoastră,  câți  angajați  din  cadrul  personalului \nSecretariatului General al Guvernului sunt vaccinați și câți secretari de stat, din totalul acestora? \nȘi vreau să vă spun, domnule prim-ministru, că nu este vina poporului. Ca și în viață, când un \nprodus nu este prezentat cum trebuie, nici nu se vinde. La fel, dumneavoastră nu ați prezentat cum trebuie! \nÎn încheiere, vă solicit să luați act de problemele expuse mai sus și să-mi răspundeți în scris \nla adresa de e-mail matiescalin@yahoo.ro, precum și la adresa Grupului senatorial al Partidului \nSocial Democrat. \nVă mulțumesc. \nO interpelare către domnul Lucian Bode, ministrul afacerilor interne. \n„Cu ce sumă a fost amendat domnul președinte Klaus Werner Iohannis pentru nepurtarea măștii \nde protecție la Congresul PNL?” \nDomnule ministru, \nAvând în vedere că președintele României a fost surprins la Congresul PNL în apropierea \nprim-ministrului României și președintelui Camerei Deputaților fără să poarte mască și având în \nvedere că aceasta era obligatorie pentru orice eveniment desfășurat în interior – și mai ales că au \nparticipat 5 000 de persoane –, domnule ministru, vă solicit să-mi răspundeți la următoarele întrebări: \n  - 10 -  -  A  fost  amendat  cetățeanul  Klaus  Werner  Iohannis  pentru  nepurtarea  măștii  în  cadrul \nparticipării acestuia la Congresul PNL, având în vedere că s-a desfășurat într-un spațiu închis, alături \nde alți 5 000 de cetățeni care și ei, la rândul lor, au încălcat legea? \n- Având în vedere că președintele nu a purtat mască de protecție, deși era flancat de prim-ministru \nși de președintele Camerei Deputaților, putem afirma că a fost în pericol siguranța națională a țării? \nÎn încheiere, vă solicit să luați act de problemele expuse mai sus și să-mi răspundeți atât oral, \ncât  și  în  scris la adresa de e-mail  matiescalin@yahoo.ro, cât  și  la  adresa  Grupului senatorial  al \nPartidului Social Democrat. \nVă mulțumesc. \nDomnul Vasile Dîncu: \nVă mulțumim, domnule senator. \nO invit la cuvânt pe doamna Diana Iovanovici-Șoșoacă. \nDoamna Diana Iovanovici-Șoșoacă: \nMulțumesc, domnule președinte. \nÎntrebarea mea este adresată – mă rog, atâta cât poate fi numit prim-ministru al României, că \nnimeni din Guvern nu mai e, la acest moment România e neguvernată – domnului Florin-Vasile Cîțu, \nprim-ministrul României, domnului ministru Attila Cseke, Ministerul Sănătății, domnului ministru \nLucian Nicolae Bode, Ministerul Afacerilor Interne, domnului Sorin Mihai Cîmpeanu, Ministerul \nEducației, doamnei Raluca Turcan, Ministerul Muncii și Protecției Sociale, doamnei Renate Weber, \nAvocatul  Poporului,  domnului  Csaba  Ferenc  Asztalos,  Consiliul  Național  pentru  Combaterea \nDiscriminării, domnului Dantes-Nicolae Bratu, de la Inspecția Muncii. \nObiectul întrebării: „Baza legală a condiționării locului de muncă de efectuarea vaccinării \nanti-COVID-19”. \nStimate doamne, \nStimați domni, \nÎncă înainte de apariția OUG nr.68/2021 cu privire la adoptarea unor măsuri pentru punerea în \naplicare a cadrului european pentru eliberarea, verificarea și acceptarea certificatului digital al Uniunii \nEuropene privind COVID pentru a facilita libera circulație pe durata pandemiei de COVID-19, angajatorii \nromâni au amenințat angajații, în toate domeniile, că în cazul refuzului vaccinării anti-COVID, aceștia \nvor fi demiși sau li se va suspenda contractul de muncă pe perioadă nedeterminată, până când vor \naccepta vaccinarea. În cazul în care vor alege testarea, aceasta va fi realizată pe cheltuială proprie. \nAsistăm  de  câteva  luni  la  cele  mai  mari  presiuni,  abuzuri,  restricționări,  condiționări  ale \nlocurilor de muncă de un act medical. Nenumărate persoane lipsite de posibilități financiare au cedat \npresiunilor angajatorilor și s-au vaccinat împotriva voinței lor, în caz contrar, pierzându-și locul de \n  - 11 -  muncă. Altele au ales să demisioneze, mai ales în sistemul sanitar, unde și așa este deficit de personal. \nProfesorii nu au avut încotro și s-au vaccinat în proporție de peste 60%, neputând suporta costurile \ntestării COVID săptămânal sau bisăptămânal, deși mulți aveau contraindicații. Niciun cadru medical \nnu le-a expus efectele adverse posibile și nici nu li s-a prezentat numărul de telefon la care să anunțe \nefectele adverse, încălcând prevederile Legii nr.46/2003 și ale Convenției de la Oviedo. Mai mult, \ndiscutăm despre vaccinuri în fază experimentală, astfel că se încalcă Codul de la Nüremberg. Este \nnevoie de aplicarea dozei a treia, a patra etcetera, pentru a te putea lupta cu pandemia. \nÎn condițiile în care locul de muncă a fost condiționat de vaccinarea anti-COVID, fie prin \nobligativitate directă, fie indirectă, vă solicit să-mi răspundeți la următoarele întrebări: \n1. Care este baza legală prin care este condiționată păstrarea locului de muncă de vaccinarea \nanti-COVID sau orice act medical? \n2. Care este baza legală prin care este încălcat dreptul la confidențialitatea stării de sănătate și a \nactelor medicale pe care orice persoană alege sau nu să le efectueze? De când starea de sănătate poate \nfi expusă public, în baza căror dispoziții legale? \n3. Care este baza legală prin care o persoană care nu este operator de date cu caracter personal \nare dreptul să verifice acte confidențiale cu privire la starea de sănătate și să le prelucreze? \n4. Câte doze de vaccin anti-COVID-19 vor fi necesare pentru ca un cetățean român să-și \npăstreze locul de muncă? \n5. Câte controale s-au realizat cu privire la aceste încălcări de drepturi și libertăți? \n6. Care sunt sancțiunile aplicate angajaților de către autorități cu privire la aspectele invocate? \n7. Care sunt rezultatele acestor controale și care sunt măsurile impuse de autorități, astfel încât \nastfel de încălcări flagrante ale drepturilor fundamentale să nu mai existe? \n8. Ce despăgubiri au primit angajații? \n9. Care este motivul pentru care testarea nu este gratuită, având în vedere că discutăm de \npolitici de sănătate publică în vreme de pandemie și grija Guvernului față de popor, pe care o afișează \ncu obstinație doar în privința vaccinării? \n10. Care sunt soluțiile propuse pentru a nu mai exista condiționarea păstrării locului de muncă \nde un act medical, respectiv vaccinarea anti-COVID-19, testare, trecere prin boală? \n11. Care sunt procentele de demisii, concedieri și suspendări ale contractelor de muncă din \ncauza problemelor invocate? \n12. În cazul în care personalul medical nevaccinat va fi demis sau va demisiona, mai ales \nraportat  la deficitul  de personal  medical,  care  sunt măsurile pe care le aveți în  vedere pentru a \ncontracara un și mai mare deficit de personal? \nVă mulțumesc. \n  - 12 -  Solicit răspuns scris și oral. \nSenator neafiliat, Diana Iovanovici-Șoșoacă \nÎmi permiteți și interpelarea? \nDomnul Vasile Dîncu: \nDa, da. \nDoamna Diana Iovanovici-Șoșoacă: \nVă mulțumesc frumos. \nInterpelarea este adresată domnului Florin-Vasile Cîțu, prim-ministrul României, domnului \nAttila Cseke, Ministerul Sănătății. \nObiectul interpelării: „Situația sistemului de sănătate din România”. \nStimați domni miniștri, \nÎn cazul României, criza pandemică coronavirus a evidențiat faptul că – în principal, toate țările, \ndar în special România – nu a fost deloc pregătită să facă față unei astfel de situații. Pentru aceasta, \ntrebuie ca procentul de la buget care trebuie alocat sănătății chiar să fie disponibilizat în acest sens, \nîntr-o strategie unică și bine pusă la punct, să se realizeze spitale, unități sanitare, industrie farmaceutică, \nsistem de distribuție a medicamentelor, existență în preocupare a ideii de a dispune sau a procura \naparatură medicală și instrumentar care să facă posibilă lupta împotriva unei asemenea evoluții cum \neste cea a COVID-19. În domeniul sănătății sunt importante atât infrastructura specifică acestui domeniu \nși dotările care există, dar și stocurile care se creează (mai ales cu medicamente deficitare, cu medicamente \ncare sunt de strică urgență sau cu posibile medicamente în cazul apariției unor noi epidemii). \nEvoluția pandemiei a arătat, ca în cazul multor alte pandemii, că apar alte tulpini. Ar fi fost \nnormal să existe multe autopsii, pe baza cărora specialiștii să poată să identifice și să descopere efectul \npe care îl are acest virus asupra unor comorbidități, în cazul în care are loc și infectarea cu acest nou \nvirus. Aceasta ar fi ajutat la gândirea și completarea schemelor de tratament ale persoanelor suferinde \nsau ale unor cazuri de posibilă infectare cu coronavirus, așa încât să se treacă de la tratamentele \ncurative la cele preventive, care să ocolească, pe cât posibil, apariția îmbolnăvirilor. \nUniunea Europeană va acorda sprijin financiar țărilor membre în funcție de efectul pe care l-a \navut această criză sanitară asupra evoluției economico-sociale din fiecare țară. \nAm trecut printr-o vacanță de vară de peste trei luni, în care președintele vostru a anunțat că am \nînvins pandemia. Apoi s-a anunțat că va veni valul patru. Nimeni nu a solicitat accesarea fondurilor \neuropene  pentru  a  extinde  paturile  ATI,  nu  a  achiziționat  tratamentul  cu  anticorpi  monoclonali, \nArbidolul se aduce ilegal, pentru că nimeni nu-l aprobă, tratamente anti-COVID nu sunt folosite și nici \nachiziționate de Guvern, antiviralele nu sunt folosite, nu s-a adus aparatură medicală etcetera. \n  - 13 -  Fostul președinte al Casei Naționale de Sănătate (CNAS), chirurgul Lucian Duță, a lansat o \nserie de acuzații foarte dure la adresa autorităților responsabile cu pandemia. \nToată vara s-a jucat golf și nimeni nu s-a pregătit de valul patru. Nu s-au făcut achiziții de \nmedicamente pentru tratarea bolnavilor de COVID, pentru că Guvernul s-a gândit că are vaccinuri și a \nspus că a învins pandemia. Oamenii au înțeles că vaccinarea înseamnă mici și bere, libertate, circulație \nîn străinătate, loterie. În niciun caz – sănătate. Când au existat efecte adverse și decese post-vaccinare, \nnimeni nu a explicat oamenilor care sunt riscurile. Când testele COVID au fost fals pozitive și fals \nnegative, s-a ascuns gunoiul sub preș. \nAcum  se  dă  vina  pe  nevaccinați  și  influenceri,  fără  să  se  menționeze  că  vaccinații  se \nîmbolnăvesc și transmit boala. Nevaccinații sunt și ei români, se îmbolnăvesc și mor la fel ca și vaccinații. \nDoctorul Lucian Duță a menționat adevărul din spitale, adevăr pe care cei mai mulți îl ascund. \nAcesta este: \n„- Nu există tratamente în spitale. \n- Nu se asigură testare gratuită în masă și nici nu se izolează pacienții vaccinați, dar care \nsunt contacți. Ei devin vector de transmisie a bolii, la fel ca nevaccinații, dacă nu sunt izolați. Și, \nda, medicii tac! \n- Poate că pot fi de acord cu faptul că așa-numitul vaccin e bun. Dar cu o singură condiție, și \nanume să spunem adevărul: vă dăm acest produs în ipoteza că veți face o formă acceptabilă de boală. \nDar veți fi contagioși, veți putea transmite boala, ar trebui să fiți izolați, dacă deveniți pozitivi (la fel \nca nevaccinații), iar efectele adverse pe termen mediu și lung sunt necunoscute, iar responsabilitatea \ne a voastră. Pentru că, bineînțeles, doar plătiți, dar riscurile sunt la voi. Dar, sigur, pe termen scurt, \nnu muriți. E OK și așa! \n- Imunitatea dobândită în urma infectării este mai solidă decât cea prin vaccinare. Pentru că \nstructura anticorpilor este mai complexă – organismul ia contact cu toată structura virusului, nu numai \ncu antigene specific proteinei Spike, așa cum se întâmplă în cazul vaccinului. \n- Pacienții infectați pot fi tratați foarte bine, dacă sunt depistați în primele zile. Ceea ce înseamnă \ncă, dacă testezi și tratezi eficient, vei avea oameni imunizați natural, iar mortalitatea ar fi foarte mică. \n- Tratamentul pentru COVID există, dar ni se ascunde. Sclavii nu trebuie să știe asta sau li se \nspune că este scump și nu este pentru ei. \n- Vaccinul nu este singura variantă pentru a fi oprită pandemia. Odată ce ești infectat, poți fi tratat \neficient printr-o singură perfuzie și pleci acasă. În 24 de ore nu mai ai nimic. Iar organismul își va sintetiza \nimunitate pentru toate formele de virus timp de cel puțin un an. Este vorba de anticorpii monoclonali. \n  - 14 -  - Ni s-a spus că, dacă ne vaccinăm, vom reveni la o viață normală. Fals: cei vaccinați transmit \nboala la fel ca cei nevaccinați. Adică sunt la fel de periculoși pentru societate ca cei nevaccinați. Cu \nalte cuvinte, contacții vaccinați ar trebui să stea în carantină la fel ca cei nevaccinați. \n- Există efecte secundare ale vaccinului. Pe termen scurt, aceste efecte sunt prezente uneori, \nchiar dacă sunt negate (unele chiar fatale). Pe termen mediu și lung, efectele sunt necunoscute. \n- Vă administrați tratamente pe ascuns! – acuze aduse politicienilor.” \nAceasta este declarația domnului doctor Lucian Duță. \nRaportul UK PHE Vaccine Surveillance menționează că populația vaccinată complet, cu \nvârsta între 40 și 70 de ani a pierdut deja 40% din capacitatea sistemului imunitar. Aceasta continuă \nsă scadă săptămânal cu 5%. \nChildrenʼs Health Defence Europe, 23 septembrie 2021: „Accidentele vasculare sunt reale și \nsănătatea copiilor este cea mai importantă.” \nConform dr. Mike Yeadon, fost vicepreședinte și director științific la Pfizer Global R&D, \nvaccinurile ARNm au probabilitatea de 50 de ori mai mare de a produce decese la copii în comparație \ncu COVID. În câteva luni, vaccinul COVID a generat deja mai multe decese și boli decât toate \nvaccinurile la un loc pe o perioadă de 20 de ani. \nDeciziile oarbe ale FDA, ale Agenției Europene a Medicamentelor și ale guvernelor au produs \nmorți  inutile  în  rândul  adolescenților  și  tinerilor.  În  cazul  lor,  balanța  beneficiu  –  risc  este  clar \nnegativă, pentru că ei nu mor de COVID și nici nu transmit boala. Se spune că miocarditele nu sunt \ngrave… Este o afectare a inimii care lasă sechele grave și numeroși pacienți vor muri în următorii cinci \nani. Acum câteva săptămâni, la Bousval, în Belgia, un nou-născut al unei mame care s-a vaccinat a \nfăcut o tromboză la trei zile după naștere, cu afectare cerebrală gravă. Doctorii au afirmat că accidentul \nnu este în legătură cu vaccinul, care este sigur și eficient. Cazul nu a fost raportat. \nTot acest dezastru, toate victimele de până acum și cele viitoare sunt consecința tuturor celor \ncare refuză să vadă realitatea așa cum este, pentru că este în joc cariera lor, reputația lor, credibilitatea \nlor și mai ales culpabilitatea lor inconștientă. \nSenta Depuydt, mamă și jurnalistă, președinte la CHD Europe. \nAvând în vedere toate aceste aspecte, precum și multe altele pe care nu le-am expus, dar de \ncare aveți cunoștință, vă solicit să-mi comunicați ce acțiuni ați întreprins pe perioada vacanței de vară, \ncând ați învins pandemia, pentru a întâmpina valul patru de COVID? Care sunt fondurile accesate de la \nUniunea Europeană pentru a ajuta sistemul sanitar din România, în condițiile în care se anunța valul \npatru? Care sunt tratamentele achiziționate pentru COVID-19? Care sunt echipamentele medicale \nachiziționate pentru a vă pregăti de valul patru? Care sunt cercetările și rapoartele cu privire la \nCOVID-19?  Care  este  motivul  pentru  nu  ați  achiziționat  tratamentul  cu  anticorpi  monoclonali, \n  - 15 -  Arbidol, Tocilizumab etcetera? Care este motivul pentru care nu achiziționați butelii de oxigen de la \nOltchim Râmnicu Vâlcea? Care este motivul pentru care Institutul „Cantacuzino” nu produce Polidin \nși Cantastim și nu este implicat în eradicarea pandemiei COVID-19? Care este motivul pentru care \n„Antibiotice” Iași și Cluj nu produc medicamente pentru tratarea COVID-19? Care este motivul pentru \ncare nu faceți nimic pentru români și acceptați ca sistemul sanitar să clacheze? \nVă mulțumesc. \nSolicit răspuns scris și oral. \nSenator neafiliat Diana Iovanovici-Șoșoacă \nDomnul Vasile Dîncu: \nVă mulțumesc, doamna senator. \nDoamna Diana Iovanovici-Șoșoacă: \nȘi eu vă mulțumesc mult. \nDomnul Vasile Dîncu: \nStimați colegi, \nDau citire listei senatorilor care au depus întrebări și interpelări în scris. \nLa secțiunea de întrebări, avem următorii colegi care au depus întrebări în scris: Florian Bodog \n– pentru Ministerul Sănătății, Laura Georgescu – pentru Ministerul Educației, Genoiu Mihail – pentru \ndomnul prim-ministru, Gabriel Mutu – pentru prim-ministrul României, Ion Mocioalcă – pentru \nprim-ministru,  Departamentul  pentru  Situații  de  Urgență,  Mirea  Siminica  –  pentru  Ministerul \nFinanțelor și o întrebare pentru Ministerul Justiției, Vasile Dîncu – pentru ministrul mediului, apelor și \npădurilor, domnul Ion Prioteasa – pentru prim-ministru, domnul Sorin-Ioan Bumb – pentru Ministerul \nEducației,  Ministerul  Dezvoltării  și  Administrației,  Ministerul  Transporturilor  și  Infrastructurii, \nMinisterul Educației, din nou, pentru Ministerul Energiei, pentru Ministerul Culturii, pentru Ministerul \nTransporturilor și Infrastructurii, din nou, pentru Ministerul Culturii, pentru Ministerul Sănătății și \npentru Ministerul Mediului, Apelor și Pădurilor, doamna Raluca-Gabriela Ioan – pentru Ministerul \nSănătății  două  întrebări…  trei  întrebări  pentru  Ministerul  Sănătății  și  încă  una  pentru  Ministerul \nInvestițiilor și Proiectelor Europene, încă o întrebare, tot din partea doamnei senator, pentru Ministerul \nSănătății  și  Ministerul  Investițiilor  și  Proiectelor  Europene,  doamna  Nicoleta  Pauliuc  –  pentru \nAutoritatea de Supraveghere Financiară și pentru Ministerul Sănătății, domnul Nicolae Neagu – pentru \nMinisterul Energiei, Ministerul Finanțelor, Ministerul Transporturilor și Infrastructurii, domnul Radu \nMihail Mihai – pentru  Ministerul Afacerilor Externe, domnul Marius Bodea  – pentru Ministerul \nDezvoltării, Lucrărilor Publice și Administrației și pentru Ministerul Finanțelor Publice, Andrei \nHangan – pentru Ministerul Sănătății, Ministerul Mediului, Apelor și Pădurilor, doamna  Rodica \nBoancă – pentru Ministerul Educației. \n  - 16 -  Senatorii și deputații care în sesiunea de astăzi, 13 octombrie 2021, au depus interpelări în \nscris: doamna Laura Georgescu – pentru Ministerul Muncii și Protecției Sociale, domnul Gabriel Mutu \n–  pentru  Ministerul  Educației,  domnul  senator  Leonard  Azamfirei  –  pentru  Ministerul  Sănătății, \ndomnul Călin Matieș – pentru Ministerul Sănătății și pentru vicepremier, apoi domnul Sorin-Ioan \nBumb – pentru Ministerul Culturii și Ministerul Energiei, domnul Gabriel-Cristinel Berea – pentru \nMinisterul Afacerilor Interne, doamna Rodica Boancă – pentru Ministerul Educației. \nStimați colegi, \nDeclar închisă sesiunea de întrebări și interpelări de astăzi. \n* \nConform programului aprobat, continuăm cu sesiunea consacrată declarațiilor politice, timpul \nalocat pentru prezentarea acestora fiind de 60 de minute, repartizat pe grupuri parlamentare conform \nponderii acestora. \nDau cuvântul domnului Maricel Popa. \nDomnul Maricel Popa: \nDomnule președinte, \nStimați colegi, \n„Demagogia și ipocrizia PNL-iste nu au limite!” \nAm văzut zilele trecute o declarație care m-a revoltat peste măsură. Premierul demis de Parlament \npentru incompetența cu care a guvernat România a atacat în mod josnic primarii social-democrați. Pentru \na justifica o alocare de fonduri pe criterii strict politice, Florin Cîțu a dat vina pe aleșii locali ai PSD-ului. \nEste o încercare patetică a celui mai slab premier din istoria României de a masca ceea ce și \nun copil poate să vadă: a dat banii doar către primarii PNL-ului și UDMR-ului, ignorând, cu bună \nștiință, românii care au ales primari de altă culoare politică. Este o nedreptate pe care doar justiția \no mai poate îndrepta. \nCum să spui că primarii social-democrați, cei mai mulți din țară, sunt de vină că tu, din birou, \ndai bani doar pe criterii politice? Tu știi că, spre deosebire de tine, care te-ai cocoțat pe funcții prin \njocuri de culise, primarii sunt aleși direct de români să le reprezinte interesele? Știi că, spre deosebire \nde tine, care stai și dai directive din birou, ei discută zilnic cu oamenii și încearcă să le rezolve \nproblemele? Probleme cu care se confruntă zi de zi din cauza Guvernului de dreapta PNL și USR. \nÎnsuși modul în care pune problema cel mai slab premier din istoria României este eronat. Tu, \npremier, nu dai din banii tăi la primari, aloci fonduri publice pentru români indiferent de cine e la \nconducerea unei primării. Primarul este veriga dintre tine și români, pentru ca fondurile publice să fie \ncheltuite unde este nevoie mai mare într-o comunitate. Și cine să știe cel mai bine care sunt nevoile \nunei comunități, dacă nu primarul, cel în care membrii comunității și-au pus încredere și speranță? \n  - 17 -  Un primar social-democrat din Iași, cu multe mandate în spate, mi-a spus că pentru prima \ndată regretă că este primar al comunei, din cauza situației disperate în care l-a adus Florin Cîțu. Alții \nau fost nevoiți să renunțe la proiecte europene din cauză că, sistematic, în ultimii doi ani, primarii \nsocial-democrați au fost ignorați de guvernele de dreapta și au primit fonduri insuficiente sau chiar nu \nau primit nimic. Lipsa fondurilor pentru cofinanțarea proiectelor a blocat investițiile în comunități, \ninclusiv cu fonduri nerambursabile. \nCât de demagog, cât de ipocrit poți să fii, încât de doi ani să nu aloci fonduri către comunitățile \nconduse de aleșii social-democrați și apoi tu, mare premier, să vii și să spui că e vina lor că nu au bani?! \nSă nu uităm cine face aceste acuzații: omul care a făcut închisoare în Statele Unite ale Americii \npentru că a condus beat, premierul care a fost dat jos de Parlament cu cele mai multe voturi din istoria \npostdecembristă a României, cel care a condus țara într-o prăpastie din punct de vedere economic, \nsocial și, poate cel mai important în această perioadă de pandemie, din punct de vedere medical. \nDin păcate pentru noi toți, mandatul de premier al lui Florin Cîțu va rămâne drept o mare pată \nneagră în istoria poporului român. \nVă mulțumesc. \nDomnul Vasile Dîncu: \nVă mulțumim, domnule senator. \nÎl invit la microfon în continuare pe domnul senator Sorin Lavric. \nDomnul Sorin Lavric: \nMulțumesc, domnule președinte. \nTitlul declarației mele politice de astăzi este „Deținuta Galina Răduleanu”. \nS-a născut pe 9 martie 1933 în comuna Răduleni, județul Soroca, Basarabia. Cu greu se poate \nspune că a avut copilărie, din cauza chinuitoarelor refugii prin care a trecut în 1940 și 1944, pentru ca \nîn adolescență, la 17 ani, să fie exmatriculată din clasa a X-a a Liceului „Gheorghe Lazăr”. Motivul? O \ncolegă, furându-i carnețelul în care își notase gânduri despre ora de limba română, în cursul căreia \nelevii studiau biografia lui Stalin, l-a predat directoarei. \nGalina Răduleanu va face liceul la seral, apoi se va înscrie la Facultatea de Medicină din Cluj, \npe care o va absolvi în 1958. În septembrie 1960, medic de țară fiind, este arestată chiar în cabinetul \ndispensar al comunei Poiana Mărului. Cauza? Era fiica unui preot a cărui vădită atitudine creștină \nfusese însoțită de necuvenite izbucniri antibolșevice. \nLa percheziție i se vor ridica caietele în care spunea negru pe alb ce crede despre regim. Va fi \ncondamnată la șapte ani de închisoare sub acuzația că purtase „discuții dușmănoase” cu tatăl ei. \nÎntre 1960 și 1964 va fi închisă la Uranus, Jilava, Arad și Oradea. Acolo va afla fața nevăzută a \nființei umane, dar mai ales îl va descoperi pe Dumnezeu. \n  - 18 -  De-a lungul celor patru ani de detenție, lipsa aerului din celule îi va fi un veritabil supliciu. \nChinuitoarea hipoxie o va descrie în cartea de memorii intitulată „Repetiție la moarte… din spatele \ngratiilor”. Citez: „Atmosfera devenise irespirabilă din toate punctele de vedere, atât la figurat, dar mai \nales la propriu. Vremea se încălzise și firul de aer care ne venea de pe coridor era total insuficient, mai \nales noaptea. Ca să pot respira, îmi așterneam paltonul și cojocelul pe jos, pe ciment, mă așezam pe el \nși stăteam cu nasul lipit de crăpătura de jos a ușii, singurul loc pe unde venea o dâră de aer rece. Chinul \nacesta era o nimica toată pe lângă ceea ce mi se povestise. În Rahova, de exemplu, erau celule la \nsubsol, ermetic închise, fără nicio comunicare cu exteriorul. Singura aerisire consta în deschisul ușii, \nlucru făcut cu intermitență. Dacă erai supus unui regim «special», te obligau să dormi în patul de sus, \nchiar dacă erai singur în celulă. Uneori, în spațiul pentru doi erau patru oameni, iar bătăile lor furioase \nîn ușă cerând aer se auzeau pe tot culoarul.” \nÎn ciuda privațiunilor în închisoare, Galina Răduleanu va cunoaște starea exaltată a trăirii mistice: \n„Treptat am intrat într-o viață minunată, nevăzută și adevărată. O viață a sufletului, bogată, intensă. O! \nmult mai intensă decât cea pe care am dus-o ulterior în lumea exterioară. Ca într-o oglindă concavă, \nmă aflam mereu în centrul de convergență al razelor. Într-o totală libertate colindam munții și ascultam \nmelodii. Versurile diferiților poeți izvorau din mine, ca o creație proprie, descifram probleme filozofice \nși, mai ales, vorbeam cu Dumnezeu. Nu găsesc alt cuvânt ca să exprim profunda comunicare cu El.” \nEliberată  în  septembrie  1964,  se  va  specializa  în  psihiatrie  la  spitalele  Săroca,  Pucioasa, \nPăclișa, Titan și Obregia. Spusele tatălui ei – „Țara asta are un rost în lume, pe care, indiferent de \npiedicile ce i se pun, și-l va îndeplini” i-au fost îndreptar de conduită de-a lungul vieții. \nDe la Galina Răduleanu am învățat că, dacă în anii 1950 oamenilor li se omora trupul, astăzi \ncrima este mult mai subtilă: ți se omoară de-a dreptul sufletul. Oare câtora dintre noi li s-au deschis \nochii asupra acestui crud adevăr, acela că trăim cu un suflet mort? \nSunt mândru ca, sub cupola Senatului României, să pronunț numele doamnei Galina Răduleanu. \nVă mulțumesc. \nSorin Lavric, senator AUR \nDomnul Vasile Dîncu: \nMulțumim, domnule senator. \nÎl invit la microfon pe… o invit la microfon pe doamna… îl invit la microfon pe domnul \nCălin Matieș. \nVă rog, domnule senator, scoateți-ne din impas. \nDomnul Călin-Gheorghe Matieș: \nMulțumesc mult, domnule președinte. \nStimați colegi, \n  - 19 -  În declarația politică de astăzi vreau să spun despre: „Coaliția austerității de dreapta lasă elevii \ndin județul Alba pe jos și fără bănci în clase”. \nCoaliția austerității condusă de Partidul Național Liberal și Uniunea Salvați România nu doar \ncă a declarat în 2020 că nu vor considera educația o prioritate pentru guvernul lor, dar, din păcate, s-au \nși ținut de cuvânt cu aceste declarații. \nV-am  adus  la  cunoștință,  în  repetate  rânduri,  situația  precară  în  care  se  regăsește \nînvățământul din județul Alba, mai ales în zona de munte, unde în decursul verii au existat și niște \ninundații fără precedent. \nÎn urma acestor dezastre naturale nu au suferit doar oamenii simpli, care au fost batjocoriți \nde Guvern și de Consiliul Județean Alba prin modul în care s-au acordat ajutoarele sau, mai \ndegrabă, lipsa acestora. Deși au avut la dispoziție aproximativ două luni pentru a aproba banii \nnecesari pentru renovarea școlilor afectate de viiturile de vară și consilierii județeni ai Partidului \nSocial Democrat, colegii mei, au solicitat în nenumărate rânduri președintelui Ioan Dumitrel să \ndemareze lucrările și achizițiile astfel încât toți copiii să poată să înceapă școala într-un mod \ncivilizat – ce credeți? –, nu s-a întâmplat nimic. \nStimați colegi, \nMă cunoașteți deja de aproximativ un an și știți că nu pot sta deoparte atunci când văd o \nnedreptate, mai ales atunci când la mijloc sunt viețile unor copii nevinovați. Cu sprijinul unor profesori \ndin Alba Iulia, voi merge mâine să donez mai multe bănci și mobilier școlar pentru elevii din Sohodol, \ndin Munții Apuseni. În scurt timp sper să ajungem și la Ocoliș, unde sunt elevi care se află în aceleași situații. \nNu știu dacă vă puteți imagina că acum, în secolul XXI, în România, un stat al Uniunii \nEuropene, la câteva ore de Viena – voiam să-i aduc aminte unui coleg de-al meu din Alba –, copiii \nromâni merg la școală să învețe stând pe jos sau în picioare. \nDomnilor guvernanți, \nEducația nu este doar o lozincă electorală, educația este fundamentul oricărui stat civilizat și \ndezvoltat, prioritizarea ei fiind diferența dintre bunăstare și un stat eșuat, așa cum arată România în prezent. \nÎn  încheiere,  vă  solicit  să  demarați  de  urgență  reglementarea  decontării  transportului \nelevilor, să măriți bursele de merit și să asigurați accesul elevilor la școală în mod fizic și în \ncondiții de siguranță deplină! \nCu  respect  pentru  români,  senator  PSD  Alba,  Călin  Matieș  Gheorghe,  Circumscripția \nelectorală nr.1 Alba. \nVă mulțumesc din suflet. \nDomnul Vasile Dîncu: \nMulțumim, domnule senator. \nInvit în continuare la microfon pe domnul senator Mircea Dăneasă. \n  - 20 -  Domnul Mircea Dăneasă: \nVă mulțumesc, domnule președinte. \nStimați colegi, \nGlobalismul, prin ideologia sa, nu are niciun interes să exprime în noțiuni clare stări de fapt și \nintenții ce ar putea fi contracarate în mod obiectiv de țările pe care agenda globalismului și-a propus să \nle subordoneze scopului propriu, scop nedeclarat încă, acela de guvernanță mondială. \nPentru clarificarea intenționalității spre care tinde politica globalistă, politică ce deja a prins și \nprinde contur tot mai accentuat, se impune în mod imperios necesitatea unei distincții clare între ceea \nce  reprezintă  capitalismul  internaționalist  clasic  și  capitalismul  transnațional  pe  care  vectorii \nglobalismului doresc să-l impună mai presus de interesele proprii ale fiecărei națiuni în parte. \nInteresele  proprii  fiecărei  națiuni  trebuie  să  identifice  acel  numitor  comun  de  plusvaloare \nadăugată pentru fiecare țară guvernată în mod specific, în interesul fiecărui popor. \nDivergența dintre interesul fiecărui popor în parte și interesul guvernanței globaliste devine azi, \nmai mult decât oricând, o mare temă de dezbatere interdisciplinară, temă la care trebuie să chemăm toate \npopoarele lumii pentru un proiect de mare importanță, ce vizează nu mai puțin decât destinul omenirii. \nAceastă declarație politică nu este decât enunțul pentru o provocare la analiză și discuții ce \ndepășesc  sfera  de  interes  a  unui  partid,  însă  se  integrează  cu  necesitate  în  sfera  de  interes  a \nperspectivelor de viitor ale umanității. \nVă mulțumesc și propun să construim un grup de discuții pe această problemă, mai ales în \nsituația în care capitalul de stat al României a fost deteriorat până la apropierea de inexistență, până la \napropierea de zero, de partidele care au transferat proprietatea publică a statului în proprietatea privată, \nproprietate  privată  ce  nu  va  putea  construi  niciodată  autostrăzi,  proprietate  ce  nu  va  putea  face \nniciodată investiții, nu va putea și nu va face, chiar dacă va putea, investiții de interes public, întrucât \ncapitalul privat este pus în slujba obținerii profitului, versus capitalul public, care e pus să funcționeze \nîn slujba rezolvării intereselor unui popor. \nVă  mulțumesc  și  vă  provoc  la  o  dezbatere  transpartinică  pe  această  temă  majoră,  care \ngenerează efecte cum sunt cele cu care ne confruntăm astăzi: criză economică, criză de sănătate, criză \npolitică, criză de hrană și criză de orice. \nVă mulțumesc. \nDomnul Vasile Dîncu: \nVă mulțumim, domnule senator. \nÎl invit la microfon pe domnul Nicușor Cionoiu, din partea Grupului Partidului Social Democrat. \nDomnul Nicușor Cionoiu: \nMulțumesc, domnule președinte. \nDeclarația mea politică are ca titlu „Potențialul de dezvoltare pentru județul Călărași. Nevoia \nstabilirii unui parteneriat real public-privat”. \n  - 21 -  Domnule președinte, \nDoamnelor și domnilor senatori, \nA venit vremea ca județul Călărași să fructifice din plin avantajele competitive pe care le are: \npoziția geografică a județului, la granița cu Bulgaria, existența a două porturi la Dunăre, atractivitatea \nturistică asemănătoare celei din Delta Dunării, dar și amplasarea strategică la numai 100 km de \nBucurești și de Constanța. \nAvem 5 088 de kilometri pătrați și o populație de 308 655 de locuitori. 38,45% din călărășeni \ntrăiesc în mediul urban, restul de 61,55% – în cele 50 de comune din mediul rural. \nÎn  ciuda  potențialului  uriaș  pe  care-l  are  Călărașiul,  are  al  cincilea  cel  mai  mic PIB  din \nRomânia, după Covasna, Sălaj, Mehedinți și Tulcea. \nO analiză comparativă a vieții economice din zona urbană și rurală ne arată că cea mai mare \nparte a agenților economici sunt localizați în mediul urban, în general în Călărași și în Oltenița. \nDin punct de vedere al cifrei de afaceri cumulate, orașele care se remarcă sunt Călărași și \nOltenița, iar ca și comune, să spunem, Chirnogi și Dragalina. \nDezvoltarea mediului de afaceri poate fi potențată prin creșterea infrastructurii adecvate pentru \nsusținerea  afacerilor:  acces  la  utilități,  transport  intermodal,  parcuri  tehnologice  și  poate  cel  mai \nimportant lucru pe care trebuie să-l facem sunt facilitățile fiscale atractive pentru investitori. În caz \ncontrar, va crește pericolul disparităților dintre Călărași și celelalte județe din regiune, iar tinerii \nvor continua să plece din județ. Spre exemplu, în anul 2019, 1 366 de persoane, majoritatea tineri, \nși-au schimbat domiciliul din județul Călărași în alte județe ale țării sau în municipiul București, \niar 202 persoane au părăsit țara. \nPe lângă exodul tinerilor, dezvoltarea județului este amenințată și de legislația națională în \ncontinuă schimbare. Lipsa de predictibilitate îngreunează derularea investițiilor majore și pe termen \nlung, la care se adaugă și deprecierea continuă a monedei naționale. O altă amenințare o reprezintă \ngradul de atractivitate superior al ofertei turistice din zonele din vecinătatea județului. O cauză directă \npentru acest dezechilibru o reprezintă fondurile insuficiente alocate la nivel național pentru dezvoltarea \ninfrastructurii turistice a județului Călărași. \nGuvernul trebuie să vină cu un plan privind combaterea exodului și a depopulării, pentru că \nriscăm ca în județe precum Călărași să nu mai avem forță de muncă. La fel de important este ca \nExecutivul să înțeleagă că trebuie să acorde un buget generos pentru infrastructura Călărașiului, astfel \nîncât acesta să poată țină pasul cu dezvoltarea orașelor vecine din Bulgaria. În caz contrar, riscăm ca \naceste afaceri să se mute acolo. \nVă mulțumesc. \n  - 22 -  Senator PSD de Călărași, Nicușor Cionoiu \nDomnul Vasile Dîncu: \nVă mulțumim, domnule senator. \nÎl invit la microfon pe domnul Ionuț Neagu. \nDomnul Ionuț Neagu: \nMulțumesc, domnule președinte. \nStimați colegi, \nO să vă rog să aveți un pic de răbdare cu mine, am o declarație politică un pic mai lungă, \ndar vine din inimă. \nDe-a lungul istoriei, prietenia dintre români și toate etniile conlocuitoare, în special cu secuii, \nse distinge ca un fir roșu director și se pierde în negurile istoriei. Secuii au constituit un aliat natural \nși  putem  puncta  cea  mai  luminoasă  perioadă  de  colaborare  între  voievodul  reîntregitor  Mihai \nViteazul și secui. Aceștia au urmărit aceleași scopuri și interese cu românii, însă, după o perioadă de \npatru secole, oare ce s-a schimbat așa de drastic, încât interesele și vectorii celor două comunități să \nfie în totalitate antagonice? \nDin păcate, în România s-a născut o mișcare politică ce a fost concepută în comunism, dar \nbotezul și certificatul de naștere l-a parafat la 22 decembrie 1989, la sediul Comitetului Județean al \nPartidului Comunist Român din Târgu-Mureș. \nAceleași mișcări politice, cu un tată comunist inveterat și o mamă atee, au dispus ca printre \nprimele legi din perioada postcomunistă să fie cea care a dispus segregarea învățământului pe criterii \netnice. Am văzut o politică catastrofală, care a dus la ruperea relațiilor firești ce se dezvoltă în \nmomentul în care două corpuri sociale interacționează natural. Astfel, la o distanță de 25 de ani după \nadoptarea în America a legii privind drepturile civile ce prevedea interzicerea segregării, România \nfăcea un pas în spate și introducea segregarea educației pe criterii etnice. \nPrimii muguri ai enclavizării ce a urmat apăruseră deja și era clar că nu prima nevoia acestor \npolitruci de a îndestula o comunitate, ci, din contră, de a o izola, de a-i reduce capacitățile de dezvoltare, în \nultimă instanță scopul fiind ca această comunitate să poată fi teleghidată în funcție de interesele acestor \nconducători atotștiutori, ce duc comunitatea pe un drum întortocheat, într-o fundătură a istoriei. \nTotuși, politica românească, ca o mamă bună, a primit la sânul ei această construcție politică și, \nmai mult decât atât, reprezentanții acesteia au primit cele mai înalte funcții în aparatul de stat, aparat \ncare  a  lucrat  întotdeauna  pentru  interesul  acestora  și  în  deserviciul  românilor,  singurul  mod  de \nrăspundere clamată fiind cea politică, o formă fără fond pentru un electorat captiv. Iar ca un orb care \nconduce pe alt orb și ca un fiu adoptat ce dorește să se răzbune pe familia adoptivă, rezultatul \npromovării acestora în funcții a însemnat – și am câteva lucruri care mă dor: \n  - 23 -  - s-au desființat un număr consistent de spitale pe tot teritoriul României; \n- s-au presărat, asemeni unui ritual de marcare a teritoriului, simboluri statuare și heraldice \nstrăine de adevărul istoric pe tot acest areal de conlocuire; \n-  cimitire  ale  eroilor  români  lăsate  în  paragină  sau  îngreunată  reabilitarea  prin  piedici \nbirocratice de orice fel; \n- obiective de cult identitare construite în secolul XVIII, ce nici după 20 de ani de luptă \nbirocratică nu au documentație pentru restaurarea acestora; \n- imobile culturale cu specific românesc ce au fost sau se plănuiește, prin rapt și abuz, să fie \ndeposedate de la proprietarii de drept; \n- cetăți dacice nepuse în valoare, ca mărime depășite doar de celebra Sarmizegetusa; \n- nenumărate retrocedări cu acte false, dovedite sau prezumate în mod rezonabil a fi false, \navând ca finalitate neputința proprietarilor reali de a-și dobândi proprietățile în drept. Cum ne putem \nimagina ca dintr-o suprafață finită de teren expropriat adevărații proprietari să nu își poată reconstitui \nproprietățile din lipsa fizică a terenurilor? Ceva s-a întâmplat acolo. \nAceste exemple sunt doar o mică parte din totalitatea faptelor săvârșite în complicitate cu clasa \npolitică românească trădătoare. \nConcluzia poate fi una singură și este de disoluție a autorității statului român în aceste teritorii. \nAstăzi, după 32 de ani de politică românească, avem două ghetouri construite artificial, în Covasna \nși Harghita, și altul în devenire, în Satu Mare. Da, așa este, ați auzit bine, stimați politicieni din București: \naceste două județe au autonomie de facto. Sper să nu ajungem să aibă și o autonomie de jure. \nSă nu vă mire aceste adevăruri și această realitate. Eu am trăit durerea acestor români din inima \nRomâniei și o port în inima mea. \nVă mulțumesc. \nIonuț Neagu, senator AUR, Circumscripția electorală nr.15 Covasna \nDomnul Vasile Dîncu: \nMulțumim foarte mult, domnule senator. \nÎl invit la cuvânt pe domnul senator Ștefan Pălărie. \nDomnul Ştefan Pălărie: \nDomnule președinte de ședință, \nStimate colege, \nStimați colegi, \nDeclarația mea politică din această săptămână se numește „Educație versus sănătate. De ce \ntrebuie să alegem?”. \n  - 24 -  Vreau să-mi încep declarația insistând pe importanța zilei de vineri, 15 octombrie, când este \norganizată proba scrisă pentru ocuparea posturilor de directori și directori adjuncți din sistemul școlar. \nInsist de fiecare dată când am ocazia pe importanța acestor concursuri, pentru că eliminarea politicii \ndin școli este un obiectiv major asumat de  USR PLUS și este și o luptă personală pe care am \nîncrederea că o vom câștiga, chiar dacă inițiativa mea îi supără în mod particular pe cei obișnuiți cu \nstilul vechi de a face politică, inclusiv în locurile unde n-ar trebui să facă politică. Repet, de câte ori am \nocazia, că examenul trebuie organizat cu responsabilitate, urmând strict și corect o metodologie bine \nstabilită. Sper ca vineri să nu primesc prea multe mesaje de nemulțumire după examen, însă, dacă \ntotuși apar nereguli, nu o să ezit să le fac publice. \nPerioada actuală este extrem de complicată. Multe activități sunt puse sub semnul întrebării. \nAșa a apărut și dilema educație versus sănătate. \nÎn ultima săptămână au circulat în spațiul public multe teorii despre cum ar trebui gestionată \nsituația școlilor. Părinții, profesorii și Ministerul Educației au fost puși în fața unei alegeri dificile, dacă \nnu chiar imposibile. Cum e mai bine să procedezi? Îți ții copilul acasă și riști ca educația care i se oferă \nsă nu fie eficientă sau îți trimiți copilul la școală și riști să se îmbolnăvească și să aducă virusul în \ncasă? Școala trebuie menținută deschisă, dar nu cu orice preț. Este o concepție greșită că închiderea \nșcolilor nu afectează, de exemplu, economia la fel de mult ca închiderea restaurantelor sau mallurilor. \nPe termen scurt, da, argumentul este valid, dar pe termen lung este dezastruos: pentru economie, \npentru societate, pentru noi toți. Lipsa continuității îi derutează pe elevi, le scade concentrarea și le \ncrește gradul de nemulțumire. Închiderea școlilor poate diminua, într-adevăr, răspândirea virusului, dar \ndegeaba închidem doar școlile, dacă răspândirea COVID nu este încetinită și în celelalte sectoare. \nSchimbările acestea nu mai pot fi făcute la fel de radical ca la începutul pandemiei, când populația \naccepta mai ușor restricțiile. În cazul unei decizii concrete, lucrurile trebuie abordate cu prudență și \ncoordonat, cu obiective foarte precise legate de rata de incidență. \nEste adevărat că aprobarea testelor rapide cu salivă și achiziționarea a 70 de milioane de teste \ncare vor fi livrate DSP-urilor și împărțite în școli este un pas înainte. E util, e o metodă în plus de \nprevenție și precauție, dar e departe de a fi 100% eficientă. Sistemul de educație trebuie să aibă reguli \nmult mai predictibile după un an și jumătate de pandemie. Copiii și sănătatea lor sunt prioritățile \nnumărul unu pentru părinți. Vorbesc din proprie experiență. Haideți să fim coerenți în măsurile pe care \nle luăm și să nu mai sacrificăm copiii, bătrânii și bolnavii. \nVă mulțumesc foarte mult. \nȘtefan Pălărie, senator Circumscripția nr.42 București \n  - 25 -  Domnul Vasile Dîncu: \nVă mulțumim, domnule senator. \nO invit la cuvânt pe doamna Ionela-Cristina Breahnă-Pravăț. \nDoamna Ionela-Cristina Breahnă-Pravăț: \nMulțumesc, domnule președinte. \nO serie de aspecte, de întâmplări negative care au avut, săptămâna aceasta sau săptămâna \ntrecută, ca autori fie membri ai Partidului Național Liberal, fie membri ai partidului USR, fie membri \nai  Executivului  încă  aflat  la  guvernare,  aspecte  care  au  impactat  negativ  asupra  sistemului  de \nînvățământ în România, mă obligă să insist astăzi în declarația mea politică pe bătaia de joc care este \nadresată educației din România, de care suferă educația din România. \nMă refer aici la refuzul colegilor mei senatori din Comisia de buget de a amenda Legea nr.401 de \naprobare a Ordonanței de urgență nr.50, care vizează decontarea transportului în sensul de a aloca \nfinanțarea corespunzătoare pentru acest lucru și, evident, susținerea unei amânări total nejustificate în \nacest sens pentru dezbaterea acestui proiect legislativ. Mă refer, de asemenea, la inițiativa Executivului \nde a diminua bursele de merit. Mă refer la modul în care au înțeles Ministerul Educației și Ministerul \nSănătății să emită un ordin comun care, teoretic, ar trebui să protejeze sistemul de învățământ, modul \nîn care, lacunar, acest ordin a fost elaborat, modul în care autoritățile executive înțeleg să testeze doar \nelevii, nu și profesorii, conform prevederilor acestui ordin. Mai mult, reprezentanții direcțiilor de \nsănătate publică de la nivelul județelor din România interpretează total eronat prevederile acestui ordin \nși am înțeles că intenționează să testeze doar elevii simptomatici, deși la revenirea după cele opt zile de \ncarantină, la revenirea la școală, acest ordin prevede cu totul și cu totul altceva. \nDeci o serie de aspecte foarte, foarte importante, care doar în ultima săptămână demonstrează, \nrepet, bătaia de joc adusă la adresa sistemului de învățământ din România de către acești membri ai \ncoaliției actuale și, probabil, ai coaliției viitoare de guvernare. \nÎn acest context, stimate domnule președinte, stimați domni secretari, doamnelor și domnilor \nsenatori, stimați colegi, dragi băcăuani, declarația mea politică de astăzi se intitulează „Un stat eșuat \neste un stat în care educația nu a reprezentat o prioritate”. \nEducația reprezintă, sau ar trebui să reprezinte, în orice stat dezvoltat o prioritate, dacă \nvorbim despre un stat ancorat în realitate și orientat către viitor și către o evoluție internațională. \nAșadar, așa cum s-a mai afirmat și așa cum am mai afirmat, educația nu reprezintă doar fundamentul \nunei societăți, ci și viitorul națiunii. În secolul pe care-l traversăm, educația din România reprezintă, \ndin păcate încă, un sistem închistat și învechit care se bazează doar pe înzestrarea naturală a elevilor \nși pe devotamentul profesorilor. \n  - 26 -  Un sistem modern de învățământ, precum cele din țările occidentale, ar trebui să beneficieze de \no finanțare adecvată și substanțială, nu doar pentru a progresa, ci mai ales pentru a recupera decalajele \nmajore față de statele cu adevărat dezvoltate, iar din acest punct de vedere, așa cum am mai spus, \nniciun ministru al educației și niciun prim-ministru nu ar trebui să facă rabat în a pune educația pe \nprimul loc în prioritățile guvernamentale. \nStimați colegi, \nDin păcate, așa cum am spus, fosta, și probabil viitoarea, coaliție de guvernare nu a înțeles să \nprioritizeze învățământul, ci mai degrabă să-l condamne la subdezvoltare și subfinanțare constantă. \nAsta, deși traversăm o perioadă plină de provocări, în care dreptul constituțional al elevilor de a avea \nacces la educație este, oricum, extrem de constrâns, prin indiferența autorităților. \nMai mult decât atât, recent, elevii se confruntă, așa cum am precizat, cu probleme serioase \nprecum lipsa unui cadru legal care să reglementeze decontarea transportului către școală, lipsa unor \nmăsuri care să permită menținerea școlilor deschise în deplină siguranță și, nu în ultimul rând, cu \ndiminuarea cuantumului burselor școlare și a numărului de beneficiari ai acestora. \nDomnule prim-ministru, \nDomnule ministru al educației, \nAm atras atenția în repetate rânduri asupra faptului că subfinanțarea educației, mai ales în \naceastă perioadă, va avea drept consecință creșterea abandonului școlar, mai ales în mediul rural, în \nzonele de deal și de munte, acolo unde copiii deja fac eforturi suplimentare doar pentru a ajunge la \nunitățile de învățământ în care aceștia studiază. A abandona acum acești copii înseamnă să abandonăm \no generație deja puternic încercată. Sute de mii de copii din România cresc fără părinți, cresc fără \nșanse reale de a-și depăși statutul actual, iar singura speranță rămasă pentru a rupe acest lanț de \nneîmpliniri este reprezentată de către școală. \nV-ați propus, poate, să-i  lăsați și  fără  educație? Este inadmisibil  deja că refuzați mărirea \nalocațiilor, așa cum prevede legea! Mai nou vreți să diminuați și bursele de merit. Credeți că se \nnumesc acestea burse de merit întâmplător? \nDumneavoastră, domnule, încă, prim-ministru Cîțu, ce merite aveți din înălțimea funcției pe \ncare o dețineți? Sau ce merite ați avut dumneavoastră vreodată să ajungeți să conduceți o țară ca \nRomânia? Vă recomandă vreo bursă de merit primită vreodată? Vă recomandă și altceva în afara \ndistracțiilor de peste Ocean? \nStimați guvernanți, \nȘtiți foarte bine că, pe lângă rata abandonului școlar înregistrată la nivelul învățământului \npreuniversitar  din  România,  care  ne  poziționează  pe  podiumul  Uniunii  Europene,  avem  o  mare \nproblemă și cu rata abandonului școlar în învățământul universitar. Știați că 50% dintre studenții \n  - 27 -  români renunță deja la cursuri în primul an de studiu? Oare pe dumneavoastră, domnule profesor și \nministru Cîmpeanu, nu vă alarmează aceste statistici? Oare dumneavoastră, ca profesor universitar ce a \ndeținut și funcții de conducere importante în unități de învățământ superior de prestigiu, nu ați sesizat \ncă un număr important din studenții înscriși inițial în anul I de studiu nu se mai regăsesc pe lista \ncursanților din anii terminali de studiu? Refuz să cred că la cursurile dumneavoastră sala este plină, că \ntoți studenții sunt extrem de ancorați și implicați în derularea activităților didactice derulate conform \nmetodologiilor în vigoare, ori învechite, ori modificate conform unor principii total neancorate în \nrealitatea vremurilor curente. \nV-ați rupt de realitate, v-ați închis, domnule prim-ministru și domnule ministru al educației, în \nPalatul Victoria și clamați adevărul absolut, aceasta în timp ce guvernați dezastrul absolut, într-un stat \npe care l-ați blocat între incompetență și nepăsare. \nCristina Breahnă-Pravăț, senator PSD de Bacău \nVă mulțumesc. \nDomnul Vasile Dîncu: \nMulțumim, doamna senator. \nÎl invit la microfon pe domnul senator Andrei Hangan. \nDomnul Andrei Hangan: \nMulțumesc, domnule președinte. \nDeclarația politică de astăzi are ca titlu „Salvăm pădurile României!”. \nDe când mi-am început mandatul de senator al României, am folosit constant instrumentele \ndemocratice pe care această demnitate publică mi le oferă. Am adresat întrebări și interpelări către \nMinisterul Mediului și m-am implicat, totodată, în inițiativele care au avut ca obiect combaterea \ntăierilor de pădure și transporturilor ilegale de material lemnos. \nVreau să fac un apel către români acum. \nNoi, cei de la Alianța pentru Unirea Românilor, nu folosim tactica promisiunilor goale. Ne-am \nangajat să facem un lucru și-l vom duce la bun sfârșit. \nFenomenul tăierilor ilegale de lemn crește alarmant în România postdecembristă. Cu fiecare zi \ncare trece, beneficiarii acestui fenomen ilegal profită de lacunele legislative și de lipsa de coloană \nvertebrală a autorităților. De aceea, alături de colegii mei parlamentari din AUR, am propus instituirea \nunui moratoriu de zece ani privind limitarea exploatării masei lemnoase la necesarul de consum intern. \nO strategie forestieră națională, pe care România n-o are nici până acum, trebuie, fără doar și \npoate, să includă o astfel de măsură. În acest sens, AUR a organizat o dezbatere publică, având ca \ninvitați activiști de mediu, membri ai societății civile, reprezentanți ai Romsilva, ai firmelor exploatatoare, \n  - 28 -  dar și parlamentari ai României. Acesta reprezintă, stimați colegi, primul pas real în procesul pe care \nnimeni, în decursul ultimilor 30 de ani, nu a avut curajul, voința sau interesul să-l demareze. \nDupă  cum  ne-am  asumat,  defrișăm  tentaculele  mafiei  pădurilor  din  România,  fără  nicio \nexcepție! Dacă statul nu se implică, cineva trebuie să o facă! Îmi doresc ca acum, în ultimul ceas, \nautoritățile competente să ni se alăture în acest demers și, împreună, să putem însănătoși domeniul \nsilvic din România, bolnav de atâția ani de corupție severă în formă continuată. \nVă mulțumesc. \nSenator de Brăila, Andrei Hangan \nDomnul Vasile Dîncu: \nMulțumesc foarte mult, domnule senator. \nÎl invit la cuvânt pe domnul senator Cristinel Berea. \nDomnul Cristinel-Gabriel Berea: \nVă mulțumesc, domnule președinte de ședință. \nStimați colegi, \nAduc în atenție un fenomen îngrijorător pe care l-am identificat în municipiul Iași, dar care \neste, cu siguranță, prezent și în celelalte mari orașe ale țării: accidentele grave care duc la pierderi de \nvieți omenești sunt din ce în ce mai frecvente. \nÎn luna septembrie au avut loc nouă astfel de incidente în Iași, ce au implicat pietoni care \ntraversau regulamentar și conducători auto care ori nu au acordat prioritate, ori au avut viteză prea \nmare. Un caz șocant este spulberarea unui cetățean pe trecerea de pietoni, pe unul dintre principalele \nbulevarde ale orașului, de către un tânăr care gonea cu peste 150 de kilometri la oră. \nTeribilismul, însoțit de nerespectarea regulilor de circulație și neatenția duc la tragedii ce ar \nputea fi evitate. Suntem pe primul loc în Uniunea Europeană în ceea ce privește rata de mortalitate în \ncazul accidentelor rutiere, iar cifrele indică o creștere progresivă a numărului de accidente de la an la \nan. De asemenea, 35% dintre aceste accidente implică și pietonii. \nStatul are obligația să intervină prin toate mijloacele de care dispune. Am trimis o scrisoare \ndeschisă către administrația locală pentru luarea unor măsuri de urgență pentru sporirea siguranței \npietonilor și am depus o interpelare și către ministerul de resort pentru a începe demararea unui \nprogram de conștientizare și educare a cetățenilor în ceea ce privește siguranța rutieră. \nNu  mai  putem  privi  impasibili  carnagiul  de  pe  șosele.  Suntem  responsabili  cu  toții,  prin \nmandatul cu care am fost învestiți, să găsim soluții la problemele cu care se confruntă societatea. \nInconștiența la volan trebuie să fie sancționată aspru, iar autoritățile trebuie să ia toate măsurile de \nprecauție pentru a diminua impactul unor astfel de accidente. \n  - 29 -  În toate orașele europene, trecerile de pietoni sunt riguros semnalizate și protejate prin semnale \nluminoase, tactile și audio, prin supraînălțări și limitatoare de viteză. Este momentul să începem să \ndevenim cu adevărat un stat european, în care să nu se mai moară pe o banală trecere de pietoni. \nFac un apel la responsabilitate atât către conducătorii auto, cât și către instituțiile statului. \nRomânia trebuie să-și ia angajamentul de a reduce drastic numărul de accidente pe drumurile publice! \nMulțumesc. \nDomnul Vasile Dîncu: \nVă mulțumim, domnule senator. \nȘi-l invit la cuvânt pe domnul senator Sorin-Cristian Mateescu. \nDomnul Sorin-Cristian Mateescu: \nMulțumesc, domnule președinte. \nStimați senatori, \nDoamnelor și domnilor senatori, \nTitlul declarației mele politice de astăzi este „Apusul elitelor în era Iohannis”. \nÎn plină perioadă de criză economică, medicală, financiară, domnul președintele Klaus Iohannis \neste cel care, prin jocurile sale de președinte-manipulator, își vede egoist interesul personal în detrimentul \nnațiunii, care a avut încredere în el în două rânduri. Modul său de a controla scena politică guvernamentală \nși parlamentară este un hibrid între jocul dominoului practicat de domnul fost președinte, ex-președinte, Ion \nIliescu și impunerea locomotivei după modelul ex-președintelui Traian Băsescu. \nPrin scenariile impuse de Iohannis fie în 2015, după tragicul eveniment de la „Colectiv”, fie în \n2021, Partidul Național Liberal este la apusul existenței sale parlamentare, asistând astfel la o decimare \na  elitelor  la  nivelul  partidului.  În  speță,  PNL-ul  își  asumă  cu  aroganță  decimarea  propriilor \nparlamentari și a activiștilor de partid prin marginalizare decizională. \nPromovarea  nonvalorilor  în  perioada  de  pandemie  medicală  prin  ocuparea  unor  funcții \ndecizionale  de către persoane care nu au experiență publică, cu toate că PNL a avut elite decizionale la \nnivelul eșaloanelor 2 și 4 din partid, demonstrează că domnul Iohannis calcă pe urmele fostului președinte \nEmil Constantinescu, care a decimat, la rândul său, PNȚCD-ul și Convenția Democrată Română. \nÎncăpățânarea  tipică  unui  profesor  de  fizică,  care  vede  responsabilitatea  publică  doar  din \nperspectiva statistică și gravitațională, nu și din viziunea rațională și patriotică față de poporul de care \naparține, face din președintele Iohannis omul care nu înțelege rolul său politic și care va contribui, \nalături de stafful care-l consiliază, la decimarea valorilor și a existenței viitoare a acestei națiuni. \nStimați senatori, \nVa trebui să înțelegeți că un președinte de țară nu este doar o locomotivă care să tragă doar \npentru un singur vagon, ci trebuie să fie liantul pentru 19 milioane de vagoane. Când vor înțelege \nacestea și colegii din PNL, sper să nu fie prea târziu. \n  - 30 -  Vă mulțumesc. \nSenator AUR de Constanța, Sorin-Cristian Mateescu \nDomnul Vasile Dîncu: \nVă mulțumim, domnule senator. \nCu aceasta, constat că lista… \n(Intervenție neinteligibilă a doamnei Diana Iovanovici-Șoșoacă.) \nSunteți pe listă? V-ați înscris, doamna… \n(Replică neinteligibilă a doamnei Diana Iovanovici-Șoșoacă.) \nSă zicem, dar vă rog să… vă rog să vă încadrați în timp. \nȘi am o rugăminte suplimentară: să nu ne suspende încă o dată YouTube-ul nostru! \nDoamna Diana Iovanovici-Șoșoacă: \nDomnule președinte, conform art.72 din Constituția României, avem imunitate parlamentară cu \nprivire la declarații și opinii politice. \nVă mulțumesc frumos. \nDeclarație politică – titlul declarației este „De ce este nevoie să moară oameni?”. \nStimați colegi senatori, \nFiecare persoană are dreptul de a alege ce să facă cu propriul corp și cu propria sănătate. Nu vă \nlăsați manipulați de presa aservită puterii politice și medicii care aparțin puterii politice care vă mint că \nsunteți vinovați de infectarea celor din jur. Este o minciună. Vaccinații transmit COVID-ul, se pot \nîmbolnăvi și pot și muri. Așa că, vaccinat sau nevaccinat, tot același lucru este. Vezi intervenția \ndomnului profesor doctor Cercel în Senatul României. Diferența este că vaccinarea anti-COVID are \nefecte  adverse  necunoscute,  este  în  stadiu  experimental,  iar  efectele  adverse  cunoscute  sunt \ncatastrofale, chiar deces. \nProblema nu vine de la cetățeni, ci de la puterea politică, care nu și-a îndeplinit obligațiile, nu a \naccesat fondurile europene pentru a administra pandemia, nu a ajutat spitalele cu nimic. Oamenii mor \npentru că nu sunt tratați. România nu aduce tratamentele din Uniunea Europeană, își lasă bolnavii de \npneumonie în frig, neînveliți, cu ușile deschise la module pentru că altfel explodează oxigenul. În alte \ninstituții  sanitare  n-au  nici  oxigen,  deși  acesta  poate  fi  accesat  de  la  Oltchim  Râmnicu  Vâlcea. \nInstitutul Cantacuzino poate produce vaccin, inclusiv polidin și cantastim, Antibiotice Iași și Cluj pot \nproduce toate medicamentele de care avem nevoie, dar puterea politică nu vrea! \nPentru că morții produc bani pentru ei! Ăsta este adevărul! \nAvem vaccin românesc la Timișoara, vaccinul oncogen, produs de doctorul Virgil Păunescu, \ndar statul nu vrea să-l producem, și asta de peste un an. \n  - 31 -  Nu  avem  personal  sanitar,  nu  avem  spitale  modernizate,  nu  avem  aparatură,  nu  avem \nmedicamente, nu avem medici de familie care să trateze bolnavii la domiciliu, așa cum se întâmplă în \nalte țări. Avem mulți medici morți de frică, ceea ce este în contradicție cu profesia de medic. Presa \ninstituie teroarea, plătită de Guvern. \nOamenii mor pentru că nu au acces la tratament și nu sunt primiți în spitale. Există cazuri \nde  medici  de  familie  care  nu  acordă  îngrijiri  medicale  persoanelor  nevaccinate.  Aceasta  este \ntentativă de omor, dragi medici! \nLa ATI a fost mereu plin și înainte de pandemie, pentru că nu avem paturi suficiente. Ăsta este \nadevărul. Dar nu investim nimic. Puterea politică fură imens din fondurile sănătății, pentru că mulți au \nsocietăți  comerciale  care  se  ocupă  cu  distribuirea  medicamentelor,  aparatelor  și  dispozitivelor \nmedicale. De fapt, noi, poporul, suntem prinși la mijloc, pentru interese financiare. \nEste nevoie să moară oameni pentru ca cei bogați să devină și mai bogați și Big Pharma să \nconducă. Uitați-vă la Pfizer câte miliarde de euro are profit de pe urma pandemiei. \nȘi  nimeni  de la putere și  din  spitale nu vă spune care sunt posibilele efecte adverse ale \nvaccinării. Nu se face prevenție: vitamina D, vitamina C, zinc. Antivirale. Avem remedii. Nu le dorim. \nSistemul de sănătate de stat se va privatiza și Big Pharma va fi cea care va comanda cum va dori. \nDe fapt, 300 de morți pe zi nu sunt mulți, pentru că înainte de pandemie mureau peste 20 000 de \noameni în fiecare lună de diverse boli sau de moarte naturală. Acum mor 350 de bolnavi de cancer pe \nzi pentru că nu sunt tratați. Acesta este dezastru. \nÎn tot acest timp, puterea politică se luptă pe ciolan și niciun partid nu are curajul să-și asume \nguvernarea, pentru că se gândesc că nu vor mai fi votați peste trei ani. De fapt, toți se gândesc la \ninteresele lor personale, de grup și de partid. Nu-i interesează poporul. Cine va avea verticalitatea, \nonoarea, demnitatea, empatia și respectul față de poporul român va accepta să preia guvernarea și, \nfără teroare și obligativități de acte medicale, să guverneze țara, să o scape, chiar dacă se va distruge \ntotal politic și uman. Pentru că țara este în faliment, suntem în colaps. Este nevoie de spirit de \nsacrificiu și iubire imensă față de țară și popor, chiar cu prețul dispariției totale din viața publică, \npentru că trebuie luate decizii care vor deranja, mai ales la nivel înalt și pe mulți din sistem, dar \ntrebuie apărat poporul și, mai ales, copiii. \nSăracii nu vor mai avea acces la serviciile medicale, doar cei cu bani vor fi privilegiați ai sorții. \nEste un adevăr crunt, vă doare, este de necrezut, dar este adevărul! \nAlege libertatea de a alege! Alege să fii corect informat! Alege să gândești! \nCogito, ergo sum! \nVă mulțumesc. \nSenator neafiliat Diana Iovanovici-Șoșoacă \n  - 32 -  Mulțumesc frumos, domnule președinte. \nDomnul Vasile Dîncu: \nVă mulțumim, doamna senator. \n(Replică neinteligibilă a doamnei Diana Iovanovici-Șoșoacă.)  \nNu ne închide de data asta. \nMulțumim, doamna senator. \nAu mai depus declarații politice în scris, pe lângă senatorii care le-au prezentat în cadrul \nacestei sesiuni, următorii senatori: \n- domnii Paul Stănescu, Stan V. Ioan, Bodog Florian-Dorel, Laura Georgescu, Genoiu Mihail, \nMutu Gabriel, Mocioalcă Ion, Dogariu Eugen, Mirea Siminica, Ion Prioteasa – din partea Grupului \nPartidului Social Democrat; \n- din partea Partidului Național Liberal – Bumb Sorin-Ioan și Hatos Adrian; \n- din partea USR – domnul Bordei Cristian, domnul Bodea Marius și domnul Popescu Ion-Dragoș; \n- din partea Grupului AUR a mai depus în scris doamna Rodica Boancă. \nȘi, din partea Grupului Partidului Social Democrat, doamna Gabriela Firea. \nCu aceasta, declar închisă sesiunea de declarații politice din data de 13.10.2021. \nVă mulțumesc. \n* \nPAUZĂ \nDoamna Anca Dana Dragu: \nBună ziua! \nStimați colegi, \nDoamnelor și domnilor senatori, \nDeclar deschisă ședința plenului Senatului de astăzi, 13 octombrie. \nȘedința este condusă de subsemnata, Anca Dragu, președintă a Senatului, asistată de domnul \nsenator Sorin Lavric și domnul senator Dan Ivan, secretari ai Senatului. \nOrdinea de zi pentru ședința plenului de astăzi, precum și programul de lucru, stabilite de \nBiroul permanent și Comitetul liderilor, au fost distribuite și afișate pe pagina de internet a Senatului. \nDoamnelor și domnilor senatori, \nContinuăm lucrările și vă reamintesc că, potrivit dispozițiilor art.111 și 136 din Regulamentul \nSenatului, în situații excepționale ședințele plenului Senatului se desfășoară prin mijloace electronice, \niar dezbaterea și adoptarea inițiativelor legislative se vor face printr-o procedura simplificată. \n  - 33 -  În cadrul ședinței de plen de astăzi se vor desfășura dezbaterile asupra punctelor înscrise pe \nordinea de zi, iar votul final asupra acestor puncte se va da într-o ședință consacrată acestui scop, \nconform programului de lucru stabilit de Biroul permanent al Senatului și de Comitetul liderilor. \nTrecem la ordinea de zi. \nLa  punctul  1  avem  Propunerea  legislativă  pentru  modificarea  Legii  educației  naționale \nnr.1/2011. (L389/2021) \nRaportul  Comisiei  pentru  învățământ,  tineret  și  sport  este  de  admitere,  cu  amendamente \nadmise, a propunerii legislative. \nAceasta face parte din categoria legilor organice. \nSenatul este Cameră decizională. \nÎncepem dezbaterile. \nDau cuvântul doamnei senatoare Liliana Sbîrnea. \nVă rog. \nDoamna Liliana Sbîrnea: \nMulțumesc, doamna președintă. \nPropunerea legislativă are drept finalitate introducerea educației financiare în învățământul \npreuniversitar. Inițiativa a fost scrisă de un grup de deputați ai Partidului Social Democrat la care a \naderat și un senator al Partidului Național Liberal. \nEste o inițiativă foarte bună, deoarece, în aceste vremuri, când prețurile explodează, când \nsalariul îngheață, că, vorba aceea, vine iarna, oamenii ar trebui să știe cum pot economisi și cu atât \nmai mult cei care sunt pe băncile școlii trebuie să învețe ce este acela un credit, ipotecar, de nevoi \npersonale, sau ce-i acela un leasing. La fel de important, trebuie să știe ce este un card de debit, \ndar și ce este un IFN. \nAvând în vedere aceste considerente, Grupul Partidului Social Democrat va vota pentru. \nVă mulțumesc. \nDoamna Anca Dana Dragu: \nMulțumesc. \nDau cuvântul doamnei Monica Anisie, președinta Comisiei pentru învățământ. \nVă rog. \nDoamna Monica-Cristina Anisie: \nBună ziua, stimați colegi! \nBună ziua, doamna președintă! \nVă mulțumesc. \n  - 34 -  Propunerea legislativă are ca obiect de reglementare, modificarea Legii educației naționale \nnr.1/2011, având drept finalitate introducerea educației financiare în învățământul preuniversitar alături \nde educația antreprenorială și cea juridică. \nÎn cadrul dezbaterilor s-au formulat amendamente, care, supuse votului, au fost admise și fac \nreferire la dobândirea competențelor juridice și etice alături de cele financiare și antreprenoriale, care \nreprezintă  un  prim  pas  către  stabilirea  unei  perspective  solide  a  tânărului  privind  rolul, \nresponsabilitățile și capacitățile acestuia de a iniția și dezvolta o afacere. \nNu este suficient ca tinerii să dobândească numai competențe antreprenoriale, să știe cum să \nadministreze o afacere din punct de vedere financiar, ci este nevoie să înțeleagă și să integreze și \ncomportamente responsabile din punct de vedere juridic. \nÎn anul 2018, într-un studiu lansat privind competențele-cheie pentru învățarea pe tot parcursul \nvieții, Comisia Europeană califică drept necesare, încă din primii ani de studiu, și cunoștințele juridice. \nComisia  pentru  învățământ,  tineret  și  sport  supune  spre  dezbatere  și  adoptare  plenului \nSenatului, raportul de admitere, cu amendamente admise, precum și propunerea legislativă. \nPartidul Național Liberal votează pentru. \nVă mulțumesc. \nDoamna Anca Dana Dragu: \nMulțumesc. \nDau cuvântul domnului senator Mateescu. \nVă rog. \nDomnul Sorin-Cristian Mateescu: \nMulțumesc, doamna președinte. \nOnorat prezidiu, \nDoamnelor și domnilor senatori, \nConsider  că  această  inițiativă  legislativă,  cu  amendamentele  introduse,  este  bine-venită  în \ncontextul actual al formării tinerei generații. \nÎntr-o societate în schimbare este nevoie de adaptarea și formarea echilibrată a elevilor în \nsistemul preuniversitar, în domenii precum educația financiară și juridică. \nSunt  necesare  ca  elemente  de  competență  antreprenorială,  management  de  echipă,  tehnici \nintroductive de natură financiară de genul: ce este un buget de stat, ce înseamnă cheltuieli și venituri \nale unei familii, instituții publice sau persoane juridice. \nSunt bazele creionării unui cetățean informat și pregătit pentru viață. \nCa jurist, nu pot să nu apreciez introducerea conceptului de program de educație juridică, \nabsolut  necesar  pentru  cunoașterea  drepturilor  și  libertăților  juridice  consacrate  în  Constituția \n  - 35 -  României,  modul  de  a  învăța  noțiuni  esențiale  privind  cum  se  elaborează  un  proiect  de  lege, \nrespectarea legilor și cum ar trebui acestea respectate de către toți cetățenii. \nEducația și obținerea unor competențe juridice de către tinerii liceeni și nu numai contribuie la \npregătirea inițială pentru a înțelege mai bine noțiunea de drept penal, drept civil, drept comercial sau \nadministrativ, pe care le vor învăța la o facultate de profil. \nNu în ultimul rând, introducerea acestor discipline va contribui la formarea unui tânăr cetățean \neducat, care va ști de ce este nevoie să participe activ la viața socială, politică, la scrutinele electorale \npentru a selecta pe baza informațiilor din disciplinele de mai sus, politicieni care sunt absolut necesari \nbunăstării unui popor. \nVă mulțumesc. \nDoamna Anca Dana Dragu: \nMulțumesc, domnule senator. \nDau cuvântul domnului senator Ștefan Pălărie. \nVă rog. \nDomnul Ștefan Pălărie: \nMulțumesc, doamna președinte. \nStimate colege, \nStimați colegi, \nReferitor  la  inițiativa  L389/2021,  găsim  ca  fiind  salutară  necesitatea  cunoștințelor  și \ncompetențelor financiare, juridice și antreprenoriale. De ce? Vedem din ce în ce mai mulți tineri, care \ndupă ce-și finalizează studiile, se angajează și după câțiva ani de muncă, nu reușesc să economisească \nniciun ban sau nu prioritizează economisirea. Vedem, de asemenea, că una dintre cele mai mari investiții \nîn rândul tinerilor este achiziționarea unei mașini, un bun care nu de fiecare dată este indispensabil. Ar \nputea fi indispensabil, dacă, într-adevăr, acei tineri achiziționează autovehiculul pentru a fi șofer de Uber \nsau pentru a realiza venituri mai departe cu această investiție. Dar, din păcate, cei mai mulți dintre ei o \nachiziționează, inclusiv împrumutându-se pentru a avea o mașină nouă, pe care apoi nu o folosesc. \nTinerii nu au cunoștințe financiare elementare după terminarea liceului și de multe ori nu \nștiu să gestioneze cu adevărat resursele. Câteva alegeri proaste în tinerețe pot să ajungă să distrugă \nviața  tânărului,  pe  când  alegerile  financiare  responsabile  pentru  investiții  informate  pot  să  le \nasigure o uriașă liniște pe viitor. \nDin acest motiv, subiectul este unul cât se poate de benefic. \nDar dacă tot vorbim de conținuturile educaționale practicate de învățământul din România, o să \nprofit de ocazie că mă aflu aici să atrag atenția asupra temei extrem de dureroase a planurilor-cadru \n  - 36 -  pentru învățământul liceal, planuri-cadru care au fost amânate ani de zile, în așa fel încât nici măcar \ndupă 10 ani noi nu am ajuns la o actualizare și conectarea învățământului gimnazial cu cel liceal. \nIeri am fost într-o librărie și am achiziționat un manual. Și o să-mi permit să vi-l arăt și \ndumneavoastră. Este manualul de informatică de clasa a IX-a, iar pe coperta lui, dacă nu se vede foarte \nbine, poate sunt colegi care sunt la distanță, se află un monitor cu tub catodic, care nu se mai produce \nde vreo 10 ani și, de asemenea, o mână dibace care susține o dischetă, faimoasa dischetă de 3,5 inchi, \ncu capacitate de 1,44 megabiți, o capacitate pe care nici măcar o fotografie făcută cu telefonul mobil \nde astăzi nu ar intra. Pe ceea ce ar trebui să fie coperta viitorului, inteligența artificială, aplicații de tip \ncloud, noi avem de fapt poze ale muzeului, ale unor artefacte pe care nu le găsim nici în muzeu. Asta \neste ceea ce-i învățăm pe copiii noștri la clasa a IX-a sub materia triumfalistă numită „informatică”. \nDeci, dacă tot ne apucăm de conținuturi, haideți să facem curățenie în ceea ce învață astăzi \ncopiii din România. \nMulțumesc tare mult. (Aplauze.) \nDoamna Anca Dana Dragu: \nMulțumesc, stimați colegi, și vă mulțumesc pentru consistența dezbaterii pe un subiect atât \nde important. \nAm încheiat aici dezbaterile asupra acestui punct al ordinii de zi. \nInițiativa legislativă rămâne la vot final. \n* \nStimați colegi, la punctele de la 2 la 8 ale ordinii de zi avem aprobarea procedurii de urgenţă \npentru dezbaterea şi adoptarea următoarelor iniţiative legislative: \n- Proiectul de lege privind căutarea persoanelor dispărute. (b456/2021) \n- Proiectul de lege pentru aprobarea plății cotizației anuale a României la bugetul comun al \nCentrului de Excelență pentru Managementul Crizelor și Răspuns la Dezastre (Crisis Management and \nDisaster  Response  Center  of  Excellence),  precum  și  pentru  completarea  Ordonanței  Guvernului \nnr.41/1994 privind autorizarea plății cotizațiilor la organizațiile internaționale interguvernamentale la \ncare România este parte. (b470/2021) \n- Proiectul de lege pentru ratificarea Tratatului dintre România şi Regatul Haşemit al Iordaniei \nprivind extrădarea, semnat la Amman la 4 aprilie 2021. (b468/2021) \nAdoptat de Camera Deputaților. \n- Propunerea legislativă privind exploataţiile de creştere a suinelor şi de combatere a pestei \nporcine în România. (b388/2021) \n  - 37 -  - Propunerea legislativă privind aprobarea plăţii cotizaţiei anuale de participare a Autorităţii \nElectorale  Permanente  ca  membru  cu  drepturi  depline  la  Reţeaua  de  Competenţe  Electorale \nFrancofone (RECEF). (b391/2021) \n-  Propunerea  legislativă  pentru  plafonarea  prețurilor  la  energie  electrică  și  gaze  pentru \nconsumatorii casnici. (b413/2021) \n- Propunerea legislativă privind stabilirea măsurilor de sprijin a întreprinderilor mici și mijlocii \na căror activitate este afectată de creșterile de prețuri și tarife la energie, gaze și combustibil. (b430/2021) \nUrmează  să  supunem  votului  aprobarea  procedurii  de  urgență  pentru  fiecare  inițiativă \nlegislativă în cadrul sesiunii de vot final într-o ședință viitoare. \n* \nLa punctele de la 9 la 13 ale ordinii de zi avem Proiecte de hotărâre privind exercitarea \ncontrolului  de  subsidiaritate  şi  proporţionalitate  conform  Protocolului  nr.2  din  Tratatul  de  la \nLisabona,  respectiv,  Proiect  de  hotărâre  privind  consultarea  parlamentelor  naționale  conform \nProtocolului  nr.1  din  Tratatul  de  la  Lisabona,  care  se  regăsesc  afișate  pe  pagina  de internet  a \nSenatului, după cum urmează. \nLa  punctul  9  de  pe  ordinea  de  zi  avem  Proiect  de  hotărâre  referitoare  la  Propunerea  de \nRegulament  al  Consiliului  privind  instituirea  și  funcționarea  unui  mecanism  de  evaluare  și \nmonitorizare în vederea verificării aplicării acquis-ului Schengen și de abrogare a Regulamentului \n(UE) nr.1053/2013 – COM(2021) 278 final. \nRaport: Comisia pentru afaceri europene. \nÎncepem dezbaterile și dau cuvântul domnului senator Angel Tîlvăr, președintele Comisiei \npentru afaceri europene. \nVă rog. \nDomnul Angel Tîlvăr: \nVă mulțumesc foarte mult, doamna președinte. \nȘi, așa cum ați spus și dumneavoastră, noi am fost chemați să ne pronunțăm în ceea ce privește \nperspectiva comisiei noastre pe documentele pe care le avem în dezbatere și, din acest punct de vedere, \nnoi am adus în fața plenului o opinie, cu câteva observații. Vreau să vă spun că această opinie a fost \nadoptată în cadrul comisei, cu unanimitatea voturilor colegilor prezenți, și am să dau câteva elemente \ncare să fie, cred eu, importante pentru colegi atunci când vom supune votului plenului Senatului României. \nÎn  primul  rând,  voi  începe  a  spune  că  prezenta  propunere  respectă  subsidiaritatea  și \nproporționalitatea și în cadrul dezbaterilor care au avut loc în cadrul comisiei noi ne-am exprimat \nîngrijorarea vizavi de eliminarea domeniilor de evaluare, întrucât nu este limitat domeniul evaluărilor \n  - 38 -  Schengen la acquis-ului Schengen în mod expres, iar discuțiile despre conexiunea Schengen și azil au \narătat poziții uneori divergente între statele membre. \nTotodată, apreciem că în propunerea de Regulament se menționează explicit că pentru statele \ncare au fost evaluate pozitiv nu ar trebui lansată o nouă procedură de verificare, lucrul pe care-l susținem. \nAm salutat propunerile de eficientizare a cadrului juridic actual în domeniul Mecanismului de \nEvaluare, aceasta fiind, practic, substanța COM-ului respectiv și monitorizare Schengen, în principal, \nîn ceea ce privește necesitatea de a eficientiza procesul de la ritmul de adoptare a rapoartelor la \nîmbunătățirea etapei de monitorizare ulterioară a evaluărilor. \nTotodată, vreau să atrag atenția, așa cum am făcut-o și acum patru săptămâni când un subiect \nlegat de Schengen, din nou, a fost în  atenția plenului Senatului, că mai multe state membre au \ncontinuat,  în  ultimii  cinci  ani,  să  prelungească  controalele  la  frontierele  interne,  iar  pe  fondul \npandemiei COVID-19, tot mai multe au reintrodus controale la frontiere interne, încălcând codul \nfrontierelor Schengen care prevede o limită de doi ani de la reintroducerea controalelor. \nAcestea fiind spuse, din nou vreau să spun că această opinie, cu observații, a fost adoptată cu \nunanimitatea colegilor prezenți la ședința Comisiei pentru afaceri europene din Senatul României. \nVă mulțumesc frumos, doamna președintă. (Aplauze.) \nDoamna Anca Dana Dragu: \nMulțumesc, domnule președinte. \nDau cuvântul domnului Titus Corlățean. \nVă rog, domnule senator. \nDomnul Titus Corlățean: \nMulțumesc, doamna președinte. \nStimați colegi, \nE o temă importantă, e un proiect de Regulament, raportul a fost prezentat de președintele \nComisiei pentru afaceri europene, nu vreau în niciun caz să reiau aceste chestiuni. \nComisia de politică externă a fost solicitată pentru un aviz. Ce-a fost important pentru noi și, de \nasemenea, avizul a fost adoptat, în unanimitate, de membrii comisiei, au fost două plus una chestiuni \nsemnalate.  Una  a  fost  menționată  explicit  de domnul  președinte  Tîlvăr,  faptul  că  propunerea  de \nRegulament menționează explicit că statele care au fost anterior evaluate pozitiv nu trebuie să intre \nîntr-o nouă procedură de verificare. \nNu e întâmplătoare această remarcă, pentru că termenele pentru care era valabilă evaluarea de \nprin 2010 – 2011 s-au cam dus. Și atunci, această propunere de Regulament menține un act de echitate, \naș spune, pentru un stat cum este România și mai sunt și altele. \n  - 39 -  Și cea de a doua chestiune pe care aș vrea s-o menționez explicit, de asemenea, de interes \npentru România, faptul că noua strategie conține și o secțiune distinctă dedicată finalizării procesului \nde extindere în care se subliniază că viitorul Schengen trebuie să fie marcat de extinderea către acele \nstate  membre  ale  Uniunii  Europene,  care  nu  fac  încă  parte  din  spațiul  de  liberă  circulație,  deși \nîndeplinesc condițiile necesare și sunt pregătite pentru aderare. \nRegulamentul va fi un test. Adoptarea Regulamentului, din acest punct de vedere, va fi un test, \npentru că guvernele vor trebui să se pronunțe pe această dispoziție din propunerea de Regulament, mai \nales că Comisia invită Consiliul UE să ia măsurile necesare pentru ca Bulgaria, România și Croația să \ndevină parte a zonei, fără controale la frontiere interne ale statelor membre. Lucrul important. \nȘi ultima chestiune: reiterez și eu din perspectiva Comisiei de politică externă, dar și a \nGrupului PSD acea îngrijorare menționată de președintele Comisiei afacerilor europene privind \neliminarea  domeniilor  de  evaluare  explicită,  pentru  că  acest  lucru  poate  să  genereze  niște \ncomportamente și evaluări arbitrarii. \nNu mai intru în detalii. \nCert este că proiectul de hotărâre este unul corect, solid și vă invităm să votăm, în numele \nSenatului României, această poziție care va fi comunicată la Bruxelles. \nVă mulțumesc. \nDoamna Anca Dana Dragu: \nMulțumesc. \nNu mai sunt intervenții pe acest punct al ordinii de zi. \nProiectul de hotărâre rămâne la vot final. \n* \nLa punctul 10 de pe ordinea de zi avem Proiect de hotărâre  referitoare la Propunerea de \nRegulament  al  Parlamentului  European  şi  al  Consiliului  de  modificare  a  Regulamentului  (UE) \n2020/2222 al Parlamentului European și al Consiliului în ceea ce privește infrastructura transfrontalieră \ncare leagă Uniunea de Regatul Unit prin legătura fixă pe sub Canalul Mânecii – COM(2021) 402 final. \nRaport: Comisia pentru afaceri europene. \nNu avem intervenții asupra acestui punct. \nProiectul de hotărâre rămâne la vot final. \n* \nLa punctul 11 de pe ordinea de zi avem Proiect de hotărâre referitoare la Propunerea de \nDirectivă a Parlamentului European și a Consiliului de modificare a Directivei 2009/65/CE în ceea ce \nprivește  utilizarea  documentelor  cu  informații  esențiale  de  către  societățile  de  administrare  a \norganismelor de plasament colectiv în valori mobiliare (OPCMV) – COM(2021) 399 final. \n  - 40 -  Raport: Comisia pentru afaceri europene. \nNu sunt intervenții asupra acestui punct. \nProiectul de hotărâre rămâne la vot final. \n* \n La  punctul  12  al  ordinii  de  zi  avem  Proiect  de  hotărâre  referitoare  la  Propunerea  de \nRegulament  al  Parlamentului  European  și  al  Consiliului  de  modificare  a  Regulamentului  (UE) \nnr.1286/2014 în ceea ce privește prelungirea dispozițiilor tranzitorii pentru societățile de administrare, \nsocietățile de investiții și persoanele care oferă consultanță cu privire la unități ale organismelor de \nplasament colectiv în valori mobiliare (OPCVM) și la unități ale non-OPCVM-urilor sau care vând \nastfel de unități – COM(2021) 397 final. \nRaport: Comisia pentru afaceri europene. \nNu sunt intervenții asupra acestui punct. \nProiectul de hotărâre rămâne la vot final. \n* \nLa punctul 13 și ultimul de pe ordinea de zi avem: \n– Proiect de hotărâre referitoare la Programul de convergență pentru 2021 – 2024; \n-  Comunicarea  Comisiei  către  Parlamentul  European,  Consiliu,  Banca  Centrală \nEuropeană, Comitetul Economic și Social European, Comitetul Regiunilor și Banca Europeană de \nInvestiții – Coordonarea politicilor economice în 2021: depășirea crizei provocate de pandemia de \nCOVID-19, sprijinirea redresării și modernizarea economiei noastre – COM(2021) 500 final; \n- Recomandarea de Recomandare a Consiliului în vederea încetării situației de deficit public \nexcesiv din România – COM(2021) 530 final; \n-  precum  și  Recomandarea  de  Recomandare  a  Consiliului   prin  care  se  emite  un  aviz  al \nConsiliului privind Programul de convergență al României pentru 2021 – COM(2021) 523 final. \nRaport: Comisia pentru afaceri europene. \nÎncepem dezbaterile și dau cuvântul doamnei senatoare Gabriela Crețu. \nVă rog, doamnă. \nDoamna Gabriela Crețu: \nMulțumesc, doamna președintă. \nStimați colegi, \nDiscutăm astăzi cu mare întârziere pachetul referitor la Semestrul european de primăvară, \nrespectiv analizele și recomandările legate de coordonarea economică în interiorul Uniunii Europene. \nPrincipalul reper legislativ pe care DG-ul, directoratele economice ale Comisiei îl au atunci când fac \naceste analize și recomandări, acceptate apoi de Consiliu, îl reprezintă Pactul de stabilitate și creștere. \n  - 41 -  Despre acesta vreau să vă spun câteva cuvinte. El este în negociere pentru a fi modificat. \nMotivul: condițiile sale sunt absolut arbitrare, adică cele 3% deficit, 60% datorie publică și nu au dus \nla stabilitatea dorită, economică și a sistemului monetar. Dovada: la criza financiară din 2008 – 2009 \nstatele care au fost cele mai cuminți și au respectat total condițiile pactului, respectiv Irlanda și Spania, \nau avut cel mai mult de suferit. Cele care l-au încălcat sistematic, fie negociindu-și deficite mai mari \nde 3%, cum a fost Franța, în mod repetat, sau având datoria publică cu mult peste 60% din PIB, au \ndepășit cu ușurință criza, pentru că, drept principiu, Pactul de stabilitate și creștere criminalizează ca \nfiind foarte rea datoria publică, dar ignoră total datoria privată. Or, ceea ce ne-a arătat criza e că \nsituația balanței de plăți este mult mai relevantă. Or, nu poți să ai echilibrul balanței de plăți ca țară în \ncurs de dezvoltare dacă nu investești, dacă nu te dezvolți, pentru că e definitoriu, toate țările în curs de \ndezvoltare au balanțe de plăți negative, în timp ce la nivelul Uniunii Europene, de exemplu, statele \ndezvoltate, Germania în primul rând, au excedente foarte mari ale balanței. \nÎn aceste condiții de care v-am vorbit, Comisia Europeană… Și mai trebuie să adaug ceva, \nPactul de stabilitate și creștere din cauza epidemiei este suspendat, a fost suspendat anul trecut și este \nîncă până în decembrie 2021. \nÎn aceste condiții, Comisia Europeană a declarat România în procedură de deficit excesiv, deși \nexistă alte 5 state care au avut deficite mult mai mari și 18 state care au datoria publică mult mai mare \ndecât România, iar premierul în exercițiu încă, domnul Florin Cîțu, a negociat singur, cel puțin asta a \nfost informația oficială pe care am primit-o de la membrii Guvernului, calendarul de reducere a acestui \ndeficit până în 2024. Deci acest calendar înseamnă supunerea la un pact care este suspendat din cauza \nepidemiei, în negociere de modificare, din cauză că este irelevant și are condiții arbitrare dovedite. \nÎn aceste condiții, el  devine complice la subminarea dezvoltării României,  pentru că acel \ncalendar este imposibil de respectat sau poate fi respectat doar dacă distrugem total serviciile publice, \nadică sănătatea, educația, serviciile sociale, aflate deja sub presiune din cauza epidemiei. Sau am putea \nsă ne întrebăm, de asemenea, dacă nu cumva acesta a fost planul, întrucât Guvernul, prin vară, se \nocupa  cu  privatizarea  sănătății,  în  loc  să  se  ocupe  cu  achiziția  de  medicamente  pentru  COVID, \nmedicamente despre care vedem că sunt atât de necesare astăzi. \nDeci suntem extrem de rezervați cu privire la programul pe care l-a prezentat Guvernul \nRomâniei – e al României, indiferent cine conduce  – Comisiei Europene și de felul în care a \nnegociat programul. \nMulțumesc. \nDoamna Anca Dana Dragu: \nMulțumesc. \nCred că procedura de deficit excesiv a fost deschisă prin 2019 pe execuțiile bugetare de atunci. \n  - 42 -  Am încheiat aici dezbaterile generale asupra acestui punct al ordinii de zi. \nProiectul de hotărâre rămâne la vot final. \n* \nDați-mi voie să citesc o notă pentru exercitarea de către parlamentari a dreptului de sesizare \na Curţii Constituţionale. \nÎn conformitate cu prevederile art.15 alin.(2) şi (3) din Legea nr.47/1992 privind organizarea şi \nfuncţionarea Curţii Constituţionale, s-a depus la secretarul general al Senatului, în vederea exercitării \nde către senatori a dreptului de sesizare a Curţii Constituţionale, următoarea lege: \n-  Lege  pentru  modificarea  și  completarea  Legii  nr.45/2009  privind  organizarea  și \nfuncționarea Academiei de Științe Agricole și Silvice „Gheorghe Ionescu-Șișești“ și a sistemului de \ncercetare-dezvoltare din domeniile agriculturii, silviculturii și industriei alimentare. \nTermenul pentru sesizare este de cinci zile pentru legile adoptate în procedură de drept comun \nde la data depunerii – astăzi, 13 octombrie 2021, iar termenul se calculează luând în considerare ziua \nanunţului, respectiv ziua de astăzi, 13 octombrie 2021. \nStimați colegi, \nOrdinea de zi fiind epuizată, declar închisă această ședință a Senatului. \nMulțumesc. \n \nȘedința s-a încheiat la ora 12.35. \n  - 43 -"
    },
    "64": {
        "start_text": "Doamna Gabriela Crețu:",
        "start_index": -1,
        "end_text": "Doamna Anca Dana Dragu:",
        "end_index": -1,
        "text": "şedinţei Senatului din 13 octombrie 2021 \n \nS U M A R  \n \n1.  Întrebări, interpelări.  3 \n2.  Declarații politice.  17 \n3.  Dezbaterea Propunerii legislative pentru modificarea Legii educației naționale  33 \nnr.1/2011. (L389/2021) \n(Votul final se va da într-o ședință viitoare.) \n4.  Aprobarea  procedurii  de  urgenţă  pentru  dezbaterea  şi  adoptarea  unor  37 \niniţiative legislative. \n(Votul asupra solicitării se va da într-o ședință viitoare.) \n5.  Dezbaterea Proiectului de hotărâre privind exercitarea controlului de subsidiaritate  38 \nşi proporţionalitate conform Protocolului nr.2 din Tratatul de la Lisabona: \n-  Proiect de hotărâre referitoare la Propunerea de Regulament al Consiliului \nprivind instituirea și funcționarea unui mecanism de evaluare și monitorizare \nîn  vederea  verificării  aplicării  acquis-ului  Schengen  și  de  abrogare  a \nRegulamentului (UE) nr.1053/2013 – COM(2021) 278 final. \n(Votul final se va da într-o ședință viitoare.) \n6.  Dezbaterea Proiectului de hotărâre privind exercitarea controlului de subsidiaritate  40 \nşi proporţionalitate conform Protocolului nr.2 din Tratatul de la Lisabona: \n-  Proiect de hotărâre referitoare la Propunerea de Regulament al Parlamentului \nEuropean şi al Consiliului de modificare a Regulamentului (UE) 2020/2222 \nal Parlamentului European și al Consiliului în ceea ce privește infrastructura \ntransfrontalieră care leagă Uniunea de Regatul Unit prin legătura fixă pe sub \nCanalul Mânecii – COM(2021) 402 final. \n(Votul final se va da într-o ședință viitoare.) \n7.  Dezbaterea Proiectului de hotărâre privind exercitarea controlului de subsidiaritate  40 \nşi proporţionalitate conform Protocolului nr.2 din Tratatul de la Lisabona: \n-  Proiect de hotărâre referitoare la Propunerea de Directivă a Parlamentului \nEuropean și a Consiliului de modificare a Directivei 2009/65/CE în ceea ce  privește utilizarea documentelor cu informații esențiale de către societățile \nde administrare a organismelor de plasament colectiv în valori mobiliare \n(OPCVM) – COM(2021) 399 final. \n(Votul final se va da într-o ședință viitoare.) \n8.  Dezbaterea Proiectului de hotărâre privind exercitarea controlului de subsidiaritate  41 \nşi proporţionalitate conform Protocolului nr.2 din Tratatul de la Lisabona: \n-  Proiect de hotărâre referitoare la Propunerea de Regulament al Parlamentului \nEuropean și al Consiliului de modificare a Regulamentului (UE) nr.1286/2014 \nîn ceea ce privește prelungirea dispozițiilor tranzitorii pentru societățile de \nadministrare, societățile de investiții și persoanele care oferă consultanță cu \nprivire la unități ale organismelor de plasament colectiv în valori mobiliare \n(OPCVM)  și  la  unități  ale  non-OPCVM-urilor  sau  care  vând  astfel de \nunități – COM(2021) 397 final. \n(Votul final se va da într-o ședință viitoare.) \n9.  Dezbaterea Proiectului de hotărâre privind consultarea parlamentelor naționale  41 \nconform Protocolului nr.1 din Tratatul de la Lisabona: \n– Proiect de hotărâre referitoare la Programul de convergență pentru 2021 – 2024: \n-  Comunicarea Comisiei către Parlamentul European, Consiliu, Banca Centrală \nEuropeană, Comitetul Economic și Social European, Comitetul Regiunilor \nși Banca Europeană de Investiții – Coordonarea politicilor economice în \n2021: depășirea crizei  provocate de pandemia de COVID-19, sprijinirea \nredresării și modernizarea economiei noastre – COM(2021) 500 final; \n-  Recomandarea de Recomandare a Consiliului în vederea încetării situației de \ndeficit public excesiv din România – COM(2021) 530 final; \n-  Recomandarea de Recomandare a Consiliului prin care se emite un aviz \nal Consiliului privind Programul de convergență al României pentru 2021 \n– COM(2021) 523 final. \n(Votul final se va da într-o ședință viitoare.) \n10.  Notă  pentru  exercitarea  de  către  senatori  a  dreptului  de  sesizare  a  Curţii  43 \nConstituţionale asupra legii depuse la secretarul general al Senatului, conform \nprevederilor art.15 alin.(2) şi (3) din Legea nr.47/1992 privind organizarea şi \nfuncţionarea Curţii Constituţionale, republicată. \n \n \n  - 2 -  S T E N O G R A M A \nşedinţei Senatului din 13 octombrie 2021 \n \nȘedința a început la ora 10.00. \nLucrările ședinței au fost conduse de domnul Vasile Dîncu, vicepreședinte al Senatului, înlocuit \nde doamna Anca Dana Dragu, președintele Senatului, asistați de domnii Dan Ivan și Sorin Lavric, \nsecretari ai Senatului. \n \nDomnul Vasile Dîncu: \nBună dimineața, doamnelor și domnilor! \nDeclar deschisă sesiunea de întrebări, interpelări de astăzi, 13 octombrie 2021, conducerea fiind \nasigurată de subsemnatul, senator Vasile Dîncu, vicepreședinte al Senatului, asistat de domnul senator \nDan Ivan și domnul senator Sorin Lavric, secretari ai Senatului. \nConform programului aprobat, timpul alocat pentru sesiunea de întrebări, interpelări este de 60 de \nminute, repartizat pe grupurile parlamentare potrivit ponderii acestora. \nInvit la microfon pe doamna Gabriela Firea, senator al Partidului Social Democrat. \nDoamna Gabriela Firea: \nMulțumesc, domnule președinte. \nDomnilor secretari, \nDragi colegi, \nInterpelare  către  domnul  Florin  Cîțu,  premier  interimar,  și  către  domnul  Cseke  Attila, \nministrul interimar al sănătății. \nAnul trecut, plasma donată de pacienții vindecați de COVID-19 a fost utilizată în tratamentul \ncelor bolnavi. Pe parcurs, această soluție medicală a fost abandonată. Nu se știe din ce motive. \nObligația Ministerului Sănătății să prezinte trimestrial date privind donarea de plasmă imună nu a \nfost nici acum îndeplinită. Anul trecut, o donație de 32 de aparate de plasmafereză a fost refuzată de \ncătre Ministerul Sănătății, iar o licitație pentru cumpărarea de astfel de aparate a fost anulată din \ncauza unor suspiciuni de corupție. \nVă solicit, așadar, domnule premier și domnule ministru, să ne informați care este situația în \nacest moment în privința colectării de plasmă, care este cantitatea recoltată, dacă există – și unde – aparate \nde plasmafereză, dacă există intenția achiziției de astfel de aparate sau de elaborare a unei strategii în \nprivința donării de plasmă, care salvează bolnavii în stare critică de COVID-19. \nVă mulțumesc. \nSolicit răspuns scris. \n  - 3 -  Gabriela Firea, senator PSD București \nÎntrebare către domnul Sorin Cîmpeanu, ministrul interimar al educației. \nMii de copii ai românilor care s-au întors de la muncă din străinătate s-au înscris la școală în \njudețele țării, dar cei mai mulți dintre ei au dificultăți reale de adaptare și de învățare, generate de \nfaptul că nu vorbesc limba română. Profesorii nu le pot acorda o atenție specială, de aceea acești copii \nnu pot învăța la fel ca și colegii lor. Soluția oferită de stat, de a participa la ore timp de un an, fără a fi \nevaluați, este considerată – și pe bună dreptate – pierdere de timp de către părinți și de către profesori. \nAșadar, vă solicit să ne răspundeți la următoarele întrebări: \nCare este numărul real al elevilor înscriși în anul școlar 2021 – 2022 care anterior au studiat în \nstrăinătate (pe județe și pe clase)? \nCum intenționați să-i sprijiniți pe acești copii și pe familiile lor, având în vedere această mare \ndificultate de a nu cunoaște bine limba română și, deci, de a nu se descurca la școală? \nVă mulțumesc. \nSolicit răspuns scris. \nGabriela Firea, senator PSD București \nCelelalte întrebări și interpelări le depun la secretariat, pentru a da timp și colegilor mei să se adreseze. \nMulțumesc. \nDomnul Vasile Dîncu: \nMulțumim, doamna senator. \nCred că putem să ne descurcăm astăzi, ca toată lumea să vorbească. \nMulțumim. \nÎl invit la microfon pe domnul senator Cosma Dorinel. \nDomnul Dorinel Cosma: \nBună ziua, domnilor vicepreședinți… domnule vicepreședinte, domnilor secretari! \nInterpelare adresată domnului Barna Tánczos, ministrul interimar al mediului, apelor și pădurilor. \nObiectul interpelării: „Stadiul lucrărilor de la barajul de la Vârfu Câmpului”. \nStimate domnule ministru, \nEste  revoltător  că  în  România  anului  2021  există  lucrări  începute  încă  din  anul  1987  și \nnefinalizate până în prezent. Un exemplu elocvent în acest sens este barajul de la Vârfu Câmpului, care \nreprezintă unul dintre cele mai mari proiecte de amenajare hidrologică din nord-estul României și care \nașteaptă să fie finalizat de aproape 34 de ani. Acesta este ritmul în care autoritățile statului român \nconstruiesc barajul cu lacul de acumulare de pe râul Siret, în zona localităților Vârfu Câmpului și \nCândești, din județul Botoșani și Zamostea și Zvoriștea, din județul Suceava. \n  - 4 -  Construirea acestui baraj de pe râul Siret va permite atât alimentarea cu apă a mai multor \nlocalități, cele mai importante fiind localitățile Botoșani și Dorohoi, cât și extinderea sistemelor de \nirigații la nivelul județului Botoșani. \nPrin realizarea acumulării Vârfu Câmpului se mai urmăresc și alte obiective alături de cele \nprecizate mai sus, și anume: asigurarea debitelor pentru realizarea unei microcentrale; asigurarea \nunei  scurgeri  salubre  pe  râul  Jijia,  în  aval  de  Dorohoi,  în  special  în  perioadele  de  secetă;  de \nasemenea, îmbunătățirea condițiilor de calitate a apei pe sectorul aval de la confluența cu râul Sitna, \nprin tranzitarea unor debite de diluții corespunzătoare; asigurarea apei pe sistemele de irigații din \nzonele limitrofe râului Jijia. \nÎnceput în anul 1987, la barajul de la Vârfu Câmpului s-a lucrat efectiv între anii 1987 – 1993, \ndupă care lucrările au căpătat un caracter sporadic, de fiecare dată autoritățile competente invocând \nlipsa de fonduri pentru continuarea lucrărilor. \nPrin urmare, vă rog, domnule ministru, să aveți în vedere alocarea de fonduri pentru finalizarea \nacestei lucrări care este de o importanță crucială pentru locuitorii județului Botoșani. \nAvând  în  vedere  cele  expuse  mai  sus,  vă  adresez  rugămintea  de  a-mi  răspunde  la \nurmătoarele întrebări: \n1. Care sunt fondurile alocate din buget în acest an pentru finalizarea acestei lucrări? \n2. Când preconizați că vor fi finalizate lucrările de la barajul de la Vârfu Câmpului? \nVă solicit răspuns scris și oral. \nVă mulțumesc. \nCu deosebită considerație, Dorinel Cosma, senator AUR Botoșani. \nMulțumesc. \nDomnul Vasile Dîncu: \nVă mulțumim, domnule senator. \nÎl invit la microfon pe domnul senator Maricel Popa, din partea Grupului Partidului Social \nDemocrat. \nDomnul Maricel Popa: \nBună dimineața, domnule președinte! \nStimați colegi, \nAm o întrebare adresată domnului ministru interimar al investițiilor și fondurilor europene, \ndomnului Florin Cîțu, proaspăt demis. \n„Finanțarea Institutului Regional de Medicină Cardiovasculară de la Iași” \nStimate domnule ministru, \n  - 5 -  La începutul acestui an, au fost demarate documentațiile tehnico-economice de investiții pentru \nconstruirea la Iași a unui institut regional de cardiologie. Iașiul este unul dintre cele mai mari centre de \nmedicină  din  țară,  iar  actuala  locație  în  care  funcționează  unitatea  medicală  de  cardiologie  este \nimproprie  asigurării  unui  act  medical  de  calitate,  la  standarde  europene,  așa  cum  merită  și \nbeneficiază… ar trebui să beneficieze locuitorii din Regiunea Nord-Est. \nConform documentației, spitalul va cuprinde un sector de spitalizare și intervenții, investigații \nși explorări funcționale, cu 450 de paturi pentru spitalizarea curentă. Acest sector va cuprinde un \ncompartiment de primiri urgențe, un laborator de radiologie și imagistică, unul de medicină nucleară. \nSecția spitalizare de zi va avea 50 de locuri, urmând a cuprinde și un laborator de analize medicale, \nunul de anatomie patologică, precum și trei săli pentru explorări funcționale. În cadrul acestui spital \nintră  și  un  laborator  de  recuperare,  medicină  fizică  și  balneologie,  dar  și  o  secție  de  chirurgie \ncardiovasculară adulți și copii, un compartiment de cardiologie medicală, dar și unul de prevenție și \nrecuperare cardiovasculară. Costul total estimat al investiției este de aproximativ 300 de milioane de euro. \nMai mult, pentru a fi sigur că proiectul va avea finalitate, am inițiat Proiectul de lege pentru \nasigurarea finanțării  Institutului de Cardiologie de la  Iași,  care, la acest  moment, a primit  votul \nSenatului și urmează să fie pus în dezbatere la Camera Deputaților. \nÎn acest context, vă rog să precizați dacă proiectul de construire a Institutului de Medicină \nCardiovasculară de la Iași are asigurată finanțare prin Programul Național de Redresare și Reziliență \nși, dacă da, ce procent din suma totală poate fi asigurat prin fondurile pe care România urmează să le \nprimească din partea Comisiei Europene. \nSolicit răspuns scris. \nCu deosebită considerație, senator Maricel Popa. \nAm o interpelare, ca să… \nVă mulțumesc. \nDomnul Vasile Dîncu: \n…interpelarea. \nDomnul Maricel Popa: \nAstăzi voi avea o interpelare ministrului dezvoltării, lucrărilor publice și administrației, \ndomnul Cseke Attila. \n„Finanțarea proiectului «Sala Polivalentă „Regina Maria” din Iași»”. \nDomnule ministru, \nIașiul este al doilea oraș ca mărime și populație din țară, după București – peste un milion de \nlocuitori. Cu toate acestea, la acest moment, fosta capitală istorică a Moldovei nu beneficiază de o sală \npolivalentă modernă. O astfel de investiție ar putea dinamiza activitatea sportivă a comunității și ar \n  - 6 -  aduce un plus din punct de vedere economic, ținând cont de posibilitatea atragerii la Iași a unor \ncompetiții sportive de anvergură națională și internațională. \nAcum aproximativ un an și jumătate, consiliul local a aprobat indicatorii tehnico-economici \nși devizul general de construire ale proiectului Sălii Polivalente de la Iași, cu denumirea „Regina \nMaria”, ținând cont: Iașiul în 1916, 1918, 1919 a fost capitala României, iar Regina Maria a avut un \nrol important la Iași. \nRecent, municipalitatea ieșeană a anunțat că proiectul „Sălii Polivalente «Regina Maria»” a \nfost inclus de Compania Națională pentru Investiții pentru finanțare prin subprogramul „Săli de \nsport”. Cu toate acestea, verificând site-ul Companiei Naționale de Investiții, am constatat că acest \nproiect nu se regăsește printre cele de care Iașiul ar putea beneficia în următoarea perioadă în \nsubprogramul menționat anterior. \nDin acest motiv, vă rog să clarificați acest aspect și să precizați când vor fi alocate fondurile \nnecesare pentru demararea investiției pentru Sala Polivalentă de la Iași, un obiectiv major de investiții \nde care orașul trebuie să beneficieze prin fondurile guvernamentale, așa cum în anii trecuți s-a întâmplat la \nCluj, la Craiova și în alte localități cu o comunitate asemănătoare ca mărime și număr de locuitori. \nVă mulțumesc. \nCu deosebită respect, senator Maricel Popa. \nSolicit răspuns scris. \nDomnul Vasile Dîncu: \nMulțumesc, domnule senator. \nÎl invit la cuvânt pe domnul senator Matieș Călin. (Discuții.) \nFacem  o  mică  modificare,  o  invit  la  cuvânt  pe  doamna  senator,  tot  din  partea  Grupului \nPartidului Social Democrat, doamna Ionela-Cristina Breahnă-Pravăț. \nDoamna Ionela-Cristina Breahnă-Pravăț: \nMulțumesc, domnule președinte. \nStimați colegi, \nCu permisiunea dumneavoastră, voi prezenta o scurtă întrebare, pentru început. \nEa este adresată domnului Dan Vîlceanu, ministrul finanțelor publice, și vizează solicitarea de \n„Clarificări privind noua strategie enunțată privind plafonarea contribuțiilor în sănătate”. \nDomnule ministru, \nAți declarat săptămâna aceasta, deși faceți parte dintr-un Guvern deja demis, că sunteți pregătit \nsă  vă  asumați  reformarea  sistemului  de  contribuții  sociale  către  sectorul  sanitar,  prin  plafonarea \nacestora pentru angajații cu venituri peste medie. \n  - 7 -  Ați susținut că nu considerați corect ca un salariat care este foarte bine plătit să plătească… să \nvireze câte 10% din veniturile sale lunare către sănătate, iar un muncitor cu un salariul minim să \nbeneficieze de aceleași servicii medicale, deși contribuie cu o sumă considerabil mai mică la bugetul \nasigurărilor sociale de sănătate, raportată la veniturile încasate. \nAvând în vedere acest derapaj mediatic, vă solicit să-mi transmiteți un draft al acestei reforme \nla  care  ați  făcut  referire,  având  în  vedere  gravitatea  implicațiilor  care  decurg  din  afirmațiile \ndumneavoastră. Care ar trebui să fie serviciile medicale de care ar urma să beneficieze românii? Ați \nținut cont de faptul că și în momentul de față oamenii sunt nevoiți să își achiziționeze singuri seringile, \npastilele din spital și chiar bandajele? \nÎn toate statele civilizate, sistemul public de sănătate este centrat pe ideea solidarității, iar în \nacest sens v-aș întreba de ce nu apelați la solidaritatea spitalelor private de a prelua pacienți bolnavi de \nCOVID, având în vedere că situația este deja tragică, iar românii zac efectiv în corturile din curțile \nspitalelor și mor din lipsa unui pat disponibil? \nÎn încheiere, vă solicit să-mi răspundeți în scris atât pe adresa de e-mail personală, cât și pe \nadresa Grupului senatorial PSD. \nO interpelare adresată domnului ministru Sorin Cîmpeanu, ministrul educației, care vizează \n„Solicitarea unor clarificări privind scandalul burselor de merit pentru elevi”. \nDomnule ministru, \nEducația nu reprezintă doar fundamentul unei societăți, ci și viitorul unei națiuni. O educație \nperformantă nu se mai poate baza în secolul al XXI-lea doar pe devotamentul elevilor și pe dăruirea \nprofesorilor. Sistemul de învățământ are nevoie de o finanțare adecvată și substanțială, nu doar pentru \na progresa, ci mai ales pentru a recupera deficiențele față de statele cu adevărat dezvoltate, iar din acest \npunct de vedere, menținerea burselor de merit la un nivel motivațional este o premisă de la care niciun \nministru sau prim-ministru nu ar trebui să facă rabat. \nEste nedemn și injust să vă prevalați de o propunere a Consiliului Național al Elevilor – care \nviza, în esență și în integralitatea sa, alte aspecte și alte nuanțe – și să preluați, atât în documentele \noficiale, cât și în comunicarea publică, frânturi din dezbaterile cu reprezentanții Consiliului Național al \nElevilor pentru a ciunti intenționat bugetul destinat burselor copiilor. \nEste dezamăgitor pentru miile de elevi din toată țara. Este nedrept să le băgați brațul lung al \nguvernului în buzunare și să le luați banii. Este inadmisibil deja că refuzați mărirea alocațiilor, așa cum \nprevede legea. Elevii își cer drepturile. Considerați că bursele acestora se numesc întâmplător burse de \nmerit? Este meritul lor, al elevilor merituoși că, în detrimentul condițiilor inadecvate în care aceștia \nstudiază, au rezultate deosebite și promovează. \n  - 8 -  Vă solicit, în acest sens, să clarificați de urgență aceste aspecte și să acordați o importanță \nsporită  finanțării  și  acordării  burselor  elevilor  din  România,  cu  rugămintea  de  a-mi  comunica \ndemersurile pe care le-a întreprins ministerul pe care îl coordonați încă, ministerul de resort, în acest \nsens. Vă cer, de asemenea, să faceți eforturi susținute pentru majorarea acestora, a burselor elevilor, nu \npentru diminuarea cuantumului lor. \nÎn încheiere, vă solicit să-mi răspundeți în scris atât pe adresa de e-mail personală, cât și pe \nadresa de e-mail a Grupului senatorial PSD. \nȘi o scurtă, scurtă interpelare, adresată domnului Florin-Vasile Cîțu, încă prim-ministrul României. \nVizează această întrebare „Situația dezastruoasă privind imposibilitatea decontării transportului \nelevilor către școală”. \nDomnule prim-ministru, \nÎn legătură cu acest subiect, vă aduc la cunoștință faptul că, săptămâna ce a trecut, Curtea de \nApel  București  a  decis  să  sesizeze  Curtea  Constituțională  în  privința  Ordonanței  de  urgență  a \nGuvernului  nr.50/2021  referitoare  la  decontarea  navetei  elevilor,  în  procesul  prin  care  Asociația \nelevilor  din  București  și  Ilfov  au  cerut  suspendarea…  cele  două  asociații  au  cerut  suspendarea \nexecutării ordinului de ministru ce stabilește metodologia de decontare a transportului elevilor. \nProblema care a ajuns un subiect fierbinte pe masa judecătorilor nu este una punctuală, ci și una \nregională, chiar și națională. Din cauza faptului că nu există o reglementare clară, unii operatori de \ntransport nu emit abonamente și nu acceptă decontarea biletelor. Astfel, unitățile școlare refuză să \nopereze plățile, iar elevii sunt nevoiți să suporte integral costurile aferente transportului de la domiciliu \nla unitatea de învățământ în care aceștia studiază. În acest scenariu, în condițiile în care se apropie \niarna, dacă nu vor fi luate măsuri urgente pentru asigurarea cadrului legal și a bugetului necesar \ndecontării transportului elevilor, există riscul ca o mare parte dintre elevi să abandoneze școala. \nBineînțeles că acest lucru este o consecință directă și a lucrurilor fantastice pe care le-ați \npromulgat  de-a  lungul  exercitării  mandatului  dumneavoastră  de  prim-ministru  în  procesul  de \ndistrugere a economiei naționale, însă vreau să știți că elevii au nevoie de susținere, nu de supereroi, \ncum vă place să vă autointitulați. \nVă solicit, în acest sens, să bugetați urgent banii necesari și să rectificați cadrul legal. Nu putem \nlăsa copii să meargă pe jos la școală, prin zăpadă și frig. Nu încurajați abandonul școlar! \nÎn încheiere, vă solicit, de asemenea, răspuns scris atât pe adresa de e-mail personală, cât și pe \nadresa de e-mail a Grupului senatorial al Partidului Social Democrat. \nCu considerație, senator PSD de Bacău Cristina Breahnă-Pravăț. \nMulțumesc. \n  - 9 -  Domnul Vasile Dîncu: \nMulțumim, doamna senator. \nÎl invit la cuvânt pe domnul senator Eugen Dogariu. \nÎl invit la microfon pe domnul Eugen Dogariu. Nu-i aici? (Discuții.) \nUrmătorul la cuvânt, domnul Matieș Călin. \nDomnul Călin-Gheorghe Matieș: \nMulțumesc mult, domnule președinte. (Discuții.) \nStimați colegi, \nAm o întrebare către domnul prim-ministru sau fost prim-ministru, domnul Florin Cîțu. \n„Solicitări privind gradul de vaccinare la nivelul Guvernului” \nDomnule prim-ministru demis, \nAți declarat în repetate rânduri că românii sunt vinovați pentru amploarea valului patru al \npandemiei, pentru că au preluat un exemplu de la dumneavoastră și nu s-au vaccinat, nu au respectat \nregulile  impuse  de  Guvern,  deși  aceste  reguli  și  măsuri  n-au  fost  respectate  nici  de  partidul \ndumneavoastră – vă amintiți de cei 5 000 adunați la Romexpo –, nici măcar de președintele țării, \ndomnule prim-ministru, al țării care a eșuat. \nÎn acest sens, vă solicit să-mi răspundeți: câte persoane din întreaga componență a Guvernului \nau  fost  vaccinate,  câți  dintre  consilierii  dumneavoastră,  câți  angajați  din  cadrul  personalului \nSecretariatului General al Guvernului sunt vaccinați și câți secretari de stat, din totalul acestora? \nȘi vreau să vă spun, domnule prim-ministru, că nu este vina poporului. Ca și în viață, când un \nprodus nu este prezentat cum trebuie, nici nu se vinde. La fel, dumneavoastră nu ați prezentat cum trebuie! \nÎn încheiere, vă solicit să luați act de problemele expuse mai sus și să-mi răspundeți în scris \nla adresa de e-mail matiescalin@yahoo.ro, precum și la adresa Grupului senatorial al Partidului \nSocial Democrat. \nVă mulțumesc. \nO interpelare către domnul Lucian Bode, ministrul afacerilor interne. \n„Cu ce sumă a fost amendat domnul președinte Klaus Werner Iohannis pentru nepurtarea măștii \nde protecție la Congresul PNL?” \nDomnule ministru, \nAvând în vedere că președintele României a fost surprins la Congresul PNL în apropierea \nprim-ministrului României și președintelui Camerei Deputaților fără să poarte mască și având în \nvedere că aceasta era obligatorie pentru orice eveniment desfășurat în interior – și mai ales că au \nparticipat 5 000 de persoane –, domnule ministru, vă solicit să-mi răspundeți la următoarele întrebări: \n  - 10 -  -  A  fost  amendat  cetățeanul  Klaus  Werner  Iohannis  pentru  nepurtarea  măștii  în  cadrul \nparticipării acestuia la Congresul PNL, având în vedere că s-a desfășurat într-un spațiu închis, alături \nde alți 5 000 de cetățeni care și ei, la rândul lor, au încălcat legea? \n- Având în vedere că președintele nu a purtat mască de protecție, deși era flancat de prim-ministru \nși de președintele Camerei Deputaților, putem afirma că a fost în pericol siguranța națională a țării? \nÎn încheiere, vă solicit să luați act de problemele expuse mai sus și să-mi răspundeți atât oral, \ncât  și  în  scris la adresa de e-mail  matiescalin@yahoo.ro, cât  și  la  adresa  Grupului senatorial  al \nPartidului Social Democrat. \nVă mulțumesc. \nDomnul Vasile Dîncu: \nVă mulțumim, domnule senator. \nO invit la cuvânt pe doamna Diana Iovanovici-Șoșoacă. \nDoamna Diana Iovanovici-Șoșoacă: \nMulțumesc, domnule președinte. \nÎntrebarea mea este adresată – mă rog, atâta cât poate fi numit prim-ministru al României, că \nnimeni din Guvern nu mai e, la acest moment România e neguvernată – domnului Florin-Vasile Cîțu, \nprim-ministrul României, domnului ministru Attila Cseke, Ministerul Sănătății, domnului ministru \nLucian Nicolae Bode, Ministerul Afacerilor Interne, domnului Sorin Mihai Cîmpeanu, Ministerul \nEducației, doamnei Raluca Turcan, Ministerul Muncii și Protecției Sociale, doamnei Renate Weber, \nAvocatul  Poporului,  domnului  Csaba  Ferenc  Asztalos,  Consiliul  Național  pentru  Combaterea \nDiscriminării, domnului Dantes-Nicolae Bratu, de la Inspecția Muncii. \nObiectul întrebării: „Baza legală a condiționării locului de muncă de efectuarea vaccinării \nanti-COVID-19”. \nStimate doamne, \nStimați domni, \nÎncă înainte de apariția OUG nr.68/2021 cu privire la adoptarea unor măsuri pentru punerea în \naplicare a cadrului european pentru eliberarea, verificarea și acceptarea certificatului digital al Uniunii \nEuropene privind COVID pentru a facilita libera circulație pe durata pandemiei de COVID-19, angajatorii \nromâni au amenințat angajații, în toate domeniile, că în cazul refuzului vaccinării anti-COVID, aceștia \nvor fi demiși sau li se va suspenda contractul de muncă pe perioadă nedeterminată, până când vor \naccepta vaccinarea. În cazul în care vor alege testarea, aceasta va fi realizată pe cheltuială proprie. \nAsistăm  de  câteva  luni  la  cele  mai  mari  presiuni,  abuzuri,  restricționări,  condiționări  ale \nlocurilor de muncă de un act medical. Nenumărate persoane lipsite de posibilități financiare au cedat \npresiunilor angajatorilor și s-au vaccinat împotriva voinței lor, în caz contrar, pierzându-și locul de \n  - 11 -  muncă. Altele au ales să demisioneze, mai ales în sistemul sanitar, unde și așa este deficit de personal. \nProfesorii nu au avut încotro și s-au vaccinat în proporție de peste 60%, neputând suporta costurile \ntestării COVID săptămânal sau bisăptămânal, deși mulți aveau contraindicații. Niciun cadru medical \nnu le-a expus efectele adverse posibile și nici nu li s-a prezentat numărul de telefon la care să anunțe \nefectele adverse, încălcând prevederile Legii nr.46/2003 și ale Convenției de la Oviedo. Mai mult, \ndiscutăm despre vaccinuri în fază experimentală, astfel că se încalcă Codul de la Nüremberg. Este \nnevoie de aplicarea dozei a treia, a patra etcetera, pentru a te putea lupta cu pandemia. \nÎn condițiile în care locul de muncă a fost condiționat de vaccinarea anti-COVID, fie prin \nobligativitate directă, fie indirectă, vă solicit să-mi răspundeți la următoarele întrebări: \n1. Care este baza legală prin care este condiționată păstrarea locului de muncă de vaccinarea \nanti-COVID sau orice act medical? \n2. Care este baza legală prin care este încălcat dreptul la confidențialitatea stării de sănătate și a \nactelor medicale pe care orice persoană alege sau nu să le efectueze? De când starea de sănătate poate \nfi expusă public, în baza căror dispoziții legale? \n3. Care este baza legală prin care o persoană care nu este operator de date cu caracter personal \nare dreptul să verifice acte confidențiale cu privire la starea de sănătate și să le prelucreze? \n4. Câte doze de vaccin anti-COVID-19 vor fi necesare pentru ca un cetățean român să-și \npăstreze locul de muncă? \n5. Câte controale s-au realizat cu privire la aceste încălcări de drepturi și libertăți? \n6. Care sunt sancțiunile aplicate angajaților de către autorități cu privire la aspectele invocate? \n7. Care sunt rezultatele acestor controale și care sunt măsurile impuse de autorități, astfel încât \nastfel de încălcări flagrante ale drepturilor fundamentale să nu mai existe? \n8. Ce despăgubiri au primit angajații? \n9. Care este motivul pentru care testarea nu este gratuită, având în vedere că discutăm de \npolitici de sănătate publică în vreme de pandemie și grija Guvernului față de popor, pe care o afișează \ncu obstinație doar în privința vaccinării? \n10. Care sunt soluțiile propuse pentru a nu mai exista condiționarea păstrării locului de muncă \nde un act medical, respectiv vaccinarea anti-COVID-19, testare, trecere prin boală? \n11. Care sunt procentele de demisii, concedieri și suspendări ale contractelor de muncă din \ncauza problemelor invocate? \n12. În cazul în care personalul medical nevaccinat va fi demis sau va demisiona, mai ales \nraportat  la deficitul  de personal  medical,  care  sunt măsurile pe care le aveți în  vedere pentru a \ncontracara un și mai mare deficit de personal? \nVă mulțumesc. \n  - 12 -  Solicit răspuns scris și oral. \nSenator neafiliat, Diana Iovanovici-Șoșoacă \nÎmi permiteți și interpelarea? \nDomnul Vasile Dîncu: \nDa, da. \nDoamna Diana Iovanovici-Șoșoacă: \nVă mulțumesc frumos. \nInterpelarea este adresată domnului Florin-Vasile Cîțu, prim-ministrul României, domnului \nAttila Cseke, Ministerul Sănătății. \nObiectul interpelării: „Situația sistemului de sănătate din România”. \nStimați domni miniștri, \nÎn cazul României, criza pandemică coronavirus a evidențiat faptul că – în principal, toate țările, \ndar în special România – nu a fost deloc pregătită să facă față unei astfel de situații. Pentru aceasta, \ntrebuie ca procentul de la buget care trebuie alocat sănătății chiar să fie disponibilizat în acest sens, \nîntr-o strategie unică și bine pusă la punct, să se realizeze spitale, unități sanitare, industrie farmaceutică, \nsistem de distribuție a medicamentelor, existență în preocupare a ideii de a dispune sau a procura \naparatură medicală și instrumentar care să facă posibilă lupta împotriva unei asemenea evoluții cum \neste cea a COVID-19. În domeniul sănătății sunt importante atât infrastructura specifică acestui domeniu \nși dotările care există, dar și stocurile care se creează (mai ales cu medicamente deficitare, cu medicamente \ncare sunt de strică urgență sau cu posibile medicamente în cazul apariției unor noi epidemii). \nEvoluția pandemiei a arătat, ca în cazul multor alte pandemii, că apar alte tulpini. Ar fi fost \nnormal să existe multe autopsii, pe baza cărora specialiștii să poată să identifice și să descopere efectul \npe care îl are acest virus asupra unor comorbidități, în cazul în care are loc și infectarea cu acest nou \nvirus. Aceasta ar fi ajutat la gândirea și completarea schemelor de tratament ale persoanelor suferinde \nsau ale unor cazuri de posibilă infectare cu coronavirus, așa încât să se treacă de la tratamentele \ncurative la cele preventive, care să ocolească, pe cât posibil, apariția îmbolnăvirilor. \nUniunea Europeană va acorda sprijin financiar țărilor membre în funcție de efectul pe care l-a \navut această criză sanitară asupra evoluției economico-sociale din fiecare țară. \nAm trecut printr-o vacanță de vară de peste trei luni, în care președintele vostru a anunțat că am \nînvins pandemia. Apoi s-a anunțat că va veni valul patru. Nimeni nu a solicitat accesarea fondurilor \neuropene  pentru  a  extinde  paturile  ATI,  nu  a  achiziționat  tratamentul  cu  anticorpi  monoclonali, \nArbidolul se aduce ilegal, pentru că nimeni nu-l aprobă, tratamente anti-COVID nu sunt folosite și nici \nachiziționate de Guvern, antiviralele nu sunt folosite, nu s-a adus aparatură medicală etcetera. \n  - 13 -  Fostul președinte al Casei Naționale de Sănătate (CNAS), chirurgul Lucian Duță, a lansat o \nserie de acuzații foarte dure la adresa autorităților responsabile cu pandemia. \nToată vara s-a jucat golf și nimeni nu s-a pregătit de valul patru. Nu s-au făcut achiziții de \nmedicamente pentru tratarea bolnavilor de COVID, pentru că Guvernul s-a gândit că are vaccinuri și a \nspus că a învins pandemia. Oamenii au înțeles că vaccinarea înseamnă mici și bere, libertate, circulație \nîn străinătate, loterie. În niciun caz – sănătate. Când au existat efecte adverse și decese post-vaccinare, \nnimeni nu a explicat oamenilor care sunt riscurile. Când testele COVID au fost fals pozitive și fals \nnegative, s-a ascuns gunoiul sub preș. \nAcum  se  dă  vina  pe  nevaccinați  și  influenceri,  fără  să  se  menționeze  că  vaccinații  se \nîmbolnăvesc și transmit boala. Nevaccinații sunt și ei români, se îmbolnăvesc și mor la fel ca și vaccinații. \nDoctorul Lucian Duță a menționat adevărul din spitale, adevăr pe care cei mai mulți îl ascund. \nAcesta este: \n„- Nu există tratamente în spitale. \n- Nu se asigură testare gratuită în masă și nici nu se izolează pacienții vaccinați, dar care \nsunt contacți. Ei devin vector de transmisie a bolii, la fel ca nevaccinații, dacă nu sunt izolați. Și, \nda, medicii tac! \n- Poate că pot fi de acord cu faptul că așa-numitul vaccin e bun. Dar cu o singură condiție, și \nanume să spunem adevărul: vă dăm acest produs în ipoteza că veți face o formă acceptabilă de boală. \nDar veți fi contagioși, veți putea transmite boala, ar trebui să fiți izolați, dacă deveniți pozitivi (la fel \nca nevaccinații), iar efectele adverse pe termen mediu și lung sunt necunoscute, iar responsabilitatea \ne a voastră. Pentru că, bineînțeles, doar plătiți, dar riscurile sunt la voi. Dar, sigur, pe termen scurt, \nnu muriți. E OK și așa! \n- Imunitatea dobândită în urma infectării este mai solidă decât cea prin vaccinare. Pentru că \nstructura anticorpilor este mai complexă – organismul ia contact cu toată structura virusului, nu numai \ncu antigene specific proteinei Spike, așa cum se întâmplă în cazul vaccinului. \n- Pacienții infectați pot fi tratați foarte bine, dacă sunt depistați în primele zile. Ceea ce înseamnă \ncă, dacă testezi și tratezi eficient, vei avea oameni imunizați natural, iar mortalitatea ar fi foarte mică. \n- Tratamentul pentru COVID există, dar ni se ascunde. Sclavii nu trebuie să știe asta sau li se \nspune că este scump și nu este pentru ei. \n- Vaccinul nu este singura variantă pentru a fi oprită pandemia. Odată ce ești infectat, poți fi tratat \neficient printr-o singură perfuzie și pleci acasă. În 24 de ore nu mai ai nimic. Iar organismul își va sintetiza \nimunitate pentru toate formele de virus timp de cel puțin un an. Este vorba de anticorpii monoclonali. \n  - 14 -  - Ni s-a spus că, dacă ne vaccinăm, vom reveni la o viață normală. Fals: cei vaccinați transmit \nboala la fel ca cei nevaccinați. Adică sunt la fel de periculoși pentru societate ca cei nevaccinați. Cu \nalte cuvinte, contacții vaccinați ar trebui să stea în carantină la fel ca cei nevaccinați. \n- Există efecte secundare ale vaccinului. Pe termen scurt, aceste efecte sunt prezente uneori, \nchiar dacă sunt negate (unele chiar fatale). Pe termen mediu și lung, efectele sunt necunoscute. \n- Vă administrați tratamente pe ascuns! – acuze aduse politicienilor.” \nAceasta este declarația domnului doctor Lucian Duță. \nRaportul UK PHE Vaccine Surveillance menționează că populația vaccinată complet, cu \nvârsta între 40 și 70 de ani a pierdut deja 40% din capacitatea sistemului imunitar. Aceasta continuă \nsă scadă săptămânal cu 5%. \nChildrenʼs Health Defence Europe, 23 septembrie 2021: „Accidentele vasculare sunt reale și \nsănătatea copiilor este cea mai importantă.” \nConform dr. Mike Yeadon, fost vicepreședinte și director științific la Pfizer Global R&D, \nvaccinurile ARNm au probabilitatea de 50 de ori mai mare de a produce decese la copii în comparație \ncu COVID. În câteva luni, vaccinul COVID a generat deja mai multe decese și boli decât toate \nvaccinurile la un loc pe o perioadă de 20 de ani. \nDeciziile oarbe ale FDA, ale Agenției Europene a Medicamentelor și ale guvernelor au produs \nmorți  inutile  în  rândul  adolescenților  și  tinerilor.  În  cazul  lor,  balanța  beneficiu  –  risc  este  clar \nnegativă, pentru că ei nu mor de COVID și nici nu transmit boala. Se spune că miocarditele nu sunt \ngrave… Este o afectare a inimii care lasă sechele grave și numeroși pacienți vor muri în următorii cinci \nani. Acum câteva săptămâni, la Bousval, în Belgia, un nou-născut al unei mame care s-a vaccinat a \nfăcut o tromboză la trei zile după naștere, cu afectare cerebrală gravă. Doctorii au afirmat că accidentul \nnu este în legătură cu vaccinul, care este sigur și eficient. Cazul nu a fost raportat. \nTot acest dezastru, toate victimele de până acum și cele viitoare sunt consecința tuturor celor \ncare refuză să vadă realitatea așa cum este, pentru că este în joc cariera lor, reputația lor, credibilitatea \nlor și mai ales culpabilitatea lor inconștientă. \nSenta Depuydt, mamă și jurnalistă, președinte la CHD Europe. \nAvând în vedere toate aceste aspecte, precum și multe altele pe care nu le-am expus, dar de \ncare aveți cunoștință, vă solicit să-mi comunicați ce acțiuni ați întreprins pe perioada vacanței de vară, \ncând ați învins pandemia, pentru a întâmpina valul patru de COVID? Care sunt fondurile accesate de la \nUniunea Europeană pentru a ajuta sistemul sanitar din România, în condițiile în care se anunța valul \npatru? Care sunt tratamentele achiziționate pentru COVID-19? Care sunt echipamentele medicale \nachiziționate pentru a vă pregăti de valul patru? Care sunt cercetările și rapoartele cu privire la \nCOVID-19?  Care  este  motivul  pentru  nu  ați  achiziționat  tratamentul  cu  anticorpi  monoclonali, \n  - 15 -  Arbidol, Tocilizumab etcetera? Care este motivul pentru care nu achiziționați butelii de oxigen de la \nOltchim Râmnicu Vâlcea? Care este motivul pentru care Institutul „Cantacuzino” nu produce Polidin \nși Cantastim și nu este implicat în eradicarea pandemiei COVID-19? Care este motivul pentru care \n„Antibiotice” Iași și Cluj nu produc medicamente pentru tratarea COVID-19? Care este motivul pentru \ncare nu faceți nimic pentru români și acceptați ca sistemul sanitar să clacheze? \nVă mulțumesc. \nSolicit răspuns scris și oral. \nSenator neafiliat Diana Iovanovici-Șoșoacă \nDomnul Vasile Dîncu: \nVă mulțumesc, doamna senator. \nDoamna Diana Iovanovici-Șoșoacă: \nȘi eu vă mulțumesc mult. \nDomnul Vasile Dîncu: \nStimați colegi, \nDau citire listei senatorilor care au depus întrebări și interpelări în scris. \nLa secțiunea de întrebări, avem următorii colegi care au depus întrebări în scris: Florian Bodog \n– pentru Ministerul Sănătății, Laura Georgescu – pentru Ministerul Educației, Genoiu Mihail – pentru \ndomnul prim-ministru, Gabriel Mutu – pentru prim-ministrul României, Ion Mocioalcă – pentru \nprim-ministru,  Departamentul  pentru  Situații  de  Urgență,  Mirea  Siminica  –  pentru  Ministerul \nFinanțelor și o întrebare pentru Ministerul Justiției, Vasile Dîncu – pentru ministrul mediului, apelor și \npădurilor, domnul Ion Prioteasa – pentru prim-ministru, domnul Sorin-Ioan Bumb – pentru Ministerul \nEducației,  Ministerul  Dezvoltării  și  Administrației,  Ministerul  Transporturilor  și  Infrastructurii, \nMinisterul Educației, din nou, pentru Ministerul Energiei, pentru Ministerul Culturii, pentru Ministerul \nTransporturilor și Infrastructurii, din nou, pentru Ministerul Culturii, pentru Ministerul Sănătății și \npentru Ministerul Mediului, Apelor și Pădurilor, doamna Raluca-Gabriela Ioan – pentru Ministerul \nSănătății  două  întrebări…  trei  întrebări  pentru  Ministerul  Sănătății  și  încă  una  pentru  Ministerul \nInvestițiilor și Proiectelor Europene, încă o întrebare, tot din partea doamnei senator, pentru Ministerul \nSănătății  și  Ministerul  Investițiilor  și  Proiectelor  Europene,  doamna  Nicoleta  Pauliuc  –  pentru \nAutoritatea de Supraveghere Financiară și pentru Ministerul Sănătății, domnul Nicolae Neagu – pentru \nMinisterul Energiei, Ministerul Finanțelor, Ministerul Transporturilor și Infrastructurii, domnul Radu \nMihail Mihai – pentru  Ministerul Afacerilor Externe, domnul Marius Bodea  – pentru Ministerul \nDezvoltării, Lucrărilor Publice și Administrației și pentru Ministerul Finanțelor Publice, Andrei \nHangan – pentru Ministerul Sănătății, Ministerul Mediului, Apelor și Pădurilor, doamna  Rodica \nBoancă – pentru Ministerul Educației. \n  - 16 -  Senatorii și deputații care în sesiunea de astăzi, 13 octombrie 2021, au depus interpelări în \nscris: doamna Laura Georgescu – pentru Ministerul Muncii și Protecției Sociale, domnul Gabriel Mutu \n–  pentru  Ministerul  Educației,  domnul  senator  Leonard  Azamfirei  –  pentru  Ministerul  Sănătății, \ndomnul Călin Matieș – pentru Ministerul Sănătății și pentru vicepremier, apoi domnul Sorin-Ioan \nBumb – pentru Ministerul Culturii și Ministerul Energiei, domnul Gabriel-Cristinel Berea – pentru \nMinisterul Afacerilor Interne, doamna Rodica Boancă – pentru Ministerul Educației. \nStimați colegi, \nDeclar închisă sesiunea de întrebări și interpelări de astăzi. \n* \nConform programului aprobat, continuăm cu sesiunea consacrată declarațiilor politice, timpul \nalocat pentru prezentarea acestora fiind de 60 de minute, repartizat pe grupuri parlamentare conform \nponderii acestora. \nDau cuvântul domnului Maricel Popa. \nDomnul Maricel Popa: \nDomnule președinte, \nStimați colegi, \n„Demagogia și ipocrizia PNL-iste nu au limite!” \nAm văzut zilele trecute o declarație care m-a revoltat peste măsură. Premierul demis de Parlament \npentru incompetența cu care a guvernat România a atacat în mod josnic primarii social-democrați. Pentru \na justifica o alocare de fonduri pe criterii strict politice, Florin Cîțu a dat vina pe aleșii locali ai PSD-ului. \nEste o încercare patetică a celui mai slab premier din istoria României de a masca ceea ce și \nun copil poate să vadă: a dat banii doar către primarii PNL-ului și UDMR-ului, ignorând, cu bună \nștiință, românii care au ales primari de altă culoare politică. Este o nedreptate pe care doar justiția \no mai poate îndrepta. \nCum să spui că primarii social-democrați, cei mai mulți din țară, sunt de vină că tu, din birou, \ndai bani doar pe criterii politice? Tu știi că, spre deosebire de tine, care te-ai cocoțat pe funcții prin \njocuri de culise, primarii sunt aleși direct de români să le reprezinte interesele? Știi că, spre deosebire \nde tine, care stai și dai directive din birou, ei discută zilnic cu oamenii și încearcă să le rezolve \nproblemele? Probleme cu care se confruntă zi de zi din cauza Guvernului de dreapta PNL și USR. \nÎnsuși modul în care pune problema cel mai slab premier din istoria României este eronat. Tu, \npremier, nu dai din banii tăi la primari, aloci fonduri publice pentru români indiferent de cine e la \nconducerea unei primării. Primarul este veriga dintre tine și români, pentru ca fondurile publice să fie \ncheltuite unde este nevoie mai mare într-o comunitate. Și cine să știe cel mai bine care sunt nevoile \nunei comunități, dacă nu primarul, cel în care membrii comunității și-au pus încredere și speranță? \n  - 17 -  Un primar social-democrat din Iași, cu multe mandate în spate, mi-a spus că pentru prima \ndată regretă că este primar al comunei, din cauza situației disperate în care l-a adus Florin Cîțu. Alții \nau fost nevoiți să renunțe la proiecte europene din cauză că, sistematic, în ultimii doi ani, primarii \nsocial-democrați au fost ignorați de guvernele de dreapta și au primit fonduri insuficiente sau chiar nu \nau primit nimic. Lipsa fondurilor pentru cofinanțarea proiectelor a blocat investițiile în comunități, \ninclusiv cu fonduri nerambursabile. \nCât de demagog, cât de ipocrit poți să fii, încât de doi ani să nu aloci fonduri către comunitățile \nconduse de aleșii social-democrați și apoi tu, mare premier, să vii și să spui că e vina lor că nu au bani?! \nSă nu uităm cine face aceste acuzații: omul care a făcut închisoare în Statele Unite ale Americii \npentru că a condus beat, premierul care a fost dat jos de Parlament cu cele mai multe voturi din istoria \npostdecembristă a României, cel care a condus țara într-o prăpastie din punct de vedere economic, \nsocial și, poate cel mai important în această perioadă de pandemie, din punct de vedere medical. \nDin păcate pentru noi toți, mandatul de premier al lui Florin Cîțu va rămâne drept o mare pată \nneagră în istoria poporului român. \nVă mulțumesc. \nDomnul Vasile Dîncu: \nVă mulțumim, domnule senator. \nÎl invit la microfon în continuare pe domnul senator Sorin Lavric. \nDomnul Sorin Lavric: \nMulțumesc, domnule președinte. \nTitlul declarației mele politice de astăzi este „Deținuta Galina Răduleanu”. \nS-a născut pe 9 martie 1933 în comuna Răduleni, județul Soroca, Basarabia. Cu greu se poate \nspune că a avut copilărie, din cauza chinuitoarelor refugii prin care a trecut în 1940 și 1944, pentru ca \nîn adolescență, la 17 ani, să fie exmatriculată din clasa a X-a a Liceului „Gheorghe Lazăr”. Motivul? O \ncolegă, furându-i carnețelul în care își notase gânduri despre ora de limba română, în cursul căreia \nelevii studiau biografia lui Stalin, l-a predat directoarei. \nGalina Răduleanu va face liceul la seral, apoi se va înscrie la Facultatea de Medicină din Cluj, \npe care o va absolvi în 1958. În septembrie 1960, medic de țară fiind, este arestată chiar în cabinetul \ndispensar al comunei Poiana Mărului. Cauza? Era fiica unui preot a cărui vădită atitudine creștină \nfusese însoțită de necuvenite izbucniri antibolșevice. \nLa percheziție i se vor ridica caietele în care spunea negru pe alb ce crede despre regim. Va fi \ncondamnată la șapte ani de închisoare sub acuzația că purtase „discuții dușmănoase” cu tatăl ei. \nÎntre 1960 și 1964 va fi închisă la Uranus, Jilava, Arad și Oradea. Acolo va afla fața nevăzută a \nființei umane, dar mai ales îl va descoperi pe Dumnezeu. \n  - 18 -  De-a lungul celor patru ani de detenție, lipsa aerului din celule îi va fi un veritabil supliciu. \nChinuitoarea hipoxie o va descrie în cartea de memorii intitulată „Repetiție la moarte… din spatele \ngratiilor”. Citez: „Atmosfera devenise irespirabilă din toate punctele de vedere, atât la figurat, dar mai \nales la propriu. Vremea se încălzise și firul de aer care ne venea de pe coridor era total insuficient, mai \nales noaptea. Ca să pot respira, îmi așterneam paltonul și cojocelul pe jos, pe ciment, mă așezam pe el \nși stăteam cu nasul lipit de crăpătura de jos a ușii, singurul loc pe unde venea o dâră de aer rece. Chinul \nacesta era o nimica toată pe lângă ceea ce mi se povestise. În Rahova, de exemplu, erau celule la \nsubsol, ermetic închise, fără nicio comunicare cu exteriorul. Singura aerisire consta în deschisul ușii, \nlucru făcut cu intermitență. Dacă erai supus unui regim «special», te obligau să dormi în patul de sus, \nchiar dacă erai singur în celulă. Uneori, în spațiul pentru doi erau patru oameni, iar bătăile lor furioase \nîn ușă cerând aer se auzeau pe tot culoarul.” \nÎn ciuda privațiunilor în închisoare, Galina Răduleanu va cunoaște starea exaltată a trăirii mistice: \n„Treptat am intrat într-o viață minunată, nevăzută și adevărată. O viață a sufletului, bogată, intensă. O! \nmult mai intensă decât cea pe care am dus-o ulterior în lumea exterioară. Ca într-o oglindă concavă, \nmă aflam mereu în centrul de convergență al razelor. Într-o totală libertate colindam munții și ascultam \nmelodii. Versurile diferiților poeți izvorau din mine, ca o creație proprie, descifram probleme filozofice \nși, mai ales, vorbeam cu Dumnezeu. Nu găsesc alt cuvânt ca să exprim profunda comunicare cu El.” \nEliberată  în  septembrie  1964,  se  va  specializa  în  psihiatrie  la  spitalele  Săroca,  Pucioasa, \nPăclișa, Titan și Obregia. Spusele tatălui ei – „Țara asta are un rost în lume, pe care, indiferent de \npiedicile ce i se pun, și-l va îndeplini” i-au fost îndreptar de conduită de-a lungul vieții. \nDe la Galina Răduleanu am învățat că, dacă în anii 1950 oamenilor li se omora trupul, astăzi \ncrima este mult mai subtilă: ți se omoară de-a dreptul sufletul. Oare câtora dintre noi li s-au deschis \nochii asupra acestui crud adevăr, acela că trăim cu un suflet mort? \nSunt mândru ca, sub cupola Senatului României, să pronunț numele doamnei Galina Răduleanu. \nVă mulțumesc. \nSorin Lavric, senator AUR \nDomnul Vasile Dîncu: \nMulțumim, domnule senator. \nÎl invit la microfon pe… o invit la microfon pe doamna… îl invit la microfon pe domnul \nCălin Matieș. \nVă rog, domnule senator, scoateți-ne din impas. \nDomnul Călin-Gheorghe Matieș: \nMulțumesc mult, domnule președinte. \nStimați colegi, \n  - 19 -  În declarația politică de astăzi vreau să spun despre: „Coaliția austerității de dreapta lasă elevii \ndin județul Alba pe jos și fără bănci în clase”. \nCoaliția austerității condusă de Partidul Național Liberal și Uniunea Salvați România nu doar \ncă a declarat în 2020 că nu vor considera educația o prioritate pentru guvernul lor, dar, din păcate, s-au \nși ținut de cuvânt cu aceste declarații. \nV-am  adus  la  cunoștință,  în  repetate  rânduri,  situația  precară  în  care  se  regăsește \nînvățământul din județul Alba, mai ales în zona de munte, unde în decursul verii au existat și niște \ninundații fără precedent. \nÎn urma acestor dezastre naturale nu au suferit doar oamenii simpli, care au fost batjocoriți \nde Guvern și de Consiliul Județean Alba prin modul în care s-au acordat ajutoarele sau, mai \ndegrabă, lipsa acestora. Deși au avut la dispoziție aproximativ două luni pentru a aproba banii \nnecesari pentru renovarea școlilor afectate de viiturile de vară și consilierii județeni ai Partidului \nSocial Democrat, colegii mei, au solicitat în nenumărate rânduri președintelui Ioan Dumitrel să \ndemareze lucrările și achizițiile astfel încât toți copiii să poată să înceapă școala într-un mod \ncivilizat – ce credeți? –, nu s-a întâmplat nimic. \nStimați colegi, \nMă cunoașteți deja de aproximativ un an și știți că nu pot sta deoparte atunci când văd o \nnedreptate, mai ales atunci când la mijloc sunt viețile unor copii nevinovați. Cu sprijinul unor profesori \ndin Alba Iulia, voi merge mâine să donez mai multe bănci și mobilier școlar pentru elevii din Sohodol, \ndin Munții Apuseni. În scurt timp sper să ajungem și la Ocoliș, unde sunt elevi care se află în aceleași situații. \nNu știu dacă vă puteți imagina că acum, în secolul XXI, în România, un stat al Uniunii \nEuropene, la câteva ore de Viena – voiam să-i aduc aminte unui coleg de-al meu din Alba –, copiii \nromâni merg la școală să învețe stând pe jos sau în picioare. \nDomnilor guvernanți, \nEducația nu este doar o lozincă electorală, educația este fundamentul oricărui stat civilizat și \ndezvoltat, prioritizarea ei fiind diferența dintre bunăstare și un stat eșuat, așa cum arată România în prezent. \nÎn  încheiere,  vă  solicit  să  demarați  de  urgență  reglementarea  decontării  transportului \nelevilor, să măriți bursele de merit și să asigurați accesul elevilor la școală în mod fizic și în \ncondiții de siguranță deplină! \nCu  respect  pentru  români,  senator  PSD  Alba,  Călin  Matieș  Gheorghe,  Circumscripția \nelectorală nr.1 Alba. \nVă mulțumesc din suflet. \nDomnul Vasile Dîncu: \nMulțumim, domnule senator. \nInvit în continuare la microfon pe domnul senator Mircea Dăneasă. \n  - 20 -  Domnul Mircea Dăneasă: \nVă mulțumesc, domnule președinte. \nStimați colegi, \nGlobalismul, prin ideologia sa, nu are niciun interes să exprime în noțiuni clare stări de fapt și \nintenții ce ar putea fi contracarate în mod obiectiv de țările pe care agenda globalismului și-a propus să \nle subordoneze scopului propriu, scop nedeclarat încă, acela de guvernanță mondială. \nPentru clarificarea intenționalității spre care tinde politica globalistă, politică ce deja a prins și \nprinde contur tot mai accentuat, se impune în mod imperios necesitatea unei distincții clare între ceea \nce  reprezintă  capitalismul  internaționalist  clasic  și  capitalismul  transnațional  pe  care  vectorii \nglobalismului doresc să-l impună mai presus de interesele proprii ale fiecărei națiuni în parte. \nInteresele  proprii  fiecărei  națiuni  trebuie  să  identifice  acel  numitor  comun  de  plusvaloare \nadăugată pentru fiecare țară guvernată în mod specific, în interesul fiecărui popor. \nDivergența dintre interesul fiecărui popor în parte și interesul guvernanței globaliste devine azi, \nmai mult decât oricând, o mare temă de dezbatere interdisciplinară, temă la care trebuie să chemăm toate \npopoarele lumii pentru un proiect de mare importanță, ce vizează nu mai puțin decât destinul omenirii. \nAceastă declarație politică nu este decât enunțul pentru o provocare la analiză și discuții ce \ndepășesc  sfera  de  interes  a  unui  partid,  însă  se  integrează  cu  necesitate  în  sfera  de  interes  a \nperspectivelor de viitor ale umanității. \nVă mulțumesc și propun să construim un grup de discuții pe această problemă, mai ales în \nsituația în care capitalul de stat al României a fost deteriorat până la apropierea de inexistență, până la \napropierea de zero, de partidele care au transferat proprietatea publică a statului în proprietatea privată, \nproprietate  privată  ce  nu  va  putea  construi  niciodată  autostrăzi,  proprietate  ce  nu  va  putea  face \nniciodată investiții, nu va putea și nu va face, chiar dacă va putea, investiții de interes public, întrucât \ncapitalul privat este pus în slujba obținerii profitului, versus capitalul public, care e pus să funcționeze \nîn slujba rezolvării intereselor unui popor. \nVă  mulțumesc  și  vă  provoc  la  o  dezbatere  transpartinică  pe  această  temă  majoră,  care \ngenerează efecte cum sunt cele cu care ne confruntăm astăzi: criză economică, criză de sănătate, criză \npolitică, criză de hrană și criză de orice. \nVă mulțumesc. \nDomnul Vasile Dîncu: \nVă mulțumim, domnule senator. \nÎl invit la microfon pe domnul Nicușor Cionoiu, din partea Grupului Partidului Social Democrat. \nDomnul Nicușor Cionoiu: \nMulțumesc, domnule președinte. \nDeclarația mea politică are ca titlu „Potențialul de dezvoltare pentru județul Călărași. Nevoia \nstabilirii unui parteneriat real public-privat”. \n  - 21 -  Domnule președinte, \nDoamnelor și domnilor senatori, \nA venit vremea ca județul Călărași să fructifice din plin avantajele competitive pe care le are: \npoziția geografică a județului, la granița cu Bulgaria, existența a două porturi la Dunăre, atractivitatea \nturistică asemănătoare celei din Delta Dunării, dar și amplasarea strategică la numai 100 km de \nBucurești și de Constanța. \nAvem 5 088 de kilometri pătrați și o populație de 308 655 de locuitori. 38,45% din călărășeni \ntrăiesc în mediul urban, restul de 61,55% – în cele 50 de comune din mediul rural. \nÎn  ciuda  potențialului  uriaș  pe  care-l  are  Călărașiul,  are  al  cincilea  cel  mai  mic PIB  din \nRomânia, după Covasna, Sălaj, Mehedinți și Tulcea. \nO analiză comparativă a vieții economice din zona urbană și rurală ne arată că cea mai mare \nparte a agenților economici sunt localizați în mediul urban, în general în Călărași și în Oltenița. \nDin punct de vedere al cifrei de afaceri cumulate, orașele care se remarcă sunt Călărași și \nOltenița, iar ca și comune, să spunem, Chirnogi și Dragalina. \nDezvoltarea mediului de afaceri poate fi potențată prin creșterea infrastructurii adecvate pentru \nsusținerea  afacerilor:  acces  la  utilități,  transport  intermodal,  parcuri  tehnologice  și  poate  cel  mai \nimportant lucru pe care trebuie să-l facem sunt facilitățile fiscale atractive pentru investitori. În caz \ncontrar, va crește pericolul disparităților dintre Călărași și celelalte județe din regiune, iar tinerii \nvor continua să plece din județ. Spre exemplu, în anul 2019, 1 366 de persoane, majoritatea tineri, \nși-au schimbat domiciliul din județul Călărași în alte județe ale țării sau în municipiul București, \niar 202 persoane au părăsit țara. \nPe lângă exodul tinerilor, dezvoltarea județului este amenințată și de legislația națională în \ncontinuă schimbare. Lipsa de predictibilitate îngreunează derularea investițiilor majore și pe termen \nlung, la care se adaugă și deprecierea continuă a monedei naționale. O altă amenințare o reprezintă \ngradul de atractivitate superior al ofertei turistice din zonele din vecinătatea județului. O cauză directă \npentru acest dezechilibru o reprezintă fondurile insuficiente alocate la nivel național pentru dezvoltarea \ninfrastructurii turistice a județului Călărași. \nGuvernul trebuie să vină cu un plan privind combaterea exodului și a depopulării, pentru că \nriscăm ca în județe precum Călărași să nu mai avem forță de muncă. La fel de important este ca \nExecutivul să înțeleagă că trebuie să acorde un buget generos pentru infrastructura Călărașiului, astfel \nîncât acesta să poată țină pasul cu dezvoltarea orașelor vecine din Bulgaria. În caz contrar, riscăm ca \naceste afaceri să se mute acolo. \nVă mulțumesc. \n  - 22 -  Senator PSD de Călărași, Nicușor Cionoiu \nDomnul Vasile Dîncu: \nVă mulțumim, domnule senator. \nÎl invit la microfon pe domnul Ionuț Neagu. \nDomnul Ionuț Neagu: \nMulțumesc, domnule președinte. \nStimați colegi, \nO să vă rog să aveți un pic de răbdare cu mine, am o declarație politică un pic mai lungă, \ndar vine din inimă. \nDe-a lungul istoriei, prietenia dintre români și toate etniile conlocuitoare, în special cu secuii, \nse distinge ca un fir roșu director și se pierde în negurile istoriei. Secuii au constituit un aliat natural \nși  putem  puncta  cea  mai  luminoasă  perioadă  de  colaborare  între  voievodul  reîntregitor  Mihai \nViteazul și secui. Aceștia au urmărit aceleași scopuri și interese cu românii, însă, după o perioadă de \npatru secole, oare ce s-a schimbat așa de drastic, încât interesele și vectorii celor două comunități să \nfie în totalitate antagonice? \nDin păcate, în România s-a născut o mișcare politică ce a fost concepută în comunism, dar \nbotezul și certificatul de naștere l-a parafat la 22 decembrie 1989, la sediul Comitetului Județean al \nPartidului Comunist Român din Târgu-Mureș. \nAceleași mișcări politice, cu un tată comunist inveterat și o mamă atee, au dispus ca printre \nprimele legi din perioada postcomunistă să fie cea care a dispus segregarea învățământului pe criterii \netnice. Am văzut o politică catastrofală, care a dus la ruperea relațiilor firești ce se dezvoltă în \nmomentul în care două corpuri sociale interacționează natural. Astfel, la o distanță de 25 de ani după \nadoptarea în America a legii privind drepturile civile ce prevedea interzicerea segregării, România \nfăcea un pas în spate și introducea segregarea educației pe criterii etnice. \nPrimii muguri ai enclavizării ce a urmat apăruseră deja și era clar că nu prima nevoia acestor \npolitruci de a îndestula o comunitate, ci, din contră, de a o izola, de a-i reduce capacitățile de dezvoltare, în \nultimă instanță scopul fiind ca această comunitate să poată fi teleghidată în funcție de interesele acestor \nconducători atotștiutori, ce duc comunitatea pe un drum întortocheat, într-o fundătură a istoriei. \nTotuși, politica românească, ca o mamă bună, a primit la sânul ei această construcție politică și, \nmai mult decât atât, reprezentanții acesteia au primit cele mai înalte funcții în aparatul de stat, aparat \ncare  a  lucrat  întotdeauna  pentru  interesul  acestora  și  în  deserviciul  românilor,  singurul  mod  de \nrăspundere clamată fiind cea politică, o formă fără fond pentru un electorat captiv. Iar ca un orb care \nconduce pe alt orb și ca un fiu adoptat ce dorește să se răzbune pe familia adoptivă, rezultatul \npromovării acestora în funcții a însemnat – și am câteva lucruri care mă dor: \n  - 23 -  - s-au desființat un număr consistent de spitale pe tot teritoriul României; \n- s-au presărat, asemeni unui ritual de marcare a teritoriului, simboluri statuare și heraldice \nstrăine de adevărul istoric pe tot acest areal de conlocuire; \n-  cimitire  ale  eroilor  români  lăsate  în  paragină  sau  îngreunată  reabilitarea  prin  piedici \nbirocratice de orice fel; \n- obiective de cult identitare construite în secolul XVIII, ce nici după 20 de ani de luptă \nbirocratică nu au documentație pentru restaurarea acestora; \n- imobile culturale cu specific românesc ce au fost sau se plănuiește, prin rapt și abuz, să fie \ndeposedate de la proprietarii de drept; \n- cetăți dacice nepuse în valoare, ca mărime depășite doar de celebra Sarmizegetusa; \n- nenumărate retrocedări cu acte false, dovedite sau prezumate în mod rezonabil a fi false, \navând ca finalitate neputința proprietarilor reali de a-și dobândi proprietățile în drept. Cum ne putem \nimagina ca dintr-o suprafață finită de teren expropriat adevărații proprietari să nu își poată reconstitui \nproprietățile din lipsa fizică a terenurilor? Ceva s-a întâmplat acolo. \nAceste exemple sunt doar o mică parte din totalitatea faptelor săvârșite în complicitate cu clasa \npolitică românească trădătoare. \nConcluzia poate fi una singură și este de disoluție a autorității statului român în aceste teritorii. \nAstăzi, după 32 de ani de politică românească, avem două ghetouri construite artificial, în Covasna \nși Harghita, și altul în devenire, în Satu Mare. Da, așa este, ați auzit bine, stimați politicieni din București: \naceste două județe au autonomie de facto. Sper să nu ajungem să aibă și o autonomie de jure. \nSă nu vă mire aceste adevăruri și această realitate. Eu am trăit durerea acestor români din inima \nRomâniei și o port în inima mea. \nVă mulțumesc. \nIonuț Neagu, senator AUR, Circumscripția electorală nr.15 Covasna \nDomnul Vasile Dîncu: \nMulțumim foarte mult, domnule senator. \nÎl invit la cuvânt pe domnul senator Ștefan Pălărie. \nDomnul Ştefan Pălărie: \nDomnule președinte de ședință, \nStimate colege, \nStimați colegi, \nDeclarația mea politică din această săptămână se numește „Educație versus sănătate. De ce \ntrebuie să alegem?”. \n  - 24 -  Vreau să-mi încep declarația insistând pe importanța zilei de vineri, 15 octombrie, când este \norganizată proba scrisă pentru ocuparea posturilor de directori și directori adjuncți din sistemul școlar. \nInsist de fiecare dată când am ocazia pe importanța acestor concursuri, pentru că eliminarea politicii \ndin școli este un obiectiv major asumat de  USR PLUS și este și o luptă personală pe care am \nîncrederea că o vom câștiga, chiar dacă inițiativa mea îi supără în mod particular pe cei obișnuiți cu \nstilul vechi de a face politică, inclusiv în locurile unde n-ar trebui să facă politică. Repet, de câte ori am \nocazia, că examenul trebuie organizat cu responsabilitate, urmând strict și corect o metodologie bine \nstabilită. Sper ca vineri să nu primesc prea multe mesaje de nemulțumire după examen, însă, dacă \ntotuși apar nereguli, nu o să ezit să le fac publice. \nPerioada actuală este extrem de complicată. Multe activități sunt puse sub semnul întrebării. \nAșa a apărut și dilema educație versus sănătate. \nÎn ultima săptămână au circulat în spațiul public multe teorii despre cum ar trebui gestionată \nsituația școlilor. Părinții, profesorii și Ministerul Educației au fost puși în fața unei alegeri dificile, dacă \nnu chiar imposibile. Cum e mai bine să procedezi? Îți ții copilul acasă și riști ca educația care i se oferă \nsă nu fie eficientă sau îți trimiți copilul la școală și riști să se îmbolnăvească și să aducă virusul în \ncasă? Școala trebuie menținută deschisă, dar nu cu orice preț. Este o concepție greșită că închiderea \nșcolilor nu afectează, de exemplu, economia la fel de mult ca închiderea restaurantelor sau mallurilor. \nPe termen scurt, da, argumentul este valid, dar pe termen lung este dezastruos: pentru economie, \npentru societate, pentru noi toți. Lipsa continuității îi derutează pe elevi, le scade concentrarea și le \ncrește gradul de nemulțumire. Închiderea școlilor poate diminua, într-adevăr, răspândirea virusului, dar \ndegeaba închidem doar școlile, dacă răspândirea COVID nu este încetinită și în celelalte sectoare. \nSchimbările acestea nu mai pot fi făcute la fel de radical ca la începutul pandemiei, când populația \naccepta mai ușor restricțiile. În cazul unei decizii concrete, lucrurile trebuie abordate cu prudență și \ncoordonat, cu obiective foarte precise legate de rata de incidență. \nEste adevărat că aprobarea testelor rapide cu salivă și achiziționarea a 70 de milioane de teste \ncare vor fi livrate DSP-urilor și împărțite în școli este un pas înainte. E util, e o metodă în plus de \nprevenție și precauție, dar e departe de a fi 100% eficientă. Sistemul de educație trebuie să aibă reguli \nmult mai predictibile după un an și jumătate de pandemie. Copiii și sănătatea lor sunt prioritățile \nnumărul unu pentru părinți. Vorbesc din proprie experiență. Haideți să fim coerenți în măsurile pe care \nle luăm și să nu mai sacrificăm copiii, bătrânii și bolnavii. \nVă mulțumesc foarte mult. \nȘtefan Pălărie, senator Circumscripția nr.42 București \n  - 25 -  Domnul Vasile Dîncu: \nVă mulțumim, domnule senator. \nO invit la cuvânt pe doamna Ionela-Cristina Breahnă-Pravăț. \nDoamna Ionela-Cristina Breahnă-Pravăț: \nMulțumesc, domnule președinte. \nO serie de aspecte, de întâmplări negative care au avut, săptămâna aceasta sau săptămâna \ntrecută, ca autori fie membri ai Partidului Național Liberal, fie membri ai partidului USR, fie membri \nai  Executivului  încă  aflat  la  guvernare,  aspecte  care  au  impactat  negativ  asupra  sistemului  de \nînvățământ în România, mă obligă să insist astăzi în declarația mea politică pe bătaia de joc care este \nadresată educației din România, de care suferă educația din România. \nMă refer aici la refuzul colegilor mei senatori din Comisia de buget de a amenda Legea nr.401 de \naprobare a Ordonanței de urgență nr.50, care vizează decontarea transportului în sensul de a aloca \nfinanțarea corespunzătoare pentru acest lucru și, evident, susținerea unei amânări total nejustificate în \nacest sens pentru dezbaterea acestui proiect legislativ. Mă refer, de asemenea, la inițiativa Executivului \nde a diminua bursele de merit. Mă refer la modul în care au înțeles Ministerul Educației și Ministerul \nSănătății să emită un ordin comun care, teoretic, ar trebui să protejeze sistemul de învățământ, modul \nîn care, lacunar, acest ordin a fost elaborat, modul în care autoritățile executive înțeleg să testeze doar \nelevii, nu și profesorii, conform prevederilor acestui ordin. Mai mult, reprezentanții direcțiilor de \nsănătate publică de la nivelul județelor din România interpretează total eronat prevederile acestui ordin \nși am înțeles că intenționează să testeze doar elevii simptomatici, deși la revenirea după cele opt zile de \ncarantină, la revenirea la școală, acest ordin prevede cu totul și cu totul altceva. \nDeci o serie de aspecte foarte, foarte importante, care doar în ultima săptămână demonstrează, \nrepet, bătaia de joc adusă la adresa sistemului de învățământ din România de către acești membri ai \ncoaliției actuale și, probabil, ai coaliției viitoare de guvernare. \nÎn acest context, stimate domnule președinte, stimați domni secretari, doamnelor și domnilor \nsenatori, stimați colegi, dragi băcăuani, declarația mea politică de astăzi se intitulează „Un stat eșuat \neste un stat în care educația nu a reprezentat o prioritate”. \nEducația reprezintă, sau ar trebui să reprezinte, în orice stat dezvoltat o prioritate, dacă \nvorbim despre un stat ancorat în realitate și orientat către viitor și către o evoluție internațională. \nAșadar, așa cum s-a mai afirmat și așa cum am mai afirmat, educația nu reprezintă doar fundamentul \nunei societăți, ci și viitorul națiunii. În secolul pe care-l traversăm, educația din România reprezintă, \ndin păcate încă, un sistem închistat și învechit care se bazează doar pe înzestrarea naturală a elevilor \nși pe devotamentul profesorilor. \n  - 26 -  Un sistem modern de învățământ, precum cele din țările occidentale, ar trebui să beneficieze de \no finanțare adecvată și substanțială, nu doar pentru a progresa, ci mai ales pentru a recupera decalajele \nmajore față de statele cu adevărat dezvoltate, iar din acest punct de vedere, așa cum am mai spus, \nniciun ministru al educației și niciun prim-ministru nu ar trebui să facă rabat în a pune educația pe \nprimul loc în prioritățile guvernamentale. \nStimați colegi, \nDin păcate, așa cum am spus, fosta, și probabil viitoarea, coaliție de guvernare nu a înțeles să \nprioritizeze învățământul, ci mai degrabă să-l condamne la subdezvoltare și subfinanțare constantă. \nAsta, deși traversăm o perioadă plină de provocări, în care dreptul constituțional al elevilor de a avea \nacces la educație este, oricum, extrem de constrâns, prin indiferența autorităților. \nMai mult decât atât, recent, elevii se confruntă, așa cum am precizat, cu probleme serioase \nprecum lipsa unui cadru legal care să reglementeze decontarea transportului către școală, lipsa unor \nmăsuri care să permită menținerea școlilor deschise în deplină siguranță și, nu în ultimul rând, cu \ndiminuarea cuantumului burselor școlare și a numărului de beneficiari ai acestora. \nDomnule prim-ministru, \nDomnule ministru al educației, \nAm atras atenția în repetate rânduri asupra faptului că subfinanțarea educației, mai ales în \naceastă perioadă, va avea drept consecință creșterea abandonului școlar, mai ales în mediul rural, în \nzonele de deal și de munte, acolo unde copiii deja fac eforturi suplimentare doar pentru a ajunge la \nunitățile de învățământ în care aceștia studiază. A abandona acum acești copii înseamnă să abandonăm \no generație deja puternic încercată. Sute de mii de copii din România cresc fără părinți, cresc fără \nșanse reale de a-și depăși statutul actual, iar singura speranță rămasă pentru a rupe acest lanț de \nneîmpliniri este reprezentată de către școală. \nV-ați propus, poate, să-i  lăsați și  fără  educație? Este inadmisibil  deja că refuzați mărirea \nalocațiilor, așa cum prevede legea! Mai nou vreți să diminuați și bursele de merit. Credeți că se \nnumesc acestea burse de merit întâmplător? \nDumneavoastră, domnule, încă, prim-ministru Cîțu, ce merite aveți din înălțimea funcției pe \ncare o dețineți? Sau ce merite ați avut dumneavoastră vreodată să ajungeți să conduceți o țară ca \nRomânia? Vă recomandă vreo bursă de merit primită vreodată? Vă recomandă și altceva în afara \ndistracțiilor de peste Ocean? \nStimați guvernanți, \nȘtiți foarte bine că, pe lângă rata abandonului școlar înregistrată la nivelul învățământului \npreuniversitar  din  România,  care  ne  poziționează  pe  podiumul  Uniunii  Europene,  avem  o  mare \nproblemă și cu rata abandonului școlar în învățământul universitar. Știați că 50% dintre studenții \n  - 27 -  români renunță deja la cursuri în primul an de studiu? Oare pe dumneavoastră, domnule profesor și \nministru Cîmpeanu, nu vă alarmează aceste statistici? Oare dumneavoastră, ca profesor universitar ce a \ndeținut și funcții de conducere importante în unități de învățământ superior de prestigiu, nu ați sesizat \ncă un număr important din studenții înscriși inițial în anul I de studiu nu se mai regăsesc pe lista \ncursanților din anii terminali de studiu? Refuz să cred că la cursurile dumneavoastră sala este plină, că \ntoți studenții sunt extrem de ancorați și implicați în derularea activităților didactice derulate conform \nmetodologiilor în vigoare, ori învechite, ori modificate conform unor principii total neancorate în \nrealitatea vremurilor curente. \nV-ați rupt de realitate, v-ați închis, domnule prim-ministru și domnule ministru al educației, în \nPalatul Victoria și clamați adevărul absolut, aceasta în timp ce guvernați dezastrul absolut, într-un stat \npe care l-ați blocat între incompetență și nepăsare. \nCristina Breahnă-Pravăț, senator PSD de Bacău \nVă mulțumesc. \nDomnul Vasile Dîncu: \nMulțumim, doamna senator. \nÎl invit la microfon pe domnul senator Andrei Hangan. \nDomnul Andrei Hangan: \nMulțumesc, domnule președinte. \nDeclarația politică de astăzi are ca titlu „Salvăm pădurile României!”. \nDe când mi-am început mandatul de senator al României, am folosit constant instrumentele \ndemocratice pe care această demnitate publică mi le oferă. Am adresat întrebări și interpelări către \nMinisterul Mediului și m-am implicat, totodată, în inițiativele care au avut ca obiect combaterea \ntăierilor de pădure și transporturilor ilegale de material lemnos. \nVreau să fac un apel către români acum. \nNoi, cei de la Alianța pentru Unirea Românilor, nu folosim tactica promisiunilor goale. Ne-am \nangajat să facem un lucru și-l vom duce la bun sfârșit. \nFenomenul tăierilor ilegale de lemn crește alarmant în România postdecembristă. Cu fiecare zi \ncare trece, beneficiarii acestui fenomen ilegal profită de lacunele legislative și de lipsa de coloană \nvertebrală a autorităților. De aceea, alături de colegii mei parlamentari din AUR, am propus instituirea \nunui moratoriu de zece ani privind limitarea exploatării masei lemnoase la necesarul de consum intern. \nO strategie forestieră națională, pe care România n-o are nici până acum, trebuie, fără doar și \npoate, să includă o astfel de măsură. În acest sens, AUR a organizat o dezbatere publică, având ca \ninvitați activiști de mediu, membri ai societății civile, reprezentanți ai Romsilva, ai firmelor exploatatoare, \n  - 28 -  dar și parlamentari ai României. Acesta reprezintă, stimați colegi, primul pas real în procesul pe care \nnimeni, în decursul ultimilor 30 de ani, nu a avut curajul, voința sau interesul să-l demareze. \nDupă  cum  ne-am  asumat,  defrișăm  tentaculele  mafiei  pădurilor  din  România,  fără  nicio \nexcepție! Dacă statul nu se implică, cineva trebuie să o facă! Îmi doresc ca acum, în ultimul ceas, \nautoritățile competente să ni se alăture în acest demers și, împreună, să putem însănătoși domeniul \nsilvic din România, bolnav de atâția ani de corupție severă în formă continuată. \nVă mulțumesc. \nSenator de Brăila, Andrei Hangan \nDomnul Vasile Dîncu: \nMulțumesc foarte mult, domnule senator. \nÎl invit la cuvânt pe domnul senator Cristinel Berea. \nDomnul Cristinel-Gabriel Berea: \nVă mulțumesc, domnule președinte de ședință. \nStimați colegi, \nAduc în atenție un fenomen îngrijorător pe care l-am identificat în municipiul Iași, dar care \neste, cu siguranță, prezent și în celelalte mari orașe ale țării: accidentele grave care duc la pierderi de \nvieți omenești sunt din ce în ce mai frecvente. \nÎn luna septembrie au avut loc nouă astfel de incidente în Iași, ce au implicat pietoni care \ntraversau regulamentar și conducători auto care ori nu au acordat prioritate, ori au avut viteză prea \nmare. Un caz șocant este spulberarea unui cetățean pe trecerea de pietoni, pe unul dintre principalele \nbulevarde ale orașului, de către un tânăr care gonea cu peste 150 de kilometri la oră. \nTeribilismul, însoțit de nerespectarea regulilor de circulație și neatenția duc la tragedii ce ar \nputea fi evitate. Suntem pe primul loc în Uniunea Europeană în ceea ce privește rata de mortalitate în \ncazul accidentelor rutiere, iar cifrele indică o creștere progresivă a numărului de accidente de la an la \nan. De asemenea, 35% dintre aceste accidente implică și pietonii. \nStatul are obligația să intervină prin toate mijloacele de care dispune. Am trimis o scrisoare \ndeschisă către administrația locală pentru luarea unor măsuri de urgență pentru sporirea siguranței \npietonilor și am depus o interpelare și către ministerul de resort pentru a începe demararea unui \nprogram de conștientizare și educare a cetățenilor în ceea ce privește siguranța rutieră. \nNu  mai  putem  privi  impasibili  carnagiul  de  pe  șosele.  Suntem  responsabili  cu  toții,  prin \nmandatul cu care am fost învestiți, să găsim soluții la problemele cu care se confruntă societatea. \nInconștiența la volan trebuie să fie sancționată aspru, iar autoritățile trebuie să ia toate măsurile de \nprecauție pentru a diminua impactul unor astfel de accidente. \n  - 29 -  În toate orașele europene, trecerile de pietoni sunt riguros semnalizate și protejate prin semnale \nluminoase, tactile și audio, prin supraînălțări și limitatoare de viteză. Este momentul să începem să \ndevenim cu adevărat un stat european, în care să nu se mai moară pe o banală trecere de pietoni. \nFac un apel la responsabilitate atât către conducătorii auto, cât și către instituțiile statului. \nRomânia trebuie să-și ia angajamentul de a reduce drastic numărul de accidente pe drumurile publice! \nMulțumesc. \nDomnul Vasile Dîncu: \nVă mulțumim, domnule senator. \nȘi-l invit la cuvânt pe domnul senator Sorin-Cristian Mateescu. \nDomnul Sorin-Cristian Mateescu: \nMulțumesc, domnule președinte. \nStimați senatori, \nDoamnelor și domnilor senatori, \nTitlul declarației mele politice de astăzi este „Apusul elitelor în era Iohannis”. \nÎn plină perioadă de criză economică, medicală, financiară, domnul președintele Klaus Iohannis \neste cel care, prin jocurile sale de președinte-manipulator, își vede egoist interesul personal în detrimentul \nnațiunii, care a avut încredere în el în două rânduri. Modul său de a controla scena politică guvernamentală \nși parlamentară este un hibrid între jocul dominoului practicat de domnul fost președinte, ex-președinte, Ion \nIliescu și impunerea locomotivei după modelul ex-președintelui Traian Băsescu. \nPrin scenariile impuse de Iohannis fie în 2015, după tragicul eveniment de la „Colectiv”, fie în \n2021, Partidul Național Liberal este la apusul existenței sale parlamentare, asistând astfel la o decimare \na  elitelor  la  nivelul  partidului.  În  speță,  PNL-ul  își  asumă  cu  aroganță  decimarea  propriilor \nparlamentari și a activiștilor de partid prin marginalizare decizională. \nPromovarea  nonvalorilor  în  perioada  de  pandemie  medicală  prin  ocuparea  unor  funcții \ndecizionale  de către persoane care nu au experiență publică, cu toate că PNL a avut elite decizionale la \nnivelul eșaloanelor 2 și 4 din partid, demonstrează că domnul Iohannis calcă pe urmele fostului președinte \nEmil Constantinescu, care a decimat, la rândul său, PNȚCD-ul și Convenția Democrată Română. \nÎncăpățânarea  tipică  unui  profesor  de  fizică,  care  vede  responsabilitatea  publică  doar  din \nperspectiva statistică și gravitațională, nu și din viziunea rațională și patriotică față de poporul de care \naparține, face din președintele Iohannis omul care nu înțelege rolul său politic și care va contribui, \nalături de stafful care-l consiliază, la decimarea valorilor și a existenței viitoare a acestei națiuni. \nStimați senatori, \nVa trebui să înțelegeți că un președinte de țară nu este doar o locomotivă care să tragă doar \npentru un singur vagon, ci trebuie să fie liantul pentru 19 milioane de vagoane. Când vor înțelege \nacestea și colegii din PNL, sper să nu fie prea târziu. \n  - 30 -  Vă mulțumesc. \nSenator AUR de Constanța, Sorin-Cristian Mateescu \nDomnul Vasile Dîncu: \nVă mulțumim, domnule senator. \nCu aceasta, constat că lista… \n(Intervenție neinteligibilă a doamnei Diana Iovanovici-Șoșoacă.) \nSunteți pe listă? V-ați înscris, doamna… \n(Replică neinteligibilă a doamnei Diana Iovanovici-Șoșoacă.) \nSă zicem, dar vă rog să… vă rog să vă încadrați în timp. \nȘi am o rugăminte suplimentară: să nu ne suspende încă o dată YouTube-ul nostru! \nDoamna Diana Iovanovici-Șoșoacă: \nDomnule președinte, conform art.72 din Constituția României, avem imunitate parlamentară cu \nprivire la declarații și opinii politice. \nVă mulțumesc frumos. \nDeclarație politică – titlul declarației este „De ce este nevoie să moară oameni?”. \nStimați colegi senatori, \nFiecare persoană are dreptul de a alege ce să facă cu propriul corp și cu propria sănătate. Nu vă \nlăsați manipulați de presa aservită puterii politice și medicii care aparțin puterii politice care vă mint că \nsunteți vinovați de infectarea celor din jur. Este o minciună. Vaccinații transmit COVID-ul, se pot \nîmbolnăvi și pot și muri. Așa că, vaccinat sau nevaccinat, tot același lucru este. Vezi intervenția \ndomnului profesor doctor Cercel în Senatul României. Diferența este că vaccinarea anti-COVID are \nefecte  adverse  necunoscute,  este  în  stadiu  experimental,  iar  efectele  adverse  cunoscute  sunt \ncatastrofale, chiar deces. \nProblema nu vine de la cetățeni, ci de la puterea politică, care nu și-a îndeplinit obligațiile, nu a \naccesat fondurile europene pentru a administra pandemia, nu a ajutat spitalele cu nimic. Oamenii mor \npentru că nu sunt tratați. România nu aduce tratamentele din Uniunea Europeană, își lasă bolnavii de \npneumonie în frig, neînveliți, cu ușile deschise la module pentru că altfel explodează oxigenul. În alte \ninstituții  sanitare  n-au  nici  oxigen,  deși  acesta  poate  fi  accesat  de  la  Oltchim  Râmnicu  Vâlcea. \nInstitutul Cantacuzino poate produce vaccin, inclusiv polidin și cantastim, Antibiotice Iași și Cluj pot \nproduce toate medicamentele de care avem nevoie, dar puterea politică nu vrea! \nPentru că morții produc bani pentru ei! Ăsta este adevărul! \nAvem vaccin românesc la Timișoara, vaccinul oncogen, produs de doctorul Virgil Păunescu, \ndar statul nu vrea să-l producem, și asta de peste un an. \n  - 31 -  Nu  avem  personal  sanitar,  nu  avem  spitale  modernizate,  nu  avem  aparatură,  nu  avem \nmedicamente, nu avem medici de familie care să trateze bolnavii la domiciliu, așa cum se întâmplă în \nalte țări. Avem mulți medici morți de frică, ceea ce este în contradicție cu profesia de medic. Presa \ninstituie teroarea, plătită de Guvern. \nOamenii mor pentru că nu au acces la tratament și nu sunt primiți în spitale. Există cazuri \nde  medici  de  familie  care  nu  acordă  îngrijiri  medicale  persoanelor  nevaccinate.  Aceasta  este \ntentativă de omor, dragi medici! \nLa ATI a fost mereu plin și înainte de pandemie, pentru că nu avem paturi suficiente. Ăsta este \nadevărul. Dar nu investim nimic. Puterea politică fură imens din fondurile sănătății, pentru că mulți au \nsocietăți  comerciale  care  se  ocupă  cu  distribuirea  medicamentelor,  aparatelor  și  dispozitivelor \nmedicale. De fapt, noi, poporul, suntem prinși la mijloc, pentru interese financiare. \nEste nevoie să moară oameni pentru ca cei bogați să devină și mai bogați și Big Pharma să \nconducă. Uitați-vă la Pfizer câte miliarde de euro are profit de pe urma pandemiei. \nȘi  nimeni  de la putere și  din  spitale nu vă spune care sunt posibilele efecte adverse ale \nvaccinării. Nu se face prevenție: vitamina D, vitamina C, zinc. Antivirale. Avem remedii. Nu le dorim. \nSistemul de sănătate de stat se va privatiza și Big Pharma va fi cea care va comanda cum va dori. \nDe fapt, 300 de morți pe zi nu sunt mulți, pentru că înainte de pandemie mureau peste 20 000 de \noameni în fiecare lună de diverse boli sau de moarte naturală. Acum mor 350 de bolnavi de cancer pe \nzi pentru că nu sunt tratați. Acesta este dezastru. \nÎn tot acest timp, puterea politică se luptă pe ciolan și niciun partid nu are curajul să-și asume \nguvernarea, pentru că se gândesc că nu vor mai fi votați peste trei ani. De fapt, toți se gândesc la \ninteresele lor personale, de grup și de partid. Nu-i interesează poporul. Cine va avea verticalitatea, \nonoarea, demnitatea, empatia și respectul față de poporul român va accepta să preia guvernarea și, \nfără teroare și obligativități de acte medicale, să guverneze țara, să o scape, chiar dacă se va distruge \ntotal politic și uman. Pentru că țara este în faliment, suntem în colaps. Este nevoie de spirit de \nsacrificiu și iubire imensă față de țară și popor, chiar cu prețul dispariției totale din viața publică, \npentru că trebuie luate decizii care vor deranja, mai ales la nivel înalt și pe mulți din sistem, dar \ntrebuie apărat poporul și, mai ales, copiii. \nSăracii nu vor mai avea acces la serviciile medicale, doar cei cu bani vor fi privilegiați ai sorții. \nEste un adevăr crunt, vă doare, este de necrezut, dar este adevărul! \nAlege libertatea de a alege! Alege să fii corect informat! Alege să gândești! \nCogito, ergo sum! \nVă mulțumesc. \nSenator neafiliat Diana Iovanovici-Șoșoacă \n  - 32 -  Mulțumesc frumos, domnule președinte. \nDomnul Vasile Dîncu: \nVă mulțumim, doamna senator. \n(Replică neinteligibilă a doamnei Diana Iovanovici-Șoșoacă.)  \nNu ne închide de data asta. \nMulțumim, doamna senator. \nAu mai depus declarații politice în scris, pe lângă senatorii care le-au prezentat în cadrul \nacestei sesiuni, următorii senatori: \n- domnii Paul Stănescu, Stan V. Ioan, Bodog Florian-Dorel, Laura Georgescu, Genoiu Mihail, \nMutu Gabriel, Mocioalcă Ion, Dogariu Eugen, Mirea Siminica, Ion Prioteasa – din partea Grupului \nPartidului Social Democrat; \n- din partea Partidului Național Liberal – Bumb Sorin-Ioan și Hatos Adrian; \n- din partea USR – domnul Bordei Cristian, domnul Bodea Marius și domnul Popescu Ion-Dragoș; \n- din partea Grupului AUR a mai depus în scris doamna Rodica Boancă. \nȘi, din partea Grupului Partidului Social Democrat, doamna Gabriela Firea. \nCu aceasta, declar închisă sesiunea de declarații politice din data de 13.10.2021. \nVă mulțumesc. \n* \nPAUZĂ \nDoamna Anca Dana Dragu: \nBună ziua! \nStimați colegi, \nDoamnelor și domnilor senatori, \nDeclar deschisă ședința plenului Senatului de astăzi, 13 octombrie. \nȘedința este condusă de subsemnata, Anca Dragu, președintă a Senatului, asistată de domnul \nsenator Sorin Lavric și domnul senator Dan Ivan, secretari ai Senatului. \nOrdinea de zi pentru ședința plenului de astăzi, precum și programul de lucru, stabilite de \nBiroul permanent și Comitetul liderilor, au fost distribuite și afișate pe pagina de internet a Senatului. \nDoamnelor și domnilor senatori, \nContinuăm lucrările și vă reamintesc că, potrivit dispozițiilor art.111 și 136 din Regulamentul \nSenatului, în situații excepționale ședințele plenului Senatului se desfășoară prin mijloace electronice, \niar dezbaterea și adoptarea inițiativelor legislative se vor face printr-o procedura simplificată. \n  - 33 -  În cadrul ședinței de plen de astăzi se vor desfășura dezbaterile asupra punctelor înscrise pe \nordinea de zi, iar votul final asupra acestor puncte se va da într-o ședință consacrată acestui scop, \nconform programului de lucru stabilit de Biroul permanent al Senatului și de Comitetul liderilor. \nTrecem la ordinea de zi. \nLa  punctul  1  avem  Propunerea  legislativă  pentru  modificarea  Legii  educației  naționale \nnr.1/2011. (L389/2021) \nRaportul  Comisiei  pentru  învățământ,  tineret  și  sport  este  de  admitere,  cu  amendamente \nadmise, a propunerii legislative. \nAceasta face parte din categoria legilor organice. \nSenatul este Cameră decizională. \nÎncepem dezbaterile. \nDau cuvântul doamnei senatoare Liliana Sbîrnea. \nVă rog. \nDoamna Liliana Sbîrnea: \nMulțumesc, doamna președintă. \nPropunerea legislativă are drept finalitate introducerea educației financiare în învățământul \npreuniversitar. Inițiativa a fost scrisă de un grup de deputați ai Partidului Social Democrat la care a \naderat și un senator al Partidului Național Liberal. \nEste o inițiativă foarte bună, deoarece, în aceste vremuri, când prețurile explodează, când \nsalariul îngheață, că, vorba aceea, vine iarna, oamenii ar trebui să știe cum pot economisi și cu atât \nmai mult cei care sunt pe băncile școlii trebuie să învețe ce este acela un credit, ipotecar, de nevoi \npersonale, sau ce-i acela un leasing. La fel de important, trebuie să știe ce este un card de debit, \ndar și ce este un IFN. \nAvând în vedere aceste considerente, Grupul Partidului Social Democrat va vota pentru. \nVă mulțumesc. \nDoamna Anca Dana Dragu: \nMulțumesc. \nDau cuvântul doamnei Monica Anisie, președinta Comisiei pentru învățământ. \nVă rog. \nDoamna Monica-Cristina Anisie: \nBună ziua, stimați colegi! \nBună ziua, doamna președintă! \nVă mulțumesc. \n  - 34 -  Propunerea legislativă are ca obiect de reglementare, modificarea Legii educației naționale \nnr.1/2011, având drept finalitate introducerea educației financiare în învățământul preuniversitar alături \nde educația antreprenorială și cea juridică. \nÎn cadrul dezbaterilor s-au formulat amendamente, care, supuse votului, au fost admise și fac \nreferire la dobândirea competențelor juridice și etice alături de cele financiare și antreprenoriale, care \nreprezintă  un  prim  pas  către  stabilirea  unei  perspective  solide  a  tânărului  privind  rolul, \nresponsabilitățile și capacitățile acestuia de a iniția și dezvolta o afacere. \nNu este suficient ca tinerii să dobândească numai competențe antreprenoriale, să știe cum să \nadministreze o afacere din punct de vedere financiar, ci este nevoie să înțeleagă și să integreze și \ncomportamente responsabile din punct de vedere juridic. \nÎn anul 2018, într-un studiu lansat privind competențele-cheie pentru învățarea pe tot parcursul \nvieții, Comisia Europeană califică drept necesare, încă din primii ani de studiu, și cunoștințele juridice. \nComisia  pentru  învățământ,  tineret  și  sport  supune  spre  dezbatere  și  adoptare  plenului \nSenatului, raportul de admitere, cu amendamente admise, precum și propunerea legislativă. \nPartidul Național Liberal votează pentru. \nVă mulțumesc. \nDoamna Anca Dana Dragu: \nMulțumesc. \nDau cuvântul domnului senator Mateescu. \nVă rog. \nDomnul Sorin-Cristian Mateescu: \nMulțumesc, doamna președinte. \nOnorat prezidiu, \nDoamnelor și domnilor senatori, \nConsider  că  această  inițiativă  legislativă,  cu  amendamentele  introduse,  este  bine-venită  în \ncontextul actual al formării tinerei generații. \nÎntr-o societate în schimbare este nevoie de adaptarea și formarea echilibrată a elevilor în \nsistemul preuniversitar, în domenii precum educația financiară și juridică. \nSunt  necesare  ca  elemente  de  competență  antreprenorială,  management  de  echipă,  tehnici \nintroductive de natură financiară de genul: ce este un buget de stat, ce înseamnă cheltuieli și venituri \nale unei familii, instituții publice sau persoane juridice. \nSunt bazele creionării unui cetățean informat și pregătit pentru viață. \nCa jurist, nu pot să nu apreciez introducerea conceptului de program de educație juridică, \nabsolut  necesar  pentru  cunoașterea  drepturilor  și  libertăților  juridice  consacrate  în  Constituția \n  - 35 -  României,  modul  de  a  învăța  noțiuni  esențiale  privind  cum  se  elaborează  un  proiect  de  lege, \nrespectarea legilor și cum ar trebui acestea respectate de către toți cetățenii. \nEducația și obținerea unor competențe juridice de către tinerii liceeni și nu numai contribuie la \npregătirea inițială pentru a înțelege mai bine noțiunea de drept penal, drept civil, drept comercial sau \nadministrativ, pe care le vor învăța la o facultate de profil. \nNu în ultimul rând, introducerea acestor discipline va contribui la formarea unui tânăr cetățean \neducat, care va ști de ce este nevoie să participe activ la viața socială, politică, la scrutinele electorale \npentru a selecta pe baza informațiilor din disciplinele de mai sus, politicieni care sunt absolut necesari \nbunăstării unui popor. \nVă mulțumesc. \nDoamna Anca Dana Dragu: \nMulțumesc, domnule senator. \nDau cuvântul domnului senator Ștefan Pălărie. \nVă rog. \nDomnul Ștefan Pălărie: \nMulțumesc, doamna președinte. \nStimate colege, \nStimați colegi, \nReferitor  la  inițiativa  L389/2021,  găsim  ca  fiind  salutară  necesitatea  cunoștințelor  și \ncompetențelor financiare, juridice și antreprenoriale. De ce? Vedem din ce în ce mai mulți tineri, care \ndupă ce-și finalizează studiile, se angajează și după câțiva ani de muncă, nu reușesc să economisească \nniciun ban sau nu prioritizează economisirea. Vedem, de asemenea, că una dintre cele mai mari investiții \nîn rândul tinerilor este achiziționarea unei mașini, un bun care nu de fiecare dată este indispensabil. Ar \nputea fi indispensabil, dacă, într-adevăr, acei tineri achiziționează autovehiculul pentru a fi șofer de Uber \nsau pentru a realiza venituri mai departe cu această investiție. Dar, din păcate, cei mai mulți dintre ei o \nachiziționează, inclusiv împrumutându-se pentru a avea o mașină nouă, pe care apoi nu o folosesc. \nTinerii nu au cunoștințe financiare elementare după terminarea liceului și de multe ori nu \nștiu să gestioneze cu adevărat resursele. Câteva alegeri proaste în tinerețe pot să ajungă să distrugă \nviața  tânărului,  pe  când  alegerile  financiare  responsabile  pentru  investiții  informate  pot  să  le \nasigure o uriașă liniște pe viitor. \nDin acest motiv, subiectul este unul cât se poate de benefic. \nDar dacă tot vorbim de conținuturile educaționale practicate de învățământul din România, o să \nprofit de ocazie că mă aflu aici să atrag atenția asupra temei extrem de dureroase a planurilor-cadru \n  - 36 -  pentru învățământul liceal, planuri-cadru care au fost amânate ani de zile, în așa fel încât nici măcar \ndupă 10 ani noi nu am ajuns la o actualizare și conectarea învățământului gimnazial cu cel liceal. \nIeri am fost într-o librărie și am achiziționat un manual. Și o să-mi permit să vi-l arăt și \ndumneavoastră. Este manualul de informatică de clasa a IX-a, iar pe coperta lui, dacă nu se vede foarte \nbine, poate sunt colegi care sunt la distanță, se află un monitor cu tub catodic, care nu se mai produce \nde vreo 10 ani și, de asemenea, o mână dibace care susține o dischetă, faimoasa dischetă de 3,5 inchi, \ncu capacitate de 1,44 megabiți, o capacitate pe care nici măcar o fotografie făcută cu telefonul mobil \nde astăzi nu ar intra. Pe ceea ce ar trebui să fie coperta viitorului, inteligența artificială, aplicații de tip \ncloud, noi avem de fapt poze ale muzeului, ale unor artefacte pe care nu le găsim nici în muzeu. Asta \neste ceea ce-i învățăm pe copiii noștri la clasa a IX-a sub materia triumfalistă numită „informatică”. \nDeci, dacă tot ne apucăm de conținuturi, haideți să facem curățenie în ceea ce învață astăzi \ncopiii din România. \nMulțumesc tare mult. (Aplauze.) \nDoamna Anca Dana Dragu: \nMulțumesc, stimați colegi, și vă mulțumesc pentru consistența dezbaterii pe un subiect atât \nde important. \nAm încheiat aici dezbaterile asupra acestui punct al ordinii de zi. \nInițiativa legislativă rămâne la vot final. \n* \nStimați colegi, la punctele de la 2 la 8 ale ordinii de zi avem aprobarea procedurii de urgenţă \npentru dezbaterea şi adoptarea următoarelor iniţiative legislative: \n- Proiectul de lege privind căutarea persoanelor dispărute. (b456/2021) \n- Proiectul de lege pentru aprobarea plății cotizației anuale a României la bugetul comun al \nCentrului de Excelență pentru Managementul Crizelor și Răspuns la Dezastre (Crisis Management and \nDisaster  Response  Center  of  Excellence),  precum  și  pentru  completarea  Ordonanței  Guvernului \nnr.41/1994 privind autorizarea plății cotizațiilor la organizațiile internaționale interguvernamentale la \ncare România este parte. (b470/2021) \n- Proiectul de lege pentru ratificarea Tratatului dintre România şi Regatul Haşemit al Iordaniei \nprivind extrădarea, semnat la Amman la 4 aprilie 2021. (b468/2021) \nAdoptat de Camera Deputaților. \n- Propunerea legislativă privind exploataţiile de creştere a suinelor şi de combatere a pestei \nporcine în România. (b388/2021) \n  - 37 -  - Propunerea legislativă privind aprobarea plăţii cotizaţiei anuale de participare a Autorităţii \nElectorale  Permanente  ca  membru  cu  drepturi  depline  la  Reţeaua  de  Competenţe  Electorale \nFrancofone (RECEF). (b391/2021) \n-  Propunerea  legislativă  pentru  plafonarea  prețurilor  la  energie  electrică  și  gaze  pentru \nconsumatorii casnici. (b413/2021) \n- Propunerea legislativă privind stabilirea măsurilor de sprijin a întreprinderilor mici și mijlocii \na căror activitate este afectată de creșterile de prețuri și tarife la energie, gaze și combustibil. (b430/2021) \nUrmează  să  supunem  votului  aprobarea  procedurii  de  urgență  pentru  fiecare  inițiativă \nlegislativă în cadrul sesiunii de vot final într-o ședință viitoare. \n* \nLa punctele de la 9 la 13 ale ordinii de zi avem Proiecte de hotărâre privind exercitarea \ncontrolului  de  subsidiaritate  şi  proporţionalitate  conform  Protocolului  nr.2  din  Tratatul  de  la \nLisabona,  respectiv,  Proiect  de  hotărâre  privind  consultarea  parlamentelor  naționale  conform \nProtocolului  nr.1  din  Tratatul  de  la  Lisabona,  care  se  regăsesc  afișate  pe  pagina  de internet  a \nSenatului, după cum urmează. \nLa  punctul  9  de  pe  ordinea  de  zi  avem  Proiect  de  hotărâre  referitoare  la  Propunerea  de \nRegulament  al  Consiliului  privind  instituirea  și  funcționarea  unui  mecanism  de  evaluare  și \nmonitorizare în vederea verificării aplicării acquis-ului Schengen și de abrogare a Regulamentului \n(UE) nr.1053/2013 – COM(2021) 278 final. \nRaport: Comisia pentru afaceri europene. \nÎncepem dezbaterile și dau cuvântul domnului senator Angel Tîlvăr, președintele Comisiei \npentru afaceri europene. \nVă rog. \nDomnul Angel Tîlvăr: \nVă mulțumesc foarte mult, doamna președinte. \nȘi, așa cum ați spus și dumneavoastră, noi am fost chemați să ne pronunțăm în ceea ce privește \nperspectiva comisiei noastre pe documentele pe care le avem în dezbatere și, din acest punct de vedere, \nnoi am adus în fața plenului o opinie, cu câteva observații. Vreau să vă spun că această opinie a fost \nadoptată în cadrul comisei, cu unanimitatea voturilor colegilor prezenți, și am să dau câteva elemente \ncare să fie, cred eu, importante pentru colegi atunci când vom supune votului plenului Senatului României. \nÎn  primul  rând,  voi  începe  a  spune  că  prezenta  propunere  respectă  subsidiaritatea  și \nproporționalitatea și în cadrul dezbaterilor care au avut loc în cadrul comisiei noi ne-am exprimat \nîngrijorarea vizavi de eliminarea domeniilor de evaluare, întrucât nu este limitat domeniul evaluărilor \n  - 38 -  Schengen la acquis-ului Schengen în mod expres, iar discuțiile despre conexiunea Schengen și azil au \narătat poziții uneori divergente între statele membre. \nTotodată, apreciem că în propunerea de Regulament se menționează explicit că pentru statele \ncare au fost evaluate pozitiv nu ar trebui lansată o nouă procedură de verificare, lucrul pe care-l susținem. \nAm salutat propunerile de eficientizare a cadrului juridic actual în domeniul Mecanismului de \nEvaluare, aceasta fiind, practic, substanța COM-ului respectiv și monitorizare Schengen, în principal, \nîn ceea ce privește necesitatea de a eficientiza procesul de la ritmul de adoptare a rapoartelor la \nîmbunătățirea etapei de monitorizare ulterioară a evaluărilor. \nTotodată, vreau să atrag atenția, așa cum am făcut-o și acum patru săptămâni când un subiect \nlegat de Schengen, din nou, a fost în  atenția plenului Senatului, că mai multe state membre au \ncontinuat,  în  ultimii  cinci  ani,  să  prelungească  controalele  la  frontierele  interne,  iar  pe  fondul \npandemiei COVID-19, tot mai multe au reintrodus controale la frontiere interne, încălcând codul \nfrontierelor Schengen care prevede o limită de doi ani de la reintroducerea controalelor. \nAcestea fiind spuse, din nou vreau să spun că această opinie, cu observații, a fost adoptată cu \nunanimitatea colegilor prezenți la ședința Comisiei pentru afaceri europene din Senatul României. \nVă mulțumesc frumos, doamna președintă. (Aplauze.) \nDoamna Anca Dana Dragu: \nMulțumesc, domnule președinte. \nDau cuvântul domnului Titus Corlățean. \nVă rog, domnule senator. \nDomnul Titus Corlățean: \nMulțumesc, doamna președinte. \nStimați colegi, \nE o temă importantă, e un proiect de Regulament, raportul a fost prezentat de președintele \nComisiei pentru afaceri europene, nu vreau în niciun caz să reiau aceste chestiuni. \nComisia de politică externă a fost solicitată pentru un aviz. Ce-a fost important pentru noi și, de \nasemenea, avizul a fost adoptat, în unanimitate, de membrii comisiei, au fost două plus una chestiuni \nsemnalate.  Una  a  fost  menționată  explicit  de domnul  președinte  Tîlvăr,  faptul  că  propunerea  de \nRegulament menționează explicit că statele care au fost anterior evaluate pozitiv nu trebuie să intre \nîntr-o nouă procedură de verificare. \nNu e întâmplătoare această remarcă, pentru că termenele pentru care era valabilă evaluarea de \nprin 2010 – 2011 s-au cam dus. Și atunci, această propunere de Regulament menține un act de echitate, \naș spune, pentru un stat cum este România și mai sunt și altele. \n  - 39 -  Și cea de a doua chestiune pe care aș vrea s-o menționez explicit, de asemenea, de interes \npentru România, faptul că noua strategie conține și o secțiune distinctă dedicată finalizării procesului \nde extindere în care se subliniază că viitorul Schengen trebuie să fie marcat de extinderea către acele \nstate  membre  ale  Uniunii  Europene,  care  nu  fac  încă  parte  din  spațiul  de  liberă  circulație,  deși \nîndeplinesc condițiile necesare și sunt pregătite pentru aderare. \nRegulamentul va fi un test. Adoptarea Regulamentului, din acest punct de vedere, va fi un test, \npentru că guvernele vor trebui să se pronunțe pe această dispoziție din propunerea de Regulament, mai \nales că Comisia invită Consiliul UE să ia măsurile necesare pentru ca Bulgaria, România și Croația să \ndevină parte a zonei, fără controale la frontiere interne ale statelor membre. Lucrul important. \nȘi ultima chestiune: reiterez și eu din perspectiva Comisiei de politică externă, dar și a \nGrupului PSD acea îngrijorare menționată de președintele Comisiei afacerilor europene privind \neliminarea  domeniilor  de  evaluare  explicită,  pentru  că  acest  lucru  poate  să  genereze  niște \ncomportamente și evaluări arbitrarii. \nNu mai intru în detalii. \nCert este că proiectul de hotărâre este unul corect, solid și vă invităm să votăm, în numele \nSenatului României, această poziție care va fi comunicată la Bruxelles. \nVă mulțumesc. \nDoamna Anca Dana Dragu: \nMulțumesc. \nNu mai sunt intervenții pe acest punct al ordinii de zi. \nProiectul de hotărâre rămâne la vot final. \n* \nLa punctul 10 de pe ordinea de zi avem Proiect de hotărâre  referitoare la Propunerea de \nRegulament  al  Parlamentului  European  şi  al  Consiliului  de  modificare  a  Regulamentului  (UE) \n2020/2222 al Parlamentului European și al Consiliului în ceea ce privește infrastructura transfrontalieră \ncare leagă Uniunea de Regatul Unit prin legătura fixă pe sub Canalul Mânecii – COM(2021) 402 final. \nRaport: Comisia pentru afaceri europene. \nNu avem intervenții asupra acestui punct. \nProiectul de hotărâre rămâne la vot final. \n* \nLa punctul 11 de pe ordinea de zi avem Proiect de hotărâre referitoare la Propunerea de \nDirectivă a Parlamentului European și a Consiliului de modificare a Directivei 2009/65/CE în ceea ce \nprivește  utilizarea  documentelor  cu  informații  esențiale  de  către  societățile  de  administrare  a \norganismelor de plasament colectiv în valori mobiliare (OPCMV) – COM(2021) 399 final. \n  - 40 -  Raport: Comisia pentru afaceri europene. \nNu sunt intervenții asupra acestui punct. \nProiectul de hotărâre rămâne la vot final. \n* \n La  punctul  12  al  ordinii  de  zi  avem  Proiect  de  hotărâre  referitoare  la  Propunerea  de \nRegulament  al  Parlamentului  European  și  al  Consiliului  de  modificare  a  Regulamentului  (UE) \nnr.1286/2014 în ceea ce privește prelungirea dispozițiilor tranzitorii pentru societățile de administrare, \nsocietățile de investiții și persoanele care oferă consultanță cu privire la unități ale organismelor de \nplasament colectiv în valori mobiliare (OPCVM) și la unități ale non-OPCVM-urilor sau care vând \nastfel de unități – COM(2021) 397 final. \nRaport: Comisia pentru afaceri europene. \nNu sunt intervenții asupra acestui punct. \nProiectul de hotărâre rămâne la vot final. \n* \nLa punctul 13 și ultimul de pe ordinea de zi avem: \n– Proiect de hotărâre referitoare la Programul de convergență pentru 2021 – 2024; \n-  Comunicarea  Comisiei  către  Parlamentul  European,  Consiliu,  Banca  Centrală \nEuropeană, Comitetul Economic și Social European, Comitetul Regiunilor și Banca Europeană de \nInvestiții – Coordonarea politicilor economice în 2021: depășirea crizei provocate de pandemia de \nCOVID-19, sprijinirea redresării și modernizarea economiei noastre – COM(2021) 500 final; \n- Recomandarea de Recomandare a Consiliului în vederea încetării situației de deficit public \nexcesiv din România – COM(2021) 530 final; \n-  precum  și  Recomandarea  de  Recomandare  a  Consiliului   prin  care  se  emite  un  aviz  al \nConsiliului privind Programul de convergență al României pentru 2021 – COM(2021) 523 final. \nRaport: Comisia pentru afaceri europene. \nÎncepem dezbaterile și dau cuvântul doamnei senatoare Gabriela Crețu. \nVă rog, doamnă. \nDoamna Gabriela Crețu: \nMulțumesc, doamna președintă. \nStimați colegi, \nDiscutăm astăzi cu mare întârziere pachetul referitor la Semestrul european de primăvară, \nrespectiv analizele și recomandările legate de coordonarea economică în interiorul Uniunii Europene. \nPrincipalul reper legislativ pe care DG-ul, directoratele economice ale Comisiei îl au atunci când fac \naceste analize și recomandări, acceptate apoi de Consiliu, îl reprezintă Pactul de stabilitate și creștere. \n  - 41 -  Despre acesta vreau să vă spun câteva cuvinte. El este în negociere pentru a fi modificat. \nMotivul: condițiile sale sunt absolut arbitrare, adică cele 3% deficit, 60% datorie publică și nu au dus \nla stabilitatea dorită, economică și a sistemului monetar. Dovada: la criza financiară din 2008 – 2009 \nstatele care au fost cele mai cuminți și au respectat total condițiile pactului, respectiv Irlanda și Spania, \nau avut cel mai mult de suferit. Cele care l-au încălcat sistematic, fie negociindu-și deficite mai mari \nde 3%, cum a fost Franța, în mod repetat, sau având datoria publică cu mult peste 60% din PIB, au \ndepășit cu ușurință criza, pentru că, drept principiu, Pactul de stabilitate și creștere criminalizează ca \nfiind foarte rea datoria publică, dar ignoră total datoria privată. Or, ceea ce ne-a arătat criza e că \nsituația balanței de plăți este mult mai relevantă. Or, nu poți să ai echilibrul balanței de plăți ca țară în \ncurs de dezvoltare dacă nu investești, dacă nu te dezvolți, pentru că e definitoriu, toate țările în curs de \ndezvoltare au balanțe de plăți negative, în timp ce la nivelul Uniunii Europene, de exemplu, statele \ndezvoltate, Germania în primul rând, au excedente foarte mari ale balanței. \nÎn aceste condiții de care v-am vorbit, Comisia Europeană… Și mai trebuie să adaug ceva, \nPactul de stabilitate și creștere din cauza epidemiei este suspendat, a fost suspendat anul trecut și este \nîncă până în decembrie 2021. \nÎn aceste condiții, Comisia Europeană a declarat România în procedură de deficit excesiv, deși \nexistă alte 5 state care au avut deficite mult mai mari și 18 state care au datoria publică mult mai mare \ndecât România, iar premierul în exercițiu încă, domnul Florin Cîțu, a negociat singur, cel puțin asta a \nfost informația oficială pe care am primit-o de la membrii Guvernului, calendarul de reducere a acestui \ndeficit până în 2024. Deci acest calendar înseamnă supunerea la un pact care este suspendat din cauza \nepidemiei, în negociere de modificare, din cauză că este irelevant și are condiții arbitrare dovedite. \nÎn aceste condiții, el  devine complice la subminarea dezvoltării României,  pentru că acel \ncalendar este imposibil de respectat sau poate fi respectat doar dacă distrugem total serviciile publice, \nadică sănătatea, educația, serviciile sociale, aflate deja sub presiune din cauza epidemiei. Sau am putea \nsă ne întrebăm, de asemenea, dacă nu cumva acesta a fost planul, întrucât Guvernul, prin vară, se \nocupa  cu  privatizarea  sănătății,  în  loc  să  se  ocupe  cu  achiziția  de  medicamente  pentru  COVID, \nmedicamente despre care vedem că sunt atât de necesare astăzi. \nDeci suntem extrem de rezervați cu privire la programul pe care l-a prezentat Guvernul \nRomâniei – e al României, indiferent cine conduce  – Comisiei Europene și de felul în care a \nnegociat programul. \nMulțumesc. \nDoamna Anca Dana Dragu: \nMulțumesc. \nCred că procedura de deficit excesiv a fost deschisă prin 2019 pe execuțiile bugetare de atunci. \n  - 42 -  Am încheiat aici dezbaterile generale asupra acestui punct al ordinii de zi. \nProiectul de hotărâre rămâne la vot final. \n* \nDați-mi voie să citesc o notă pentru exercitarea de către parlamentari a dreptului de sesizare \na Curţii Constituţionale. \nÎn conformitate cu prevederile art.15 alin.(2) şi (3) din Legea nr.47/1992 privind organizarea şi \nfuncţionarea Curţii Constituţionale, s-a depus la secretarul general al Senatului, în vederea exercitării \nde către senatori a dreptului de sesizare a Curţii Constituţionale, următoarea lege: \n-  Lege  pentru  modificarea  și  completarea  Legii  nr.45/2009  privind  organizarea  și \nfuncționarea Academiei de Științe Agricole și Silvice „Gheorghe Ionescu-Șișești“ și a sistemului de \ncercetare-dezvoltare din domeniile agriculturii, silviculturii și industriei alimentare. \nTermenul pentru sesizare este de cinci zile pentru legile adoptate în procedură de drept comun \nde la data depunerii – astăzi, 13 octombrie 2021, iar termenul se calculează luând în considerare ziua \nanunţului, respectiv ziua de astăzi, 13 octombrie 2021. \nStimați colegi, \nOrdinea de zi fiind epuizată, declar închisă această ședință a Senatului. \nMulțumesc. \n \nȘedința s-a încheiat la ora 12.35. \n  - 43 -"
    }
}